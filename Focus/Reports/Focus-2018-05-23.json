{"url": "http://www.focus-news.net/news/2018/05/23/2525559/pazardzhik-osem-sa-odobrenite-tvortsi-po-proekt-panagyurishte-duhovnost-i-tvorchestvo-v-edno.html", "text": "Одобрените проектни предложения за финансиране на местни творци по проект „Панагюрище – духовност и творчество в едно“ за 2018 година са осем, каза за Радио „Фокус“ – Пазарджик Радка Костуркова от общинската администрация. Тя обясни, че всички проектни предложения са разгледани от независимите външни експерти – Георги Спасов – член на Съюза на българските писатели, носител на наградата на Съюза на българските писатели за сатира през 2011 година и Тодор Каракашев – член на Съюза на българските писатели, носител на няколко национални награди за поезия, есе и превод. „Постоянната комисия по образование, култура, младежки дейности и спорт на Общински съвет – Панагюрище, с председател Георги Георгиев, разгледа и коментира рецензиите на външните експерти и с протокол одобри проектите за финансиране“, уточни Костуркова.\r\nВаня НИКОЛОВА", "date": "2018.05.23", "title": "Пазарджик: Осем са одобрените творци по проект „Панагюрище – духовност и творчество в едно“"}
{"url": "http://www.focus-news.net/news/2018/05/23/2525561/predstoyashti-mezhdunarodni-sabitiya-za-24-may-agentsiya-fokus.html", "text": "Ще се проведе Международния икономически форум в Санкт Петербург, на който ще присъстват френският президент Еманюел Макрон и японският министър-председател Шиндзо Абе.\r\n*** Генералният секретар на ООН Антонио Гутереш ще представи програмата на Световната организация за разоръжаването.\r\n*** Министрите на финансите от Еврозоната ще обсъдят реформите, предложени от президента на Франция Еманюел Макрон.\r\n*** Държавният секретар на САЩ Майк Помпео ще изнесе показания пред комисията в Сената по международните отношения.\r\n*** Германският канцлер Ангела Меркел е на посещение в Китай - ще се срещне с министър-председателя Ли Къцян.\r\n***", "date": "2018.05.23", "title": "Предстоящи международни събития за 24 май  (Агенция \"Фокус\")"}
{"url": "http://www.focus-news.net/news/2018/05/23/2525562/shumen-vavezhdat-se-promeni-v-dvizhenieto-v-grada-na-24-may.html", "text": "Временно се спира движението на моторни превозни средства по бул. „Славянски“ в Шумен от Паметника на съветската армия до ул. „Адам Мицкевич“ на 24 май от 08.00 до 12.00 часа. Това съобщиха от пресцентъра на Община Шумен. По същото време се спира движението по ул. „Карел Шкорпил“ и ул. „Адам Мицкевич“, а в района на пл. „Кристал“ – по ул. „Панайот Волов“ и ул. „Климент Охридски“. Промените в организацията на движението се налагат във връзка с провеждане на празничното шествие за Деня на българската просвета и култура и на славянската писменост – 24 май и ще бъде обозначена с необходимата вертикална сигнализация.", "date": "2018.05.23", "title": "Шумен: Въвеждат се промени в движението в града на 24 май"}
{"url": "http://www.focus-news.net/news/2018/05/23/2525558/ria-novosti-v-cherna-gora-obyaviha-che-ne-planirat-izgrazhdaneto-na-bazi-na-nato.html", "text": "Министърът на отбраната на Черна Гора Предраг Бошкович заяви, че страната му не планира изграждането на бази на НАТО на своя територия, предава РИА Новости.\r\nПо-рано черногорското правителство взе решение да създаде в планината Синяевина в центъра на страната полигон за стрелба за въоръжените си сили. Местните жители, част от опозицията и неправителствените организации изразиха протест, защото смятат, че на полигона ще се провеждат срелби и унищожаване на боеприпасите на НАТО, вреди за околната среда, селското стопанство и туризма.\r\n„Черна гора не планира строителството на бази на НАТО на Синаявина или на друго място. Няма нужда от това. Утилизацията или унищожаването на излишъците на въоръжение не се планират нито на Синяевина, нито където и да е в Черна гора“, заяви министърът.\r\nВъоръжените сили на Черна гора в средата на май се попълниха с 66 нови войници и офицери. Министерството на отбраната през март подаде доклад към правителството, съгласно който личният състав начислява 1796 души, от които 243 са граждански лица, трудоустроени по договор.  Виктор Турмаков", "date": "2018.05.23", "title": "РИА Новости: В Черна гора обявиха, че не планират изграждането на бази на НАТО"}
{"url": "http://www.focus-news.net/news/2018/05/23/2525556/tass-prezidentat-na-italiya-ofitsialno-predlozhi-dzhuzepe-konte-da-oglavi-novoto-pravitelstvo.html", "text": "Президентът на Италия Серджо Матарела официално предложи юриста Джузепе Конте да оглави правителството на страната, предава ТАСС.\r\n„На професор Джузепе Конте му е даден мандат да формира правителство. Той трябва да даде отговор в скоро време“, обяви прессекретарят на президентската администрация Уго Дзампети.  Виктор Турмаков", "date": "2018.05.23", "title": "ТАСС: Президентът на Италия официално предложи Джузепе Конте да оглави новото правителство"}
{"url": "http://www.focus-news.net/news/2018/05/23/2525560/spornata-zadacha-7-v-maturata-po-bel-nyama-da-se-zachita-obzor.html", "text": "След като седма задача в матурата по български език и литература предизвика обществена полемика и беше коментирана в медиите, образователното министерство реши тя да не се зачита. Решението е взето след среща между експерти от МОН и БАН. „Разгледахме 7 задача на държавния зрелостен изпит по БЕЛ - няма граматична грешка в подусловие Б“, заяви зам.-министърът Таня Михайлова. Тя обяви, че щом задачата създава и най-малкото съмнение, отговорното решение е да не се зачита. От министерството обясниха, че до този вариант на изпита се е стигнало след две експертни оценки. Така спорната седма задача ще носи на зрелостниците 1 точка, независимо кой от отговорите са посочили за верен. От БАН подкрепиха решението на министерството задачата да не се зачита. Директорът на Института по български език проф. Светла Коева обясни, че в изречението в отговор Б на задача 7 на матурата по БЕЛ има семантична неточност, която създава предпоставки за лоша интерпретация или неразбиране. Въпреки създалото се напрежение заради задачата от образователното министерство обявиха, че организацията на матурите не е допуснала изтичане на информация.\r\nБиляна ИВАНОВА", "date": "2018.05.23", "title": "Спорната задача 7 в матурата по БЕЛ няма да се зачита (ОБЗОР)"}
{"url": "http://www.focus-news.net/news/2018/05/23/2525565/plovdiv-za-osma-godina-v-grada-shte-se-provede-mini-futbolen-turnir-pod-nadslov-zhivey-istinski.html", "text": "За осма година в Пловдив ще се проведе мини-футболен турнир под надслов „Живей истински!”. Това съобщиха за Радио „Фокус“ – Пловдив от пресцентъра на Общината. Събитието ще се състои на 31 май на футболното игрище на Младежкия център на Гребната база, като ще започне в 10.00 часа. Мероприятието под надслов „Живей истински!“ се организира от Общински съвет по наркотични вещества с Превантивно-информационен център – Пловдив, като е част от годишната кампания „За да успеем, първо трябва да повярваме, че можем!”.\r\nЗа Купата на Общински съвет по наркотични вещества с Превантивно-информационен център ще се борят ученици от 8 пловдивски училища – гимназиален курс на обучение. По този начин всички участници ще покажат алтернатива за свободното време на младите хора чрез ангажиране със спортни мероприятия в борбата с наркотичните и психоактивните вещества. За всички участници в турнира са подготвени награди – отборни и индивидуални. Церемонията по награждаването на победителите и участниците се очаква да започне около 13.30 часа.", "date": "2018.05.23", "title": "Пловдив: За осма година в града ще се проведе мини-футболен турнир под надслов „Живей истински!”"}
{"url": "http://www.focus-news.net/news/2018/05/23/2525564/afp-dzhuzepe-konte-zayavi-che-iska-da-utvardi-myastoto-na-italiya-v-evropa-i-po-sveta.html", "text": "Номинираният да бъде нов министър-председател на Италия Джузепе Конте заяви, че иска правителството му да „утвърди мястото на Италия“ в Европа и по света, предава  AFP.\r\n„Наясно съм, че е нужно да се утвърди мястото на Италия – и в Европа и по света“, заяви конте, клед като бе одобрен за министър-председател от президента на страната Серджо Матарела.  Виктор Турмаков", "date": "2018.05.23", "title": "AFP: Джузепе Конте заяви, че иска да „утвърди мястото на Италия в Европа и по света"}
{"url": "http://www.focus-news.net/news/2018/05/23/2525568/petar-yankov-balgarsko-druzhestvo-za-zashtita-na-ptitsite-ima-grupi-ptichki-koito-mogat-da-sa-opasni-za-choveka-kogato-sa-raneni.html", "text": "Има групи птички, които могат да са опасни за човека, когато са ранени. Това каза за Радио „Фокус“ – Бургас Петър Янков, еколог от Българското дружество за защита на птиците „Пода“.“ Единият вид са чаплите, които когато са ранени и са в състояние, когато не могат да излетят, удрят с човка очите – може да бъде животно или и човек. Другата група птици, която е опасна и която се случва най-често хората да спасяват са совите“, каза още Янков. По думите му се очаква през първата половина на месец юни да има много случаи, когато хората улавят паднали малки сови. „Хората искат да помогнат без да знаят, че малките напускат гнездата преди да могат да летят. Когато паднат от дървото те се покатерват отново на него, защото крачетата им са достатъчно здрави. Не могат да ги изядат котки и кучета, защото родителите ги пазят. И те атакуват с нокти всеки, който се доближи до тях. Те могат да осакатят човек“, допълни още Янков.\r\nСпоред него най-правилната реакция в такива случаи птичката да не се пипа или да се сложи на възможно най-близкото високо място.\r\nВеселина НИКОЛОВА", "date": "2018.05.23", "title": "Петър Янков, Българско дружество за защита на птиците: Има групи птички, които могат да са опасни за човека, когато са ранени"}
{"url": "http://www.focus-news.net/news/2018/05/23/2525567/komsomolyskaya-pravda-yuliya-skripal-zapisa-parvoto-si-videoobrashtenie-sled-otravyaneto.html", "text": "Гражданската на Русия Юлия Скрипал, която бе отровена в британския град Солсбъри, записа своето първо видеообръщение след инцидента. Тя заяви, че се надява в дългосрочна перспектива да се завърне в Русия. При това тя изрази нежелание да се възползва от помощта, предлагана от руското посолство в Лондон, пише  „Комсомольская правда“.\r\n„Не искам да прибягвам към неговите услуги“, заяви Юлия Скрипал. В началото на март в град Солсбъри бяха открити в безсъзнание работещия за британското разузнаване 66-годишен Сергей Скрипал и неговата 33 годишна дъщеря Юлия. Британската страна смята, че те са били отровени от Русия. Москва опровергава тези обвинения.  Виктор Турмаков", "date": "2018.05.23", "title": "„Комсомольская правда“ : Юлия Скрипал записа първото си видеообръщение след отравянето"}
{"url": "http://www.focus-news.net/news/2018/05/23/2525570/plovdiv-izvanredni-avtobusi-shte-se-dvizhat-v-grada-na-26-may-po-povod-chereshova-zadushnitsa.html", "text": "Извънредни автобуси ще се движат в Пловдив на 26 май по повод Черешова задушница. Това съобщиха за Радио „Фокус“ – Пловдив от ОП „Организация и контрол на транспорта“. Целта е да се осигури нормалното транспортно обслужване на гражданите. С делнично разписание, съгласно утвърдената общинска транспортна схема, ще се движат автобусите по линии №7, 11, 25, 36 и 66, както и №27, който ще изпълнява празничен маршрут до траурен парк „Север”.\r\nВ църковния календар задушниците са три на брой и са винаги в събота – ден, определен от църквата за ден на покойните. Всяка събота и по време на дните, определени за Задушница, в църквата се прави богослужение с молитви за починалите.", "date": "2018.05.23", "title": "Пловдив: Извънредни автобуси ще се движат в града на 26 май по повод Черешова задушница"}
{"url": "http://www.focus-news.net/news/2018/05/23/2525566/pravitelstvoto-osiguri-sredstva-za-zaplati-v-bolnitsite-vav-vratsa-i-lovech-obzor.html", "text": "Правителството предостави финансова помощ на МБАЛ „Христо Ботев” АД във Враца и МБАЛ „Проф. д-р Параскев Стоянов” АД, в Ловеч в размер на малко над 2 млн. лева. Средствата са предназначени за погасяване на неразплатени разходи за персонал. Предвижда се двете лечебни заведения да възстановят предоставените средства на месечни вноски в срок до 10 декември 2019 година. Премиерът Бойко Борисов заяви: „Болниците в Ловеч и Враца ще продължат да работят и служителите в тях ще си получават редовно заплатите“. Той призова Министерството на здравеопазването да направи реформи, но не за сметка на лекари, санитари и медицински сестри. „Те си вършат работата и трябва да получават заплатите“, изтъкна премиерът.\r\nБиляна ИВАНОВА", "date": "2018.05.23", "title": "Правителството осигури средства за заплати в болниците във Враца и Ловеч (ОБЗОР)"}
{"url": "http://www.focus-news.net/news/2018/05/23/2525125/predstoyashti-sabitiya-v-stranata-za-23-may-agentsiya-fokus.html", "text": "***\r\nОт 06.30 часа в сградата на Министерството на образованието и науката, ще бъде изтеглен изпитният вариант за втория задължителен зрелостен изпит по избор между 13 учебни предмета. Изтегленият номер на варианта ще важи за изпита по всеки предмет. Изпитът започва в 8.00 часа и продължава 4 астрономически часа, а за учениците със специални образователни потребности – 6 часа.\r\nОт 09.00 часа в МОН ще бъде изтеглен изпитният вариант за национално външно оценяване по математика за седмокласниците. Изпитът ще започне в 10.00 часа. Той се състои от 2 модула.\r\n***\r\nОт 09.00 часа ще започне редовното пленарно заседание на Народното събрание.\r\n***\r\nОт 09.00 часа в хотел „Балкан“ министърът на туризма Николина Ангелкова и министърът на енергетиката Теменужка Петкова ще открият на 23 май Международна конференция за макрорегионално сътрудничество в областта на туризма и енергетиката. \r\n***\r\nОт 09.00 часа в хотел „Балкан“ в присъствието на заместник министър-председателя Томислав Дончев и държавния секретар на Кралство Норвегия Ингвилд Стуб ще бъдат подписани споразумения за четири програми от новия програмен период на Финансовия механизъм на Европейското икономическо пространство и Норвежкия финансов механизъм 2014-2021 г.\r\n***\r\nОт 10.00 часа ще се проведе редовното седмично заседание на Министерския съвет.\r\n***\r\nОт 13.00 часа министърът на земеделието, храните и горите Румен Порожанов заедно с министъра на околната среда и водите Нено Димов ще посетят фермерски пазар, където ще бъдат представени продукти, произведени в зоните от  Натура 2000. Събитието ще се на традиционния фермерски пазар пред сградата на МЗХГ. \r\n***\r\nОт 09.30 часа в зала EFE на хотел „Маринела“ ще започне вторият ден от конфернецията „Шумът на парите“.\r\n***\r\nОт 10.00 часа зам.-министърът на регионалното развитие и благоустройството Малина Крумова ще се включи в дискусионен форум „Подобряване на капацитета на заетите лица във водния сектор в България“, който ще се проведе в парк хотел Москва. Събитието се организира от Българска асоциация по водите по проект „Насърчаване на заетостта във водния сектор“, финансиран от Оперативна програма „Развитие на човешките ресурси“. \r\n***\r\nОт 10.00 часа във фоайето на Софийската опера и балет ще се състои поклонението пред тленните останки на голямата наша оперна певица Христина Ангелакова.  Опелото на ще е от 12.30 часа в църквата „Света София“.\r\n***\r\nОт 10.00 часа в Учебния драматичен театър на НАТФИЗ ще се проведе тържествената церемония по повод дипломирането на „Випуск 2018“ и награждаване на най-талантливите абсолвенти.\r\n***\r\nОт 10.00 часа 3-ти състав на Специализирания наказателен съд ще заседава по дело срещу Румен В., на когото е повдигнато обвинение за безстопанственост в особено големи размери.\r\n***\r\nОт 11.00 часа омбудсманът Мая Манолова организира обществена дискусия по проблемите на здравеопазването в институцията на омбудсмана на ул. „Георг Вашингтон“ 22. \r\n***\r\nОт 11.00 часа зам.-кметът на Столичната община Евгени Крусев ще провери изпълнението на три пешеходни моста по река Владайска. Проверката ще се състои по река  Владайска при ул. „Камен Андреев“.\r\n***\r\nОт 11.00 часа в в киносалона на Академията на МВР ще се състои тържество по повод Деня на българската просвета и култура и на славянската писменост. \r\n***\r\nОт 11.00 часа в Националния пресклуб на БТА ще се проведе пресконференция на Българска федерация Триатлон и Община Сандански във връзка с Предстоящото откриване на сезона със състезанията по Акватлон, Суперспринт и Трипълмикс триатлон на 26 май в парк „Свети Врач“.\r\n***\r\nОт 12.00 часа в Националния пресклуб на БТА ще се проведе пресконференция на Българският арт и фолклорен център „Нестия“, фондация „Бъдност за талантите на България“ и „Делта център за изкуства и култура” във връзка с Националния фолклорен конкурс „Бъдност за талантите на България“, в рамките на кампанията „Да запалим и съхраним огъня български“. \r\n***\r\nОт 13.30 часа ще се проведе заседание на Прокурорската колегия на Висшия съдебен съвет.\r\n***\r\nОт 13.30 часа 11-и състав на Специализирания наказателен съд ще заседава по дело срещу Симеон Т., Добрин Д. и др., на които е повдигнато обвинение за организиране и ръководене на организирана престъпна група.\r\n***\r\nОт 13.30 часа 3-ти състав на Специализирания наказателен съд ще заседава по дело срещу Валентин П., Ивайло П. и др., на които е повдигнато обвинение за организиране и ръководене на организирана престъпна група.\r\n***\r\nОт 14.00 часа 14-и състав на Специализирания наказателен съд ще заседава по дело срещу Йоаннис С., Илиян С. и др., на които е повдигнато обвинение за организиране и ръководене на организирана престъпна група.\r\n***\r\nОт 14.15 часа 14-и състав на Специализирания наказателен съд ще заседава по дело срещу Красимир Г., на когото е повдигнато обвинение за организиране и ръководене на организирана престъпна група.\r\n***\r\nОт 18.00 часа в зала „Димитър Благоев“ на Градския съвет на БСП организира среща с дейци на културата, науката, образованието, медиите и читалищното дело по случай 24 май.\r\n***\r\nОт 18.00 часа в градината на Националната библиотека „Св. св. Кирил и Методий” ще бъде представена най-новата инсталация на художника Иван Мудов – „Камъни”.\r\n***\r\nОт 20.00 часа лидерът на БСП - София Калоян Паргов и народните представители от „БСП за България“ Николай Цонков и Петър Витанов ще участват в ежегодното почитане паметта на загиналите партизани от село Войнеговци, Столична община. Събитието ще се проведе пред партизанския паметник в селото. \r\n***\r\nОт 11.00 часа в кабинет 108  на Община Благоевград ще се проведе пресконференция на председателя на Общински съвет – Благоевград Радослав Тасков по повод предстоящото редовно заседание на ОбС.\r\n***\r\nОт 11.00 часа в зала № 5 на общината Звената за социални услуги в Благоевград ще се включат в отбелязването на 24 май- Ден на българската просвета и култура и на славянската писменост и Празник на града. \r\n***\r\nОт 13.30 часа в зала 5 на Община Благоевград ще се проведе пресконференция на тема „Актуални проблеми към настоящия момент, свързани с разпространението и употребата на наркотици“, организирана от Общинския съвет по наркотични вещества.\r\n***\r\nОт 18.00 часа в Градска художествена галерия ще бъде представена традиционна изложба, посветена на 24 май - Ден на българската просвета, култура и на славянската писменост и празника на Благоевград.\r\n***\r\nОт 19.00 часа в зала „Пейо Яворов“ ще се състои церемонията по удостояване с отличия „Училище на годината – 2018“. От 18.30 часа програмата ще започне с почетно шествие на знамената от 18.30 часа, което ще тръгне от Съдебната палата в града, ще премине през Градската градина и ще стигне до входа на Регионална библиотека „Димитър Талев“.  От 21.00 часа кметът д-р Атанас Камбитов ще даде специален прием за дейците на културата, образованието и науката в зала „22 септември”.\r\n***\r\nОт 10.00 часа в атриума на Бургаския свободен университет ще се проведе тържествената церемония за връчване  дипломите на Випуск 2018.\r\n***\r\nОт 18.30 часа в Галерия „13-то стъпало“ ще бъде открита изложбата „16:26:36“ на Нели Гаврилова.\r\n***\r\nОт 10.00 часа в обсерваторията ще се състои кръгла маса на тема \"Бъдещето на астрономическото образование в България\". \r\n***\r\nОт 10.30 часа в зала „Одесос“ в сградата на Археологически музей – Варна ще се проведе пресконференцията, свързана с предадени от Митница – Варна на РИМ – Варна антични и средновековни монети, задържани при опит за незаконно изнасяне и отнети в полза на Държавата.\r\n***\r\nОт 14.00 часа общинският съветник от ПП ГЕРБ Славчо Славов организира приемна за граждани в офиса на партията на ул. „Георги Бенковски” №1.\r\n***\r\nОт 18.00 часа в Градска Художествена Галерия „Борис Георгиев“ ще бъде представена юбилейната изложба скулптура и живопис „55“ на Христо Христов. \r\n***\r\nОт 10.00 часа в пресклуба на БТА ще се състои пресконференция на Бюрото по труда. \r\n***\r\nОт 17.30 часа таблата пред Факултета по изобразителни изкуства ще бъде открита изложба на ученици от специализираните паралелки по изобразително изкуство на СУ „Емилиян Станев“.\r\n***\r\nОт 17.30 часа в Изложбени зали „Рафаел Михайлов“ ще бъде представена колекцията-дарение на рисунки, акварел, графика на Димитър Казаков-Нерон (1933-1992) „Творците на Ловеч - диалог във времето“.\r\n***\r\nОт 18.00 часа в голяма зала на МДТ „Константин Кисимов“ ще се състои тържествена церемония по връчването на награда „Св. Патриарх Евтимий“ и връчване на награда „Култура“ на Община Велико Търново. След това ще се проведе празничен концерт на Духов оркестър при Община Велико Търново, Духов оркестър при СУ „Емилиян Станев“ и с участието на Васил Петров.\r\n***\r\nОт 10.00 часа в Регионалния пресклуб на БТА ще се проведе пресконференция, на която ще бъде представен проект  „Развитие на съвместният трудов пазар и трудовата мобилност в областта на строителството в Трансграничния район на Румъния и България ”,  финансиран по  Програма Interreg V-A Румъния-България 2014-2020.\r\n***\r\nОт 11.00 часа в залата на 6 ет. в административната сграда кметът на Община Видин Огнян Ценков ще даде пресконференция по актуални теми.\r\n***\r\nОт 18.00 часа заместник-кметът на Община Видин Венци Пасков ще присъства на тържествен концерт, посветен на  70-годишния юбилей на ДГ „Желязко Попниколов“ в Драматичен театър - Видин. \r\n***\r\nОт 18.00 часа в Градската концертна зала ще се състои церемония по връчване на наградите на кмета на Община Враца в системата на народната просвета и в областта на културата -2018 година.\r\n*** \r\nОт 16.30 часа в НЧ „Пробуда – 1904“ ще се проведе празничен фолклорен концерт „30 години Детски танцов състав“ при НЧ „Пробуда - 1904“. \r\n***\r\nОт 19.00 часа на пл. „Георги Измирлиев“ ще се проведе концерт от турнето Coca-Cola The Voice Happy Energy Tour.\r\n***\r\nОт 17.00 часа в концертна зала „Добрич“ ще се проведе юбилейно тържество на Детска градина № 10 „Слънчице“ по повод 50 години от създаването ѝ.\r\n***\r\nСъстезание „Най-добър секач“  ще се проведе на територията на „ДГС Дупница” – в местността Отовица, землището на с. Самораново. \r\n***\r\nОт 13.00  часа в хотел „Дипломат Плаза“ Камарата на строителите в България и Искра Михайлова, председател на Комисията по регионално развитие към Европейския парламент, организират съвместна конференция на тема „Инвестиции и инфраструктура в Северна България“. Участие ще вземе зам.-министъра на регионалното развитие и благоустройството Малина Крумова.\r\n***\r\nОт 09.00 часа в зала 2 на Окръжен съд ще се гледа делото срещу Ивайло П., който е обвинен, че при управлението на моторно превозно средство причинява смъртта на друго лице\r\n***\r\nОт 09.30 часа в зала 5 на Окръжен съд ще се гледа делото срещу Йордан С., Марин П., Александър К. и Александър Д.\r\n***\r\nОт 12.00 часа в Заседателната зала на Община Пловдив ще се проведе пресконференция по повод предстоящото дванадесето издание на Международния фестивал за театър и съвременен танц „Черната кутия“, който ще се проведе от 30 май до 6 юни.\r\n***\r\nОт 18.30 часа в голямата зрителна зала на Дома на културата „Борис Христов“ ще се състои тържествената церемония за удостояване с ежегодната Награда „Пловдив“.\r\n***\r\nОбщинските съветници от ГЕРБ организират приемни за граждани. От 16.00 часа в офиса на ГЕРБ в район „Южен” на ул. ”Академик Петър Динеков” №1А  срещи ще проведат Радослава Ташкова и Георги Василев. От 17.00 часа Ани Лафчиева ще има приемна в офиса на ГЕРБ в район „Източен” на ул. ”Коста Паница” №5, от 17.30 часа отново там ще се проведе среща с  \r\nЕмил Русинов.\r\n***\r\nОт 17.00 часа по ул. „Александровска“ ще тръгне шествие на деца и родители с 60 м. национален флаг под надслов „12 просветлени столетия, 12 века българска книжовна светлина“. Събитието е по повод Деня на българската просвета и култура и на славянската писменост - 24 май.\r\n***\r\nОт 17.00 часа в стая 201 на Регионално управление на образованието – Сливен ще се наградят абитуриентите със специални образователни потребности.\r\n***\r\nОт 13.00 часа в Регионалния пресклуб на БТА ще се проведе пресконференция на ПП Възраждане.\r\n***\r\nОт 17.00 часа в Кукления театър ще се проведе празничен концерт 70 години ДГ „Зорница“ № 2.\r\n***\r\nОт 17.00 часа в Големия салон на читалището ще се проведе Тържествена церемония за връчване символите на удостоените със званието „Почетен гражданин на град Тополовград“, след което ще започне концертът „С песните на Тополовград“, в който участват Мъжката вокална група и Детската певческа формация „Кокетки“.", "date": "2018.05.23", "title": "Предстоящи събития в страната за 23 май (Агенция „Фокус“)"}
{"url": "http://www.focus-news.net/news/2018/05/23/2525585/afp-venetsuela-obvini-es-v-predubezhdenie-zaradi-izborite.html", "text": "Венецуела обвини Европейския съюз в „предубеждение“ в реакцията си срещу президентските избори спечелени от Николас Мадуро, предава AFP.\r\n„Те предпочетоха да изпаднат в предубеждения и да публикуват необосновани изявления“, заявиха от външното министерство на Венецуела.\r\nОт министерството допълниха, че ЕС е отказал покана да изпрати наблюдатели на изборите. Йонислав Дочев", "date": "2018.05.23", "title": "AFP: Венецуела обвини ЕС в „предубеждение“ заради изборите"}
{"url": "http://www.focus-news.net/news/2018/05/23/2525126/pregled-na-osnovnite-temi-v-svetovniya-pechat-agentsiya-fokus.html", "text": "Израел стана първата страна в света, която нанесе въздушни удари, използвайки многоцелевия изтребител от пето поколение F-35, съобщи във вторник командващият Военновъздушните сили на страната генерал-майор Амикам Норкин, цитиран от американското консервативно издание Washington Examiner.\r\n„Самолетите „Адир“ (F-35) вече функционират и изпълняват бойни мисии“, заяви Норкин по време на конференция, организирана от ВВС на Израел в Херцелия. „Всъщност, ние нанесохме първите удари с F-35 в света. Вече атакувахме два пъти в Близкия Изток, използвайки F-35 и по този начин станахме първите на планетата, които са го правили. ВВС на Израел са пионери и световен лидер в употребата на въздушните сили“.\r\nНоркин представи и снимки на летящ над Бейрут F-35 по време на конференцията.\r\nКомандирът на израелските ВВС заяви още, че след използването на F-35 за въздушните удари в Близкия Изток, военните обсъждат как да се възползват от неговите способности.\r\n*** Икономически коментар за ситуацията в Турция,  излъчен от ТВ   „Bloomberg”, буквално вбеси турския президент Реджеп Тайип Ердоган, пише вестник „Джумхуриет”. Предаването е озаглавено „Облигациите на Турция изостанаха назад дори и от тези на Сенегал, а Ердоган застрашава кредитния рейтинг на страната”.  По-важни и запомнящи се пасажи и оценки от материала:\r\n„Турция плаща лихви за своите облигации, които са над равнищата дори и от тези на дълговите ценни книжа на Сенегал. Въпреки че нейният кредитен рейтинг е доста по-висок, а икономиката й е 60 пъти по-голяма.\r\nВъпросителната е – защо? Според анализаторите, основната причина за това е подходът към икономиката на президента Ердоган.\r\nПрез миналата седмица Ердоган даде интервю за „Блумбърг”, в което обвърза задържащите се високи стойности на инфлацията с високите лихви. Веднага след това  се ускориха продажбите на турски облигации.\r\nСпоред информация в предаванията за чужбина на  Би Би Си на турски език, в същото това интервю Ердоган е обещал, че „след изборите на 24 юни ще има още по-голяма дума при определянето на паричната политика на страната”.\r\n„Думите на Ердоган по отношение на Централната банка забиха последния гвоздей в ковчега”\r\nКредитния анализатор Окан Акън от „Alliance Bernstein” със седалище в Лондон заяви за „Bloomberg”: „Думите на президента Ердоган във връзка с Централната банка на Турция, реално забиха последния гвоздей в ковчега. … В момента на финансовите пазари кредитния рейтинг на Турция се котира като „В-„.  И без това от известно време котировките на турските облигации се движат на равнища под две нива от кредитния рейтинг. Обаче през последните седмици по-специално, турските активи се диспозиционират по негативен начин в сравнение с тези на останалите страни с възникващи пазари.”\r\nКредитният рейтинг според „Fitch” е на ниво „BB+”. Съгласно другите две водещи рейтингови компании – „S&P” и „Moody's”, той е само с едно ниво над този на Сенегал.\r\nПонижаването на оценката веднага се отразява на цените\r\nВ търговията с ценни книжа в понеделник, доходността на турските облигации с падеж  февруари 2034 год., беше само с 52 базови пункта над тези с подобен падеж от Сенегал.\r\n„Bloomberg”  коментира тези продажби като отражение на очакванията на инвеститорите за по-нататъшно падане на кредитния рейтинг на Турция.\r\nСтарши анализаторът Ричард Сегал от базираната в Лондон „Manulife Asset Management Ltd” заяви в оценката си за „Bloomberg” следното:\r\n„В миналото възприемах думите на Ердоган като насочени към вътрешната общественост и бях убеден, че крайните решение все пак се вземат от Централната банка (ЦБ). Сега обаче, ако на него не му харесват лихвените нива, той може да заповяда на ЦБ какво да направи. При тази ситуация това може да предизвика или оставката на гуверньора на ЦБ, или дори оставката на целия ръководен екип на институцията за паричната политика.…”\r\n***Китай трябва да построи още най-малко шест самолетоносача, за да може да обезпечи националната си сигурност и да защитава интересите си в чужбина, пише военният експерт Лянг Фанг в материал, публикуван от електронното издание на китайския правителствен вестник Peoples Daily, след завършването на първоначалните морски изпитания на втория самолетоносач на страната.\r\nКорабът, който е първият от своя вид, построен изцяло в Китай, се върна в корабостроителницата на Далян на 18 май след петдневни изпитания, съобщава изданието.\r\nЛянг обясни, че на основата на опита от построяването на този самолетоносач, няма да отнеме много време на Китай да построи нов.\r\nВоенният експерт посочи, че крайбрежието на Китай е дълго и страната трябва да построи поне още шест такива кораба, заедно с няколко авионосни ударни групи, за да обезпечи националната си сигурност и да защити интересите си в чужбина.\r\nНезависимо от това, че Пекин още е далеч от това да изгради армия от световна величина, страната няма да пести усилия за завършването на модернизацията на въоръжените си сили до 2035 година, заключи експертът.\r\n***Президентът на Венецуела Николас Мадуро изгони временно управляващия американското посолство (шарже д‘афер) Тод Робисън и заместника му Браян Наранхо за конспирация срещу социалистическото правителство на странaта, пише американското издание The Hill.\r\nРешението за експулсирането е взето само един ден, след като президентът на САЩ подписа указ, въвеждащ нови санкции срещу Венецуела, заради „фалшифицирането на изборните резултати“.\r\nПо-рано през деня президентът на Венецуела  Николас Мадуро нарече санкциите на САЩ „престъпление срещу човечеството“.\r\n„Венецуела още веднъж осъжда систематичната кампания на агресия и враждебност, водена от американския режим да наказва венецуелския народ за упражненото право на глас. Тези деспотични и едностранни мерки представляват престъпления срещу човечеството“, се казва в изявление на министерство на външните работи на Венецуела.", "date": "2018.05.23", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/23/2525127/vzglyad-velikobritaniya-shte-bade-prinudena-da-dade-viza-na-roman-abramovich.html", "text": "Великобритания ще бъде принудена да даде виза на Роман Абрамович, пише руският ежедневник  “Взгляд“.\r\nИзданието си задава въпроса дали Лондон ще посмее да посегне на най-святото си – Рома Абрамович, който от години живее в английската столица. От известно време стана ясно, че руският милиардер  не може да получи бизнес-виза. Според вестника това е напълно неочаквано въпреки предупреждението на Лондон, че ще се започне проверки на произхода на средствата на живеещите в Великобритания около  700 богати  руснаци.\r\nПреди няколко месеца, развивайки русофобската линия след случая със Сергей Скрипал, правителството на Тереза Мей се закани да ожесточи борбата с „прането на пари“. Отчитайки репутацията на Великобритания като световен център на прането на пари от корупция и укриване на средства от мошениците от цял свят, според изданието. Пита се дали действията срещу Абрамович са демонстративна акция, тъй като той се е превърнал в символ не само на руските, но въобще на чуждестранните новозабогатяли милиардери.\r\nНа него ще му се наложи да доказва произхода на парите си, но дори и всичко да му е законно, то близостта му с Владимир Путин може да се яви основна пречка за получаване на британска виза. Юлиян Марков", "date": "2018.05.23", "title": "„Взгляд“: Великобритания ще бъде принудена да даде виза на Роман Абрамович"}
{"url": "http://www.focus-news.net/news/2018/05/23/2525133/sport-natsionalite-ni-po-voleybol-pristignaha-v-kitay.html", "text": "Волейбол:Националите ни по волейбол, водени от старши треньора Пламен Константинов, пристигнаха в Китай за мачовете от турнира „Лига на нациите“ в град Нинбо. Съперници на България са домакините от Китай, САЩ и Аржентина. Първият мач на българите е на 25 май срещу Китай. Преди това националите ще починат от дългото пътуване и ще свикнат с часовата разлика, а на 24 май ще проведат две тренировки.", "date": "2018.05.23", "title": "Спорт: Националите ни по волейбол пристигнаха в Китай"}
{"url": "http://www.focus-news.net/news/2018/05/23/2525130/sport-manchestar-yunayted-e-obyaven-za-nay-skapiya-otbor-v-sveta.html", "text": "Футбол. Манчестър Юнайтед е обявен за най-скъпия отбор в света от одиторската фирма KPMG. Стойността му се е увеличила с пет процента в сравнение с 2017 и достига 3.2 милиарда евро. На второ място е Реал Мадрид с 2.9 милиарда, трети е Барселона с 2.8 милиарда евро.\r\nОт общо 32 европейски отбора, наблюдавани от компанията на четвърто място е Байерн Мюнхен, следван от Ювентус, а Пари Сен-Жермен е чак на 11 място. Общата стойност на  тези 32 отбора достига 32.5 милиарда евро, което е увеличение с девет процента спрямо 2017 година.", "date": "2018.05.23", "title": "Спорт: Манчестър Юнайтед е обявен за най-скъпия отбор в света"}
{"url": "http://www.focus-news.net/news/2018/05/23/2525128/nezavisimaya-gazeta-kak-shte-reagira-moskva-na-voynata-mezhdu-siriya-i-izrael.html", "text": "Как ще реагира Москва на войната между Сирия и Израел, пита вестник “Независимая газета“.\r\nБашар Асад прехвърля войски в югозападната част на страната, а Израел се готви за преки военни действия със сирийската армия и иранските опълченци. Военно-космическите сили на Русия едва ли поддържат войската на Дамаск в настъплението й в провинциите Ел Кунейтра и Дераа. Според арабските средства за масова информация сирийската армия се готви за мащабно настъпление към тези две провинции. Очаква се освободените от приключилите бойни действия в района на Дамаск да бъдат насочени в това направление.\r\nИменно тази провинция се намира на линията на разграничение, зад която се намира израелската част на Голанските възвишения . От там бяха обстрелвани израелски позиции, в отговор на което Израел нанесе въздушни удари по цели в Сирия, за които твърди, че принадлежат на иранските сили или на „Хизбула“.\r\nИзраелската армия ще реагира еднозначно на засилена бойна активност в този район, а сирийските части ще трябва да действат без подкрепата на Русия, защото Русия едва ли би влязла в открит военен конфликт с Израел.  Юлиян Марков", "date": "2018.05.23", "title": "„Независимая газета“: Как ще реагира Москва на войната между Сирия и Израел"}
{"url": "http://www.focus-news.net/news/2018/05/23/2525129/kommersanta-mozhe-li-situatsiyata-v-donbas-da-pomrachi-svetovnoto-parvenstvo-po-futbol-v-rusiya.html", "text": "Ситуацията в Донбас се обостря  и е възможно да помрачи световното първенство по футбол, пише руският ежедневник  „Коммерсантъ“.\r\nНаблюдателите от Организацията за сигурност и сътрудничество в Европа (ОССЕ) фиксират увеличаване нарушенията на режима на прекратяване на огъня през миналата седмица. Враждуващите страни съобщават ежедневно за загуби от артилерийски обстрел и диверсии .\r\nВластите в самопровъзгласилите се републики свързват увеличената военна активност с наближаването на Световното първенство по футбол в Русия.\r\nСпоред  техен представител, „ако се погледне исторически на фона на крупни международни спортни състезания в Русия напоследък избухват военни конфликти“, което да бъде нов повод за антируска истерия. Юлиян Марков", "date": "2018.05.23", "title": "„Коммерсантъ“: Може ли ситуацията в Донбас да помрачи Световното първенство по футбол в Русия"}
{"url": "http://www.focus-news.net/news/2018/05/23/2525134/nachalnikat-i-sluzhiteli-na-patna-politsiya-blagoevgrad-byaha-zadarzhani-pri-spetsializirana-aktsiya-za-koruptsiya-obzor.html", "text": "Във вторник бе проведена специализирана полицейска акция на дирекция „Вътрешна сигурност“ и Специализираната прокуратура в „Пътна полиция“ – Благоевград. При нея бе арестуван и отведен с белезници началникът ст. инсп. Данаил Стоицов. Пред журналисти при ареста му той заяви, че не се чувства виновен и не е наясно каква е причината за задържането му. Ст. инсп. Стоицов добави, че не знае колко хора още са задържани и заяви, че се чувства изкупителна жертва. Борислав Сарафов, ръководител на Национална следствена служба обяви, че са извършени 15 разпита на свидетели, които подкрепят първоначалната обвинителна теза на разследващите, извършени са и претърсвания в 13 офиса, служебни помещения на КАТ и домове. Той добави, че са били огледани и претърсени 6 автомобила. „Иззети са многобройни веществена доказателства като пари, незаконно притежаван боен пистолет, боеприпаси към него, мобилни телефони и компютър. Предмета на разследването е престъпление по служба и корупционни престъпления на началникът на КАТ „Пътна полиция“ – Благоевград ст. инсп. Данаил Стоицов“, каза още Сарафов. Той добави, че делото е образувано по сигнал на дирекция „Вътрешна сигурност“ и днешните процесуално следствени-действия са били извършени съвместно и паралелно от следователи от Националната следствена служба, прокурори от Благоевград, подпомогнати от служители на ОД на МВР – Благоевград. Сарафов заяви, че към този момент не може да каже колко човека са задържани. „Обвинението ще бъде такова, каквото прецени наблюдаващия прокурор. Аз най-общо Ви казах какъв е предметът на разследването – длъжностни престъпления и евентуално корупция. Възможно е да се повдигне и обвинение за подкуп“, уточни Сарафов. Той добави, че няколко човека са задържани по Закона за министерството на вътрешните работи, но те не са лица, задържани по досъдебното производство. „Дали ще има някой с процесуална мярка 72 часа зависи от прокуратурата и ще се реши в края на днешния ден или утре. Процесуално-следствените действия продължават и в момента. Екипите са по места. Аз също идвам от едно от местата, които претърсваме и оглеждаме“, каза още Сарафов. Той добави, че не може да каже каква е сумата, иззета при обиските, извършени през деня. Сарафов заяви, че парите са били открити в служебният кабинет на началникът на „Пътна полиция“ – Благоевград ст. инсп. Данаил Стоицов. Според него парите, които са открити и иззети са хиляди и не е трябвало да бъдат там. „Пистолетът също е намерен в служебният му кабинет. Оръжието, което е открито е незаконно, като за него няма надлежно разрешително“, подчерта Сарафов. Той заяви, че групата е наблюдавана от няколко месеца, в рамките на които е текло разследване с всички необходими и възможни оперативно-технически и процесуални действия и мероприятия. Повече подробности по случаят ще станат ясни в рамките на утрешният или следващите дни.\r\nВ Благоевград Сарафов бе заедно с говорителят на Националната следствена служба и водещ следовател Мария Павлова и говорителят на Окръжна прокуратура – Благоевград прокурор Стоилова.\r\nЛивия НИНОВА", "date": "2018.05.23", "title": "Началникът и служители на „Пътна полиция“ – Благоевград бяха задържани при специализирана акция за корупция (ОБЗОР)"}
{"url": "http://www.focus-news.net/news/2018/05/23/2525557/ruslan-stefanov-tsentar-za-izsledvane-na-demokratsiyata-politicheskite-otsenki-za-funktsioniraneto-na-institutsiite-na-balgariya-ot-strana-na-ek-i-etsb-ne-sa-polozhitelni.html", "text": "Политическите оценки за функционирането на институциите на България от страна на ЕК и ЕЦБ не са положителни. Това каза в интервю за Радио „Фокус“ Руслан Стефанов, директор на Икономическата програма на Центъра за изследване на демокрацията, по повод конвергентния доклад на двете институции, според който България не е готова да приеме еврото. По думите на Стефанов, като аргументи в доклада се отбелязват корупцията у нас, неефективността на правителството и съществените проблеми на страната ни във финансовия сектор. Според Стефанов, съблюдавайки актуалните данни, докладът е напълно обективен. „По отношение на критерия за членство в т.нар. „чакалня“ на еврозоната България не го изпълнява, разбира се, тъй като не сме подали формално искане, за да влезем там. Българското правителство планираше да направи това до края на юни и очакваме то да се случи. По-скоро смятам, че имаме един закономерен доклад. От гледна точка на българското правителство и желанието да подадем заявление за членство в еврозоната не мисля, че докладът има кой знае какво отношение за тази молба“, коментира Руслан Стефанов. Той допълни, че евентуалното членство на България в еврозоната ще доведе до позитиви за българската банкова система – в това число влиза и падането на трансферните такси за българските студенти и работници в Европа. Друг дългосрочен позитив ще бъде повишеното доверие към банковата система – финансовият сектор ще обслужва по-качествено, а гражданите ще се чувстват по-защитени, отбеляза Стефанов.", "date": "2018.05.23", "title": "Руслан Стефанов, Център за изследване на демокрацията: Политическите оценки за функционирането на институциите на България от страна на ЕК и ЕЦБ не са положителни"}
{"url": "http://www.focus-news.net/news/2018/05/23/2525136/tasko-ermenkov-se-izvini-za-publikatsiyata-za-vodata-v-sofiya-bsp-nyama-da-go-izklyuchi-ot-parlamentarnata-grupa-obzor.html", "text": "Призиви за оставки и извинения за поста на Таско Ерменков за водата в София белязаха извънредното пленарно заседание. След като на 21 май ГЕРБ внесе сигнал прокуратурата срещу депутата от БСП Таско Ерменков и поиска оставката му заради публикация, че водата в София е отровна, темата бе продължена и на следващия ден, когато парламентът проведе извънредно заседание. Действията на Таско Ерменков и исканата след това оставка на депутата от страна на ГЕРБ бе обсъдено първо на заседание на парламентарната група на „БСП за България“. След него лидерът на партията Корнелия Нинова разкритикува начина, по който Таско Ерменков е представил информацията за замърсяване на водата в София. По думите ѝ обаче това не е основание да бъде изключен от групата, но пък е достатъчно, за да поднесе извинение на софиянци, които са се почувствали засегнати или заплашени по някакъв начин. Ерменков направи това от парламентарната трибуна в лично обяснение. Той посочи, че е възможно някои от гражданите на столицата да са се изплашили и им се извини. Преди Ерменков да се извини от ПГ на ГЕРБ отново потвърдиха искането си за оставка и поясниха, че искат това като жест, че БСП няма общо с тези атаки. „През последните няколко дни станахме свидетели на фалшива информация, свързана с националната сигурност. Това е провокация срещу националната сигурност. За съжаление се, включи депутатът от БСП Таско Ерменков, което превърна тази информация в сериозен проблем и повод за притеснение. Информацията бе свързана с това, че водата в София е отровена, а държавата крие това“, заяви депутатът от ГЕРБ Тома Биков. Според него е добре БСП да зададе стандарт на говорене и червени линии, които не бива да се пресичат.\r\nДеница КИТАНОВА", "date": "2018.05.23", "title": "Таско Ерменков се извини за публикацията за водата в София, БСП няма да го изключи от парламентарната група (ОБЗОР)"}
{"url": "http://www.focus-news.net/news/2018/05/23/2525138/pp-abv-razkritikuva-predlozhenieto-za-ime-republika-ilindenska-makedoniya-spored-partiyata-priemlivi-varianti-sa-vardarska-i-nova-makedoniya-obzor.html", "text": "ПП АБВ разкритикува предложението за име Република Илинденска Македония, според партията приемливи варианти са Вардарска и Нова Македония. Това стана ясно на пресконференция на партията. Според президента на Република България в периода 2002-2012 г. и основател наАБВ Георги Първанов името Република Илинденска Македония показва тенденцията от страна на Скопие да прехвърля проблема от болната глава на здравата. Първанов подчерта, че АБВ е \"за\" това Македония да влезе в ЕС и НАТО, но това не бива да става за българска сметка. Той изрази радостта си, че историческата общност в страната ни е реагирала много категорично на предложението югозападндата ни съседка да се казва Илинденска Македония. Според новоизбрания председател на АБВ Румен Петков тиражираното име е неприемливо от гледна точка на нашия национален интерес. „В изявленията си последните две години представителите на македонската държавност много методично насаждат разбирането, че има Илинденско въстание – 1903 и 1904 г, както българската академична общност десетилетия наред говори за Илинденско-Преображенско въстание“, каза Петков. Според него македонските власти днес са склонни да се откажат от великомакедонското си съществуване и да се концентрират около илинденските събития през 1903-1904 г. Петков заяви, че ПП АБВ ще внесе становището си срещу името Илинденска Македония в БАН, защото там в продължение на десетилетия са правени анализи на база исторически факти. Пресконференцията на АБВ бе по повод Третия конгрес на партията, който се проведе в събота на 19 май 2018 г. На форума бе избран нов председател на партията в лицето на Румен Петков. На пресконференцията той представи своите трима заместник-председатели на партията: Христо Михайлов, Любомира Ганчева и Владимир Маринов. Стана ясно, че Михайлов ще се занимава с организационната дейност, Ганчева с младежките политики, а основната задача на Маринов ще бъде проблема с раздутата администрация. Изпълнителното бюро на АБВ включва общо 15 души: Румен Петков, Христо Михайлов, Любомира Ганчева, Владимир Маринов, Валери Иванов, Георги Илчев, Георги Кючуков, Димитър Димитров, Емил Кало, Иван Цанов, Йорданка Георгиева, Любомир Халачев, Невена Стоянова, Петър Първанов и Пламена Заячка. Като приоритети на новото ръководство на партията новоизбраният председател Румен Петков изтъкна реализацията на АЕЦ „Белене“ и Южен поток. Според него стремежът за поставяне на България в енергийна зависимост от приятелска Турция е неизгодно от гледна точка на нашата сигурност. По думите му неизграждането на проекта АЕЦ „Белене“ ще ни извади от клуба на атомните държави.От ПП АБВ тази вечер организираха митинг пред сградата на Министерския съвет в подкрепа на рестарта на проекта АЕЦ „Белене“.\r\nДеница КИТАНОВА", "date": "2018.05.23", "title": "ПП АБВ разкритикува предложението за име Република Илинденска Македония, според партията приемливи варианти са Вардарска и Нова Македония (ОБЗОР)"}
{"url": "http://www.focus-news.net/news/2018/05/23/2525137/the-independent-mark-zukarbarg-riskuva-da-bade-zapomnen-kato-geniyat-sazdal-digitalno-chudovishte.html", "text": "Марк Зукърбърг рискува да бъде запомнен като геният, създал дигитално чудовище по думите на високопоставен евродепутат в Европейския парламент, където основателят и изпълнителен директор на социалната мрежа „Фейсбук“ отговаря на въпроси за допуснатото изтичане на данни, засегнало милиони потребители в Европа, пише британският вестник The Independent.\r\nГи Верховстад заявява, е единственият начин скандалите около компанията да затихнат е услугите й да бъдат разделени. Според него „Фейсбук“ трябва да бъде разделен от „Фейсбук Месинджър“.\r\nГерманският евродепутат Махфред Вебер, казва, че е време да се обсъди разбиването на монопола на „Фейсбук“. Юлиян Марков", "date": "2018.05.23", "title": "The Independent: Марк Зукърбърг рискува да бъде запомнен като геният, създал дигитално чудовище"}
{"url": "http://www.focus-news.net/news/2018/05/23/2525569/fokus-makedoniya-spored-predsedatelya-na-vmro-dmpne-ako-zoran-zaev-be-osaden-grazhdanite-shtyaha-da-imat-doverie-kam-sadebnata-sistema.html", "text": "Председателят на основната македонска опозиционна партия ВМРО-ДПМНЕ  Християн Мицкоски в дебат по телевизията заяви на премиера Зоран Заев, че ако той беше осъден по делото „Подкуп“,  тогава гражданите щяха да имат доверие в съдебната система, предава македонският  „Фокус“.\r\n„Ние сме в неравностойно положение с министър-председателя Заев. Той е пощаден три пъти. Ето последния случай, когато съдът са прави на сляп и глух за всичко, което е видял и чул. Сега имаме по-независима и по-справедлива съдебна власт от всякога. Имаме министър-председател, който пази присъдите, знае кой ще бъде осъден и кой е освободен“, заяви Мицковски\r\n„Ако вие бяхте осъдени, гражданите щяха  да имат доверие в съдебната система. Ако си позволихте да бъдете осъдени, тогава можем да се доверим на съдебната система“, допълни той. Виктор Турмаков", "date": "2018.05.23", "title": "„Фокус“ (Македония): Според председателя на ВМРО-ДМПНЕ, ако Зоран Заев бе осъден, гражданите щяха да имат доверие към съдебната система"}
{"url": "http://www.focus-news.net/news/2018/05/23/2525132/the-times-zaplahite-na-donald-tramp-pravyat-vragovete-mu-po-silni.html", "text": "Заплахите на Доналд Тръмп правят враговете му по-силни, пише британският вестник The Times.\r\nАмериканска финансова огнева мощ се очаква да бъде насочена срещу две страни от „Оста на Дизела“ – Иран и Венецуела. Държавният секретар на САЩ Майк Помпео постави 12 условия на Техеран и заплаши, че ако не ги изпълнят могат да очакват най-тежките санкции в историята. Той изисква пълна капитулация, изоставяне на „Хизбула“ , незабавен достъп до иранските военни полигони и пълно оттегляне от Сирия. Или какво, пита вестника.\r\nЗаплахите за икономическа война не са изобретение на Доналд Тръмп, но много често те не постигат очакваните ефекти. Санкциите срещу Иран и Венецуела обаче неминуемо ще повлияят на цената на петрола и ще доведат до нейното повишение.От това обаче ще се възползва Русия, ще увеличи възможностите на Кремъл да маневрира и ще неутрализира в известна степен санкциите наложени върху Русия. Юлиян Марков", "date": "2018.05.23", "title": "The Times: Заплахите на Доналд Тръмп правят враговете му по-силни"}
{"url": "http://www.focus-news.net/news/2018/05/23/2525141/pregled-na-osnovnite-temi-v-britanskiya-pechat-agentsiya-fokus.html", "text": "Заплахите на Доналд Тръмп правят враговете му по-силни, пише британският вестник The Times.\r\nАмериканска финансова огнева мощ се очаква да бъде насочена срещу две страни от „Оста на Дизела“ – Иран и Венецуела. Държавният секретар на САЩ Майк Помпео постави 12 условия на Техеран и заплаши, че ако не ги изпълнят могат да очакват най-тежките санкции в историята. Той изисква пълна капитулация, изоставяне на „Хизбула“ , незабавен достъп до иранските военни полигони и пълно оттегляне от Сирия. Или какво, пита вестника.\r\nЗаплахите за икономическа война не са изобретение на Доналд Тръмп, но много често те не постигат очакваните ефекти. Санкциите срещу Иран и Венецуела обаче неминуемо ще повлияят на цената на петрола и ще доведат до нейното повишение.От това обаче ще се възползва Русия, ще увеличи възможностите на Кремъл да маневрира и ще неутрализира в известна степен санкциите наложени върху Русия.\r\n***Търговските преговори на Европейския съюз  с Австралия и Нова Зеландия са удар по плановете на Великобритания за преговори за свободна търговия с двете страни след Брекзит, пише британският вестник The Guradian.\r\nСпоред изданието има голяма вероятност Европейския съюз да постигне по-добри условия с двете страни от Общността на нациите в сравнение с Великобритания.\r\nРазговорите между ЕС и двете страни ще започнат след няколко седмици. Имайки предвид намерението на Тереза Мей Обединеното кралство да напусне митническия съюз и да води самостоятелна търговска политика, може да се окаже, че ЕС ще успее да постигне по-добри условия, отколкото Великобритания.\r\nПо думите на новозеландския министър на търговията напускането на Великобритания няма да намали по никакъв начин търговския потенциал на съюза.\r\nЗа сметка на това Обединеното кралство няма да може да започне да води преговори преди 30 март 2019, а ЕС ще започне преговорите с двете страни до 31 октомври тази година.\r\n*** Марк Зукърбърг рискува да бъде запомнен като геният, създал дигитално чудовище по думите на високопоставен евродепутат в Европейския парламент, където основателят и изпълнителен директор на социалната мрежа „Фейсбук“ отговаря на въпроси за допуснатото изтичане на данни, засегнало милиони потребители в Европа, пише британският вестник The Independent.\r\nГи Верховстад заявява, е единственият начин скандалите около компанията да затихнат е услугите й да бъдат разделени. Според него „Фейсбук“ трябва да бъде разделен от „Фейсбук Месинджър“.\r\nГерманският евродепутат Махфред Вебер, казва, че е време да се обсъди разбиването на монопола на „Фейсбук“.\r\n***Лидерите на Лигата в Италия предупреждават Франция „да си гледа работата“ на фона на предупреждения от френския финансов министър за стабилността на еврозоната, пише британският вестник Daily Express.\r\nФинансовият министър на Франция Бруно льо Мер призова лидерите на новата евроскептична коалиция в Италия да продължат усилията за редуциране на гигантския дълг на страната съгласно фискалните правила на Европейския съюз.\r\nЛидерът на Лигата Матео Салвини написа в социалната мрежа „Туитър“ :\r\n„Френски министър „предупреди“ бъдещото правителство – не променяйте нищо или ще имате проблеми. Още една неприемлива намеса в чужда територия. Аз не призовах хората да гласуват за да продължа да вървя по пътя към бедността, нестабилността и имиграцията – Италианците на първо място!“\r\nЛьо Мер заяви в интервю пред няколко френски медии:“ Ако новото правителство поеме риска  да не спазва задълженията за дълга и дефицита, чистата банкова система и финансовата стабилност ще бъде заплашена цялата Еврозона“.", "date": "2018.05.23", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/23/2525140/pregled-na-osnovnite-temi-v-ruskiya-pechat-agentsiya-fokus.html", "text": "Великобритания ще бъде принудена да даде виза на Роман Абрамович, пише руският ежедневник  “Взгляд“.\r\nИзданието си задава въпроса дали Лондон ще посмее да посегне на най-святото си – Рома Абрамович, който от години живее в английската столица. От известно време стана ясно, че руският милиардер  не може да получи бизнес-виза. Според вестника това е напълно неочаквано въпреки предупреждението на Лондон, че ще се започне проверки на произхода на средствата на живеещите в Великобритания около  700 богати  руснаци.\r\nПреди няколко месеца, развивайки русофобската линия след случая със Сергей Скрипал, правителството на Тереза Мей се закани да ожесточи борбата с „прането на пари“. Отчитайки репутацията на Великобритания като световен център на прането на пари от корупция и укриване на средства от мошениците от цял свят, според изданието. Пита се дали действията срещу Абрамович са демонстративна акция, тъй като той се е превърнал в символ не само на руските, но въобще на чуждестранните новозабогатяли милиардери.\r\nНа него ще му се наложи да доказва произхода на парите си, но дори и всичко да му е законно, то близостта му с Владимир Путин може да се яви основна пречка за получаване на британска виза.\r\n***Как ще реагира Москва на войната между Сирия и Израел, пита вестник “Независимая газета“.\r\nБашар Асад прехвърля войски в югозападната част на страната, а Израел се готви за преки военни действия със сирийската армия и иранските опълченци. Военно-космическите сили на Русия едва ли поддържат войската на Дамаск в настъплението й в провинциите Ел Кунейтра и Дераа. Според арабските средства за масова информация сирийската армия се готви за мащабно настъпление към тези две провинции. Очаква се освободените от приключилите бойни действия в района на Дамаск да бъдат насочени в това направление.\r\nИменно тази провинция се намира на линията на разграничение, зад която се намира израелската част на Голанските възвишения . От там бяха обстрелвани израелски позиции, в отговор на което Израел нанесе въздушни удари по цели в Сирия, за които твърди, че принадлежат на иранските сили или на „Хизбула“.\r\nИзраелската армия ще реагира еднозначно на засилена бойна активност в този район, а сирийските части ще трябва да действат без подкрепата на Русия, защото Русия едва ли би влязла в открит военен конфликт с Израел. \r\n***Ситуацията в Донбас се обостря  и е възможно да помрачи световното първенство по футбол, пише руският ежедневник  „Коммерсантъ“.\r\nНаблюдателите от Организацията за сигурност и сътрудничество в Европа (ОССЕ) фиксират увеличаване нарушенията на режима на прекратяване на огъня през миналата седмица. Враждуващите страни съобщават ежедневно за загуби от артилерийски обстрел и диверсии .\r\nВластите в самопровъзгласилите се републики свързват увеличената военна активност с наближаването на Световното първенство по футбол в Русия.\r\nСпоред  техен представител, „ако се погледне исторически на фона на крупни международни спортни състезания в Русия напоследък избухват военни конфликти“, което да бъде нов повод за антируска истерия.", "date": "2018.05.23", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/05/23/2525135/the-guardian-targovskite-pregovori-na-es-s-avstraliya-i-nova-zelandiya-sa-udar-po-planovete-na-velikobritaniya.html", "text": "Търговските преговори на Европейския съюз  с Австралия и Нова Зеландия са удар по плановете на Великобритания за преговори за свободна търговия с двете страни след Брекзит, пише британският вестник The Guradian.\r\nСпоред изданието има голяма вероятност Европейския съюз да постигне по-добри условия с двете страни от Общността на нациите в сравнение с Великобритания.\r\nРазговорите между ЕС и двете страни ще започнат след няколко седмици. Имайки предвид намерението на Тереза Мей Обединеното кралство да напусне митническия съюз и да води самостоятелна търговска политика, може да се окаже, че ЕС ще успее да постигне по-добри условия, отколкото Великобритания.\r\nПо думите на новозеландския министър на търговията напускането на Великобритания няма да намали по никакъв начин търговския потенциал на съюза.\r\nЗа сметка на това Обединеното кралство няма да може да започне да води преговори преди 30 март 2019, а ЕС ще започне преговорите с двете страни до 31 октомври тази година. Юлиян Марков", "date": "2018.05.23", "title": "The Guardian: Търговските преговори на ЕС с Австралия и Нова Зеландия са удар по плановете на Великобритания"}
{"url": "http://www.focus-news.net/news/2018/05/23/2525563/nezavisimaya-gazeta-rusiya-i-yaponiya-mogat-da-vavedat-mita-za-vnosa-na-amerikanski-stoki-za-blizo-miliard-dolara.html", "text": "Русия и Япония предупредиха, че могат да въведат мита за вноса на американски стоки на общата сума от почти милиард долара в отговор на въведените от САЩ мита за стоманата и алуминия, пише в документи, обнародвани от Световната търговска организация, пише  „Независимая газета“.\r\nРусия съобщи, че в резултат от действията на САЩ сумата на плащаните от Москва вносни мита ще нарасне с 538 милиона долара годишно. Япония  съобщава, че нейният показател е 440 млн. долара. И двете страни съобщиха, че имат право да въведат аналогични тарифи за вноса на американски стоки, но не назоваха конкретни видове продукция. Виктор Турмаков", "date": "2018.05.23", "title": "„Независимая Газета“: Русия и Япония могат да въведат мита за вноса на американски стоки за близо милиард долара"}
{"url": "http://www.focus-news.net/news/2018/05/23/2525142/panihida-v-pamet-na-polkovnik-boris-drangov-be-otsluzhena-pred-pametnika-mu-vav-voennata-akademiya-obzor.html", "text": "Във Военната академия „Г. С. Раковски“ бе отслужена панихида по повод 101-годишнината от смъртта на полк. Борис Дрангов, която се навършва на 26 май. Ритуалът се състоя в параклиса „Светите Архангели“ в парка на Академията в присъствието на десетки военни, граждани и официални лица. Панихидата в памет на полк. Дрангов бе отслужена от Негово Преосвещенство Тивериополският епископ Тихон. В словото си след службата той заяви, че всеки българин трябва да носи в сърцето си спомена за подвига на героите. „Всички Вас днес чувствам като братя и сестри по простата причина, че рядко се е случвало, след като бъде вдигнат един паметник, действително да се пази паметта на този човек. Трябва не само да се събираме на тържества, но и всеки един от нас да носи в сърцето си спомена за техния подвиг – на онези, които са дали всички от себе си за благоденствието на нашата родина“, обърна се Негово Преосвещенство към присъстващите. „Когато ходите по България, гледайте, че всичко, което ни заобикаля, е прекрасно. Чувайте гласа Божий, който ви казва: какво искате повече от това, което съм ви дал, правите с него онова, което Ви е завещано. Не само се гордейте, че сте българи, но и бъдете добри наследници на всички тези герои“, завърши епископ Тихон. \r\nСлед панихидата майор от резерва Михаил Михайлов, секретар на Дружество „Борис Дрангов“- град Русе, припомни на кратко живота и делото на полк. Дрангов, както и някой от най-запомнящите се негови фрази. „Полк. Борис Дрангов е един от най-обичаните и уважавани офицери, участвали във войните за Национално обединение. Този горд македонски българин буквално посвещава целия си живот на Отечеството. Неговите героизъм, мъжество и родолюбие могат да бъдат пример за всеки българин“, заяви майор Михаил Михайлов.\r\nПред журналисти началникът на Военната академия генерал-майор Груди Ангелов подчерта, че вече 101 години полк. Борис Дрангов не е забравен. „Дрангов – това е емблема за България, емблема за Българската армия. 101 години той не е забравен. Не е случайно, че е тук, в двора на Военна академия. Както знаете, той е завършил военното училище, намирало се тук. След това е бил и преподавател, основател на Скопската школа, която е подготвяла войни за фронта. Един педагог, един безупречен военен“, каза генерал-майор Груди Ангелов.\r\nРайна Дрангова, внучка на полк. Борис Дрангов, отбеляза от своя страна, че много поколения се радват отгоре, че за пръв път годишнината от смъртта на полк. Дрангов се отбелязва пред паметника му. „Близо 70 години са се мъчили четири инициативни комитета, за да стане този паметник. Има много поколения, които са си отишли и се радват отгоре, че това се случи“, допълни тя, като отбеляза, че изпитва голямо вълнение от факта, че за пръв път паметта на полк. Дрангов се почита пред неговия паметник във Военната академия. \r\nДо паметника на полк. Дрангов в парка на Военната академия бе поставена плоча с имената на всички родолюбиви българи, допринесли за изграждането и поставянето му. След панихидата пред паметника бяха поднесени венци от името на министъра на отбраната Красимир Каракачанов, началника на отбраната ген.-лейтенант Андрей Боцев, кмета на София Йорданка Фандъкова, началника на Военната академия генерал-майор Груди Ангелов, командира на Сухопътните войски генерал-майор Михаил Попов и командира на Военновъздушните сили генерал-майор Цанко Стойков. \r\nПаметникът на полк. Борис Дрангов в двора на Военна академия „Г. С. Раковски“ бе открит и осветен на 2 март 2018г., в навечерието на 146-ата годишна от рождението му. Автор на идейния проект за паметника е архитект д-р Венцислав Йочколовски, а монументът е реализиран от скулпторите Иван и Георги Тодорови.", "date": "2018.05.23", "title": "Панихида в памет на полковник Борис Дрангов бе отслужена пред паметника му във Военната академия (ОБЗОР)"}
{"url": "http://www.focus-news.net/news/2018/05/23/2525144/", "text": "Футбол:Нападателят на Тотнъм Хари Кейн е новият капитан на английския национален отбор за Световното първенство по футбол в Русия. Това обяви селекционерът на тима Гарет Саутгейт.\r\n„Това е страхотна чест.Много се вълнувам за Световното първенство. Нямам търпение да отидем там и да го изпитам. Ще бъде много специално за мен да изведа момчетата. Нищо обаче не се променя. Аз си оставам същия човек същия играч“, казва Кейн.", "date": "2018.05.23", "title": "Спорт: Хари Кейн е новият капитан на английския национален отбор по футбол"}
{"url": "http://www.focus-news.net/news/2018/05/23/2525148/pregled-na-mezhdunarodnite-novini-do-6-chasa-agentsiya-fokus.html", "text": "Премиерът на Косово е на официално посещение във Ватикана, където във вторник се срещна с държавния секретар Пиетро Паролин.\r\nКакто съобщи кореспондентът на МИА в Прищина, след срещата Харадинай е обявил, че е поискал от Светия престол да признае Косово като независима държава.\r\n„Косово търси дипломатическо партньорство с Ватикана и за тази цел е нужно признание от Светия престол“, написа от Харадинай в профила си във „Фейсбук“.\r\nВ своето послание той подчертава религиозните свободи и евроатлантическата ориентация като неоспорими ценности на Косово.\r\n„Косовската държава е важен фактор за мира и стабилността и насърчава добросъседските отношения. Днешното посещение и официалния прием при кардинал Паролин са доказателство за нашата ориентация в посока на създаване на стратегическо партньорство с Ватикана“, пише Харадинай, като добавя, че е бил \"окуражен да продължи по евроатлантическия път\" от външния министър на Ватикана.\r\nКабинетът на Харадинай съобщи вчера, че по време на престоя си във Ватикана той ще бъде приет на аудиенция при главата на Католическата църква – папа Франциск.\r\n***Президентът на Венецуела Николас Мадуро изгони временно управляващия американското посолство (шарже д‘афер) Тод Робисън и заместника му Браян Наранхо за конспирация срещу социалистическото правителство на странaта.\r\nРешението за експулсирането е взето само един ден, след като президентът на САЩ подписа указ, въвеждащ нови санкции срещу Венецуела, заради „фалшифицирането на изборните резултати“.\r\nПо-рано през деня президентът на Венецуела  Николас Мадуро нарече санкциите на САЩ „престъпление срещу човечеството“.\r\n„Венецуела още веднъж осъжда систематичната кампания на агресия и враждебност, водена от американския режим да наказва венецуелския народ за упражненото право на глас. Тези деспотични и едностранни мерки представляват престъпления срещу човечеството“, се казва в изявление на министерство на външните работи на Венецуела.\r\n***Турският съд отхвърли във вторник за трети път искането за освобождаване на гръцките граничари, задържани след случайно според тях преминаване на турска територия.\r\n Според турските медии съдът се е позовал, както и предните пъти, на причината, че задържаните нямат постоянен адрес на територията на Турция и могат да избягат.\r\nРешението означава, че задържаните войници ще останат в ареста, до началото на процеса, чиято дата предстои да бъде насрочена.\r\nИзданието припомня, че лейтенант Ангелос Митретодис и сержант Димитрис Куклацис са задържани в продължение на 83 дни в силно охранявания затвор в Одрин. До сега не са им повдигнати обвинения.\r\n***САЩ заплашват с ответни мерки Венецуела заради изгонването на временно управляващия американското посолство в Каракас Тод Робинсън и неговия заместник.\r\nОт Държавния департамент на САЩ заявяват за агенцията, че „засега не са получили официална нота от венецуелското правителство по дипломатическите канали“, но ако експулсирането се потвърди „САЩ ще предприемат адекватни реципрочни мерки“.\r\n***Евродепутатите не са доволни от обясненията на основателя и собственик на „Фейсбук“ Марк Зукърбърг, дадени пред Европарламента във връзка със скандала заради  злоупотребата с лични данни на над три милиона европейски потребители на социалната мрежа от фирмата „Кеймбридж Аналитика“ по време на кампанията за президентските избори в САЩ.\r\nСпоред някои евродепутати Зукърбърг е избягвал определени въпроси и е отговарял избирателно. Водещ британски политик заяви, че изслушването е било една „пропусната възможност“.\r\n„За съжаление форматът на изслушването позволяваше на Зукърбърг да подбира въпросите и да не отговаря на всеки индивидуално-зададен въпрос“, каза Деймиън Колинс, председател на Комисията за цифрови медии и спорт към британския парламент.\r\nФорматът на изслушването беше много по-различен от този, когато Зукърбърг даваше обяснения пред американските законодатели през април. Докато американските политици разпитваха индивидуално Зукърбърг и получаваха индивидуални отговори, тук лидерите на отделните политически групи в Европейския парламент задаваха въпросите си по няколко едновременно.\r\nМарк Зукърбърг не отговори на въпросите дали „Фейсбук“ е монопол и как смята да използва данните от приложението WhatsApp.\r\nНе отговори и на въпроса дали трябва да се събират данни на лица, които нямат профили в социалната мрежа „Фейсбук“.\r\n***Лидерите на Лигата в Италия предупреждават Франция „да си гледа работата“ на фона на предупреждения от френския финансов министър за стабилността на еврозоната.\r\nФинансовият министър на Франция Бруно льо Мер призова лидерите на новата евроскептична коалиция в Италия да продължат усилията за редуциране на гигантския дълг на страната съгласно фискалните правила на Европейския съюз.\r\nЛидерът на Лигата Матео Салвини написа в социалната мрежа „Туитър“ :\r\n„Френски министър „предупреди“ бъдещото правителство – не променяйте нищо или ще имате проблеми. Още една неприемлива намеса в чужда територия. Аз не призовах хората да гласуват за да продължа да вървя по пътя към бедността, нестабилността и имиграцията – Италианците на първо място!“\r\nЛьо Мер заяви в интервю пред няколко френски медии:“ Ако новото правителство поеме риска  да не спазва задълженията за дълга и дефицита, чистата банкова система и финансовата стабилност ще бъде заплашена цялата Еврозона“.\r\n***Ливанският президент Мишел Аун възложи на премиера на страната Саад Харири да продължи да води кабинета си до избора на ново правителство.\r\nВ изявление Мишел Аун благодари на Харири и министрите му, за това че остават на поста си до избора на ново правителство след изборите на 6 май.\r\nНовоизбраният парламент трябва да се събере на първо заседание в сряда, когато се очаква депутатите да си изберат председател.\r\nСъгласно конституцията новият парламент трябва да избере нов президент и министър-председател.\r\n***Северна Корея прие списъка със журналисти от Южна Корея за закриването на ядрения полигон в Пхунге-ри, предава южнокорейската агенция , цитирана от TACC.\r\nПредаването е осъществено на граничния пункт Панминджон в демилитаризираната зона между двете страни. До сега севернокорейската страна отказваше да приеме списъка. Все още не е ясно кога журналистите от Южна Корея ще могат да пътуват към Северна Корея. \r\nПхенян беше обявил, че закриването на полигона ще се състои между 23 и 25 май в присъствието на чуждестранни журналисти.", "date": "2018.05.23", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/23/2525146/moldpres-demokraticheskata-partiya-na-moldova-pecheli-chetiri-ot-pette-kmetski-mesta-na-parvi-tur.html", "text": "Демократическата партия на Молдова печели четири  от петте кметски места на първи тур, заяви заместник-председателят на партията Владимир Чеботари, цитиран от Moldpres.\r\nТой отбеляза, че тези резултати означават, че партията има силни кандидати и добре развити териториални организации.\r\nЧеботари благодари на жителите на тези селища, че са дали вота си за партията и тя ще направи всичко необходимо да изпълни обещанията, дадени на жителите на тези населени места. Тези избори представляват тест за предстоящите избори през есента. Юлиян Марков", "date": "2018.05.23", "title": "Moldpres: Демократическата партия на Молдова печели четири  от петте кметски места на първи тур"}
{"url": "http://www.focus-news.net/news/2018/05/23/2525147/23-mlrd-lv-shte-badat-investirani-v-sektor-vodi-po-opos-2014-2020-g-kato-blizo-16-mlrd-lv-shte-sa-za-vik-sektora-obzor.html", "text": "В сектор „Води” е насочен най-големият ресурс по Оперативна програма „Околна среда“ (ОПОС) 2014-2020 г. в размер на 2,3 млрд. лв. Това съобщи министърът на околната среда и водите Нено Димов на форум „Новите инвестиции във ВиК инфраструктурата“, който беше открит от министъра на регионалното развитите и благоустройството Николай Нанков, вицепремиера Томислав Дончев и кмета на София Йорданка Фандъкова. \r\nМинистър Димов отбеляза, че към момента по тази приоритетна ос са подписани 24 договора на обща стойност 946 млн. лв. 17 от проектите са инфраструктурни като стойността им е 836 млн. лв., а безвъзмездната финансова помощ – 620 млн. лв. Досега успешно са изпълнени 3 проекта – пречиствателните станции на Шумен, Раднево и Банско. В процес на изпълнение са 14 проекта, от които 9 са ранни за общините Асеновград, Добрич, Плевен-Долна Митрополия, Приморско, Айтос, Елхово, Пловдив, Тутракан и Чирпан и 5 са фазирани, които за започнати през периода 2007-2013 г. и бенефициенти са общините Варна, Видин, Враца, Тервел и Ямбол. Общо от тези инвестиции и изградената инфраструктура ще се подобрят условията на живот на над 1 млн. български граждани.\r\nВ сектор „Води“ в момента е стартирала процедура за строителство на ВиК Смолян. През 2018 г. се предвижда откриването и на 3 нови процедури. Едната от тях е за разработване на новия цикъл Планове за управление на речните басейни (ПУРБ) 2021-2027 на стойност 24 млн. лв. Също така ще бъдат разработени и 6 нови регионални прединвестиционни проучвания за новоконсолидирани ВиК оператори на максимална стойност 23 млн. лв. След подготовката на прединвестиционното проучване за Столична община предстои да се отправи покана и за ВиК строителство и за територията на София-град. \r\nВ момента е в ход процедурата по подготовка на регионалните прединвестиционни проучвания за 14-те консолидирани ВиК оператора, които анализират инвестиционните нужди от ВиК инфраструктура. Веднага след това имаме готовност да отворим процедурата за кандидатстване, посочи министър Димов. Чрез проекта ще се даде възможност МРРБ да изпълни необходимото за осигуряване на устойчива рамка за ВиК инвестиции.\r\nВ предходния програмен период 2007-2013 г. успешно са изпълнени 221 проекта в сектор „Води“, като усвоената безвъзмездна финансова помощ е над 2,3 млрд. лв. Изградени или реконструирани са 50 пречиствателни станции за отпадъчни води (ПСОВ), както и над 2600 км ВиК мрежа. Броят жители, които вече се ползват от подобрени условия във ВиК сектора, е 889 594.\r\nМинистърът на регионалното развитие и благоустройството Николай Нанков обясни, че 1,59 млрд. лв. от Оперативна програма „Околна среда 2014-2020 г.“ ще бъдат вложени в изграждане или реконструкция на водопроводи, канализация, пречиствателни станции и други съоръжения в 51 населени места. Предстои да бъде реконструирана и изградена близо 1300 км ВиК мрежа. През този програмен период ще се строят две нови пречиствателни станции за отпадъчни води в област Бургас – едната ще обслужва курортите „Св. Влас“ и „Елените“, а другата е в Карнобат. Ще бъде изградена и една пречиствателна станция за питейни води в Шумен. 15 пречиствателни станции за отпадъчни води, една за питейни води и още 146 помпени станции ще бъдат реконструирани, както и колектори и вътрешна ВиК мрежа. Нанков обясни, че тези близо 1,6 млрд. лв. са приоритизирани на база най-належащи нужди. Той обърна внимание, че ресурсът е огромен, като ще се измерва дългосрочният ефект от него както върху инфраструктурата, така и върху потребителите. Нанков уточни, че за първи път през този програмен период инвестициите ще се извършват от ВиК операторите, тъй като те най-добре знаят какво е нужно за дадената територия. Регионалният министър подчерта, че ВиК отрасълът е жизнено важен и активите в него са огромни – близо 90 000 км мрежа. „От 2009 г. тече процес, който наричаме реформа във ВиК отрасъла. Трябва да го реформираме, за да е устойчив от финансова, технологична и екологична гледна точка“, заяви Нанков. Той коментира, че дебатът по Многогодишната финансова рамка след 2020 г. вече е започнал, като посочи, че се съхраняват инвестициите в базисна инфраструктура, в екология, в иновации и човешки капитал, но на принципа пари срещу реформи и затова реформата в отрасъл ВиК трябва да завърши. \r\nВицепремиерът Томислав Дончев допълни, че водата е стратегически ресурс. „Това е клише, само че е вярно. Това е ресурсът на бъдещето. Достъпът до качествени храни след няколко години ще бъде по-важен от достъпа до петрол. Все още имаме населени места, които нямат постоянен достъп до течаща вода. Още 30% от населението нямат достъп до канализация. Трябва да бъдем обезателно и умни, и прецизни, и мобилизирани. За ВиК инвестициите се сещаме, когато няма вода. Ако за пътища се сещаме всеки ден, за проблемите с ВиК сектора се сещаме, когато нямаме вода“, каза още Томислав Дончев. \r\nКметът на София Йорданка Фандъкова заяви, че през 2009-2017 г. на територията на Столична община са изградени и реконструирани близо 200 км ВиК мрежа и инвестирахме над 470 млн. лв. Тя уточни, че изграждането на модерна инженерна инфраструктура, особено във ВиК структурата, е изключително важно. Фандъкова посочи, че всички знаят, че липсващата инфраструктура в много населени места и квартали на София е най-големият проблем. „Там, където вече е изградена, тя не се вижда. Трудностите са много за изграждането. Голяма част е свързана с големия финансов ресурс, но и с отчуждителните процедури“, заяви Фандъкова. Тя уточни, че амбицията на Столична община през последните 8 години е насочена към намирането на максимални възможности и на източници на финансиране за изграждане на канализация и водопроводи с цел подобряване качеството на водата. \r\n„През 2018 г. успяхме да защитим няколко проекта по ПУДООС на стойност 8 млн. лв. Продължаваме изграждане на канализация в местност „Кръстова вада-запад“ и в местност „Сливница“ в „Люлин“ и продължаваме със следващия етап на изграждане на канализация в кв. „Горна Баня“, каза още Йорданка Фандъкова.", "date": "2018.05.23", "title": "2,3 млрд. лв. ще бъдат инвестирани в сектор „Води“ по ОПОС 2014-2020 г., като близо 1,6 млрд. лв. ще са за ВиК сектора (ОБЗОР)"}
{"url": "http://www.focus-news.net/news/2018/05/23/2525139/daily-express-liderite-na-ligata-v-italiya-preduprezhdavat-frantsiya-da-si-gleda-rabotata.html", "text": "Лидерите на Лигата в Италия предупреждават Франция „да си гледа работата“ на фона на предупреждения от френския финансов министър за стабилността на еврозоната, пише британският вестник Daily Express.\r\nФинансовият министър на Франция Бруно льо Мер призова лидерите на новата евроскептична коалиция в Италия да продължат усилията за редуциране на гигантския дълг на страната съгласно фискалните правила на Европейския съюз.\r\nЛидерът на Лигата Матео Салвини написа в социалната мрежа „Туитър“ :\r\n„Френски министър „предупреди“ бъдещото правителство – не променяйте нищо или ще имате проблеми. Още една неприемлива намеса в чужда територия. Аз не призовах хората да гласуват за да продължа да вървя по пътя към бедността, нестабилността и имиграцията – Италианците на първо място!“\r\nЛьо Мер заяви в интервю пред няколко френски медии:“ Ако новото правителство поеме риска  да не спазва задълженията за дълга и дефицита, чистата банкова система и финансовата стабилност ще бъде заплашена цялата Еврозона“. Юлиян Марков", "date": "2018.05.23", "title": "Daily Express: Лидерите на Лигата в Италия предупреждават Франция „да си гледа работата“"}
{"url": "http://www.focus-news.net/news/2018/05/23/2525143/anadolu-agency-vazlozhiha-na-pravitelstvoto-na-saad-hariri-da-prodalzhi-da-raboti-kato-sluzhebnoo.html", "text": "Ливанският президент Мишел Аун възложи на премиера на страната Саад Харири да продължи да води кабинета си до избора на ново правителство, предава Anadolu Agency.\r\nВ изявление Мишел Аун благодари на Харири и министрите му, за това че остават на поста си до избора на ново правителство след изборите на 6 май.\r\nНовоизбраният парламент трябва да се събере на първо заседание в сряда, когато се очаква депутатите да си изберат председател.\r\nСъгласно конституцията новият парламент трябва да избере нов президент и министър-председател. Юлиян Марков", "date": "2018.05.23", "title": "Anadolu Agency: Възложиха на правителството на Саад Харири да продължи да работи като служебноо"}
{"url": "http://www.focus-news.net/news/2018/05/23/2525151/vatreshniyat-ministar-valentin-radev-se-sreshtna-s-evropeyskiya-komisar-dimitris-avramopulos.html", "text": "Министърът на вътрешните работи Валентин Радев се срещна с европейския комисар по миграция, вътрешни работи и гражданство Димитрис Аврамопулос. Това съобщиха от пресцентъра на МВР . Обсъдени бяха очакванията на комисията и председателството от предстоящата конференция ЕС - САЩ в областта на правосъдието и вътрешните работи. Потвърдена бе важността на трансатлантическия диалог и засиленото сътрудничество в борбата с тероризма и организираната престъпност. ЕК отново подчерта готовността си да продължи съвместно със засегнатите държави членки работата за постигане на визова либерализация. \r\nМинистър Радев запозна с резултатите, постигнати до момента от председателството в областта на вътрешните работи и увери комисар Аврамопулос в готовността ни да положим всички необходими усилия за постигане на максимален напредък по законодателните предложения в областта на сигурността и реформата на общата система за убежище. \r\nКомисар Аврамопулос даде много висока оценка на работата на българското председателство и потвърди готовността на ЕК да подкрепя работата му.", "date": "2018.05.23", "title": "Вътрешният министър Валентин Радев се срещна с европейския комисар Димитрис Аврамопулос"}
{"url": "http://www.focus-news.net/news/2018/05/23/2525150/emsc-registrirano-e-zemetresenie-s-magnitud-54-kray-iztochniya-bryag-na-poluostrov-kamchatka.html", "text": "Регистрирано е земетресение с магнитуд  5.4 край източния бряг на полуостров Камчатка, съобщава страницата на Европейския средиземноморски сеизмологичен център.\r\nЗеметресението е станало в 4:37 българско време на 222 километра източно  от град Есо в Русия на дълбочина 60 километра. Няма данни за пострадали хора и материални щети. Не е обявявана тревога за цунами. Камчатка е вулканичен и земетръсен район и там подобни трусове не са рядкост. Юлиян Марков", "date": "2018.05.23", "title": "EMSC:  Регистрирано е земетресение с магнитуд  5.4 край източния бряг на полуостров Камчатка"}
{"url": "http://www.focus-news.net/news/2018/05/23/2525154/predstoyashti-sabitiya-v-stranata-za-23-may-agentsiya-fokus.html", "text": "***\r\nОт 06.30 часа в сградата на Министерството на образованието и науката беше изтеглен изпитният вариант за втория задължителен зрелостен изпит по избор между 13 учебни предмета. Изтегленият номер на варианта ще важи за изпита по всеки предмет. Изпитът започва в 8.00 часа и продължава 4 астрономически часа, а за учениците със специални образователни потребности – 6 часа.\r\nОт 09.00 часа в МОН ще бъде изтеглен изпитният вариант за национално външно оценяване по математика за седмокласниците. Изпитът ще започне в 10.00 часа. Той се състои от 2 модула.\r\n***\r\nОт 09.00 часа ще започне редовното пленарно заседание на Народното събрание.\r\n***\r\nОт 09.00 часа в хотел „Балкан“ министърът на туризма Николина Ангелкова и министърът на енергетиката Теменужка Петкова ще открият Международна конференция за макрорегионално сътрудничество в областта на туризма и енергетиката. \r\n***\r\nОт 09.00 часа в хотел „Балкан“ в присъствието на заместник министър-председателя Томислав Дончев и държавния секретар на Кралство Норвегия Ингвилд Стуб ще бъдат подписани споразумения за четири програми от новия програмен период на Финансовия механизъм на Европейското икономическо пространство и Норвежкия финансов механизъм 2014-2021 г.\r\n***\r\nОт 10.00 часа ще се проведе редовното седмично заседание на Министерския съвет.\r\n***\r\nОт 13.00 часа министърът на земеделието, храните и горите Румен Порожанов заедно с министъра на околната среда и водите Нено Димов ще посетят фермерски пазар, където ще бъдат представени продукти, произведени в зоните от Натура 2000. Събитието ще се на традиционния фермерски пазар пред сградата на МЗХГ. \r\n***\r\nОт 09.30 часа в зала EFE на хотел „Маринела“ ще започне вторият ден от конфернецията „Шумът на парите“.\r\n***\r\nОт 10.00 часа зам.-министърът на регионалното развитие и благоустройството Малина Крумова ще се включи в дискусионен форум „Подобряване на капацитета на заетите лица във водния сектор в България“, който ще се проведе в парк хотел Москва. Събитието се организира от Българска асоциация по водите по проект „Насърчаване на заетостта във водния сектор“, финансиран от Оперативна програма „Развитие на човешките ресурси“. \r\n***\r\nОт 10.00 часа във фоайето на Софийската опера и балет ще се състои поклонението пред тленните останки на голямата наша оперна певица Христина Ангелакова. Опелото на ще е от 12.30 часа в църквата „Света София“.\r\n***\r\nОт 10.00 часа в Учебния драматичен театър на НАТФИЗ ще се проведе тържествената церемония по повод дипломирането на „Випуск 2018“ и награждаване на най-талантливите абсолвенти.\r\n***\r\nОт 10.00 часа 3-ти състав на Специализирания наказателен съд ще заседава по дело срещу Румен В., на когото е повдигнато обвинение за безстопанственост в особено големи размери.\r\n***\r\nОт 11.00 часа омбудсманът Мая Манолова организира обществена дискусия по проблемите на здравеопазването в институцията на омбудсмана на ул. „Георг Вашингтон“ 22. \r\n***\r\nОт 11.00 часа зам.-кметът на Столичната община Евгени Крусев ще провери изпълнението на три пешеходни моста по река Владайска. Проверката ще се състои по река Владайска при ул. „Камен Андреев“.\r\n***\r\nОт 11.00 часа в в киносалона на Академията на МВР ще се състои тържество по повод Деня на българската просвета и култура и на славянската писменост. \r\n***\r\nОт 11.00 часа в Националния пресклуб на БТА ще се проведе пресконференция на Българска федерация Триатлон и Община Сандански във връзка с предстоящото откриване на сезона със състезанията по Акватлон, Суперспринт и Трипълмикс триатлон на 26 май в парк „Свети Врач“.\r\n***\r\nОт 12.00 часа в Националния пресклуб на БТА ще се проведе пресконференция на Българският арт и фолклорен център „Нестия“, фондация „Бъдност за талантите на България“ и „Делта център за изкуства и култура” във връзка с Националния фолклорен конкурс „Бъдност за талантите на България“, в рамките на кампанията „Да запалим и съхраним огъня български“. \r\n***\r\nОт 13.30 часа ще се проведе заседание на Прокурорската колегия на Висшия съдебен съвет.\r\n***\r\nОт 13.30 часа 11-и състав на Специализирания наказателен съд ще заседава по дело срещу Симеон Т., Добрин Д. и др., на които е повдигнато обвинение за организиране и ръководене на организирана престъпна група.\r\n***\r\nОт 13.30 часа 3-ти състав на Специализирания наказателен съд ще заседава по дело срещу Валентин П., Ивайло П. и др., на които е повдигнато обвинение за организиране и ръководене на организирана престъпна група.\r\n***\r\nОт 14.00 часа 14-и състав на Специализирания наказателен съд ще заседава по дело срещу Йоаннис С., Илиян С. и др., на които е повдигнато обвинение за организиране и ръководене на организирана престъпна група.\r\n***\r\nОт 14.15 часа 14-и състав на Специализирания наказателен съд ще заседава по дело срещу Красимир Г., на когото е повдигнато обвинение за организиране и ръководене на организирана престъпна група.\r\n***\r\nОт 18.00 часа в зала „Димитър Благоев“ на Градския съвет на БСП организира среща с дейци на културата, науката, образованието, медиите и читалищното дело по случай 24 май.\r\n***\r\nОт 18.00 часа в градината на Националната библиотека „Св. св. Кирил и Методий” ще бъде представена най-новата инсталация на художника Иван Мудов – „Камъни”.\r\n***\r\nОт 20.00 часа лидерът на БСП - София Калоян Паргов и народните представители от „БСП за България“ Николай Цонков и Петър Витанов ще участват в ежегодното почитане паметта на загиналите партизани от село Войнеговци, Столична община. Събитието ще се проведе пред партизанския паметник в селото. \r\n***\r\nОт 11.00 часа в кабинет 108 на Община Благоевград ще се проведе пресконференция на председателя на Общински съвет – Благоевград Радослав Тасков по повод предстоящото редовно заседание на ОбС.\r\n***\r\nОт 11.00 часа в зала №5 на Общината Звената за социални услуги в Благоевград ще се включат в отбелязването на 24 май- Ден на българската просвета и култура и на славянската писменост и Празник на града. \r\n***\r\nОт 13.30 часа в зала 5 на Община Благоевград ще се проведе пресконференция на тема „Актуални проблеми към настоящия момент, свързани с разпространението и употребата на наркотици“, организирана от Общинския съвет по наркотични вещества.\r\n***\r\nОт 18.00 часа в Градска художествена галерия ще бъде представена традиционна изложба, посветена на 24 май - Ден на българската просвета, култура и на славянската писменост и празника на Благоевград.\r\n***\r\nОт 19.00 часа в зала „Пейо Яворов“ ще се състои церемонията по удостояване с отличия „Училище на годината – 2018“. От 18.30 часа програмата ще започне с почетно шествие на знамената от 18.30 часа, което ще тръгне от Съдебната палата в града, ще премине през Градската градина и ще стигне до входа на Регионална библиотека „Димитър Талев“. От 21.00 часа кметът д-р Атанас Камбитов ще даде специален прием за дейците на културата, образованието и науката в зала „22 септември”.\r\n***\r\nОт 10.00 часа в атриума на Бургаския свободен университет ще се проведе тържествената церемония за връчване дипломите на Випуск 2018.\r\n***\r\nОт 18.30 часа в Галерия „13-то стъпало“ ще бъде открита изложбата „16:26:36“ на Нели Гаврилова.\r\n***\r\nОт 10.00 часа в обсерваторията ще се състои кръгла маса на тема \"Бъдещето на астрономическото образование в България\". \r\n***\r\nОт 10.30 часа в зала „Одесос“ в сградата на Археологически музей – Варна ще се проведе пресконференцията, свързана с предадени от Митница \"Варна\" на РИМ – Варна антични и средновековни монети, задържани при опит за незаконно изнасяне и отнети в полза на Държавата.\r\n***\r\nОт 14.00 часа общинският съветник от ПП ГЕРБ Славчо Славов организира приемна за граждани в офиса на партията на ул. „Георги Бенковски” №1.\r\n***\r\nОт 18.00 часа в Градска Художествена Галерия „Борис Георгиев“ ще бъде представена юбилейната изложба скулптура и живопис „55“ на Христо Христов. \r\n***\r\nОт 10.00 часа в пресклуба на БТА ще се състои пресконференция на Бюрото по труда. \r\n***\r\nОт 17.30 часа таблата пред Факултета по изобразителни изкуства ще бъде открита изложба на ученици от специализираните паралелки по изобразително изкуство на СУ „Емилиян Станев“.\r\n***\r\nОт 17.30 часа в Изложбени зали „Рафаел Михайлов“ ще бъде представена колекцията-дарение на рисунки, акварел, графика на Димитър Казаков-Нерон (1933-1992) „Творците на Ловеч - диалог във времето“.\r\n***\r\nОт 18.00 часа в голяма зала на МДТ „Константин Кисимов“ ще се състои тържествена церемония по връчването на награда „Св. Патриарх Евтимий“ и връчване на награда „Култура“ на Община Велико Търново. След това ще се проведе празничен концерт на Духов оркестър при Община Велико Търново, Духов оркестър при СУ „Емилиян Станев“ и с участието на Васил Петров.\r\n***\r\nОт 10.00 часа в Регионалния пресклуб на БТА ще се проведе пресконференция, на която ще бъде представен проект „Развитие на съвместният трудов пазар и трудовата мобилност в областта на строителството в Трансграничния район на Румъния и България”, финансиран по Програма Interreg V-A Румъния-България 2014-2020.\r\n***\r\nОт 11.00 часа в залата на 6 ет. в административната сграда кметът на Община Видин Огнян Ценков ще даде пресконференция по актуални теми.\r\n***\r\nОт 18.00 часа заместник-кметът на Община Видин Венци Пасков ще присъства на тържествен концерт, посветен на 70-годишния юбилей на ДГ „Желязко Попниколов“ в Драматичен театър - Видин. \r\n***\r\nОт 18.00 часа в Градската концертна зала ще се състои церемония по връчване на наградите на кмета на Община Враца в системата на народната просвета и в областта на културата за 2018 година.\r\n*** \r\nОт 16.30 часа в НЧ „Пробуда – 1904“ ще се проведе празничен фолклорен концерт „30 години Детски танцов състав“ при НЧ „Пробуда - 1904“. \r\n***\r\nОт 19.00 часа на пл. „Георги Измирлиев“ ще се проведе концерт от турнето Coca-Cola The Voice Happy Energy Tour.\r\n***\r\nОт 17.00 часа в концертна зала „Добрич“ ще се проведе юбилейно тържество на Детска градина № 10 „Слънчице“ по повод 50 години от създаването ѝ.\r\n***\r\nСъстезание „Най-добър секач“ ще се проведе на територията на „ДГС Дупница” – в местността Отовица, землището на с. Самораново. \r\n***\r\nОт 13.00  часа в хотел „Дипломат Плаза“ Камарата на строителите в България и Искра Михайлова, председател на Комисията по регионално развитие към Европейския парламент, организират съвместна конференция на тема „Инвестиции и инфраструктура в Северна България“. Участие ще вземе зам.-министъра на регионалното развитие и благоустройството Малина Крумова.\r\n***\r\nОт 09.00 часа в зала 2 на Окръжен съд ще се гледа делото срещу Ивайло П., който е обвинен, че при управлението на моторно превозно средство причинява смъртта на друго лице\r\n***\r\nОт 09.30 часа в зала 5 на Окръжен съд ще се гледа делото срещу Йордан С., Марин П., Александър К. и Александър Д.\r\n***\r\nОт 12.00 часа в Заседателната зала на Община Пловдив ще се проведе пресконференция по повод предстоящото дванадесето издание на Международния фестивал за театър и съвременен танц „Черната кутия“, който ще се проведе от 30 май до 6 юни.\r\n***\r\nОт 18.30 часа в голямата зрителна зала на Дома на културата „Борис Христов“ ще се състои тържествената церемония за удостояване с ежегодната Награда „Пловдив“.\r\n***\r\nОбщинските съветници от ГЕРБ организират приемни за граждани. От 16.00 часа в офиса на ГЕРБ в район „Южен” на ул. ”Академик Петър Динеков” №1А срещи ще проведат Радослава Ташкова и Георги Василев. От 17.00 часа Ани Лафчиева ще има приемна в офиса на ГЕРБ в район „Източен” на ул. ”Коста Паница” №5, от 17.30 часа отново там ще се проведе среща с  \r\nЕмил Русинов.\r\n***\r\nОт 17.00 часа по ул. „Александровска“ ще тръгне шествие на деца и родители с 60-метров национален флаг под надслов „12 просветлени столетия, 12 века българска книжовна светлина“. Събитието е по повод Деня на българската просвета и култура и на славянската писменост - 24 май.\r\n***\r\nОт 17.00 часа в стая 201 на Регионално управление на образованието – Сливен ще се наградят абитуриентите със специални образователни потребности.\r\n***\r\nОт 13.00 часа в Регионалния пресклуб на БТА ще се проведе пресконференция на ПП Възраждане.\r\n***\r\nОт 17.00 часа в Кукления театър ще се проведе празничен концерт 70 години ДГ „Зорница“ №2.\r\n***\r\nОт 17.00 часа в Големия салон на читалището ще се проведе Тържествена церемония за връчване символите на удостоените със званието „Почетен гражданин на град Тополовград“, след което ще започне концертът „С песните на Тополовград“, в който участват Мъжката вокална група и Детската певческа формация „Кокетки“.", "date": "2018.05.23", "title": "Предстоящи събития в страната за 23 май (Агенция „Фокус“)"}
{"url": "http://www.focus-news.net/news/2018/05/23/2525152/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес ще бъде слънчево. След обяд над западните райони от страната ще се се развива купеста и купесто-дъждовна облачност и на много места там ще превали, възможно е и да прегърми. Ще духа до умерен вятър от източната четвърт. Максималните температури ще са между 25 и 30°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n-Всички автомагистрали; \r\n- \tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- \tпът I-1 Благоевград-ГКПП „Кулата“;\r\n- \tпът I-4 п. в. „Коритна“-Велико Търново-Шумен;\r\n- \tпът I-5 Русе-Велико Търново;\r\n- \tпът I-8 ГКПП „Калотина“-София;\r\n- \tпът I-9 Варна-Бургас;\r\n- \tпът II-18 Околовръстен път София;\r\n- \tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.\r\nОбласт Пловдив: Временно движението по АМ „Тракия“ от км 134 до км 157 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Срок до 30.06.2018 г.\r\nДвижението на МПС над 12 тона по АМ „Тракия\" в участъка от км 133 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Стара Загора: Временно движението по АМ „Тракия“ от км 156 до км 208+181 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на ремонтни дейности. Срок до 30.09.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня\". Движението се осъществява двупосочно в платното посока Варна. Срок 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ \"Хемус\"/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nОбласт Шумен:\r\nДвижението се осъществява в свободната лента съобразно създадената организация на движение по АМ Хемус в двете посоки към Варна и София от км 362+600 до км 375+800 в участъка от Нови пазар до Зайчино ореше поради ръчно и машинно косене на тревни площи. Срок 23.05.2018 г.\r\nАМ „Струма“: няма.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица\" в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София се отклонява при п.в. Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\nОбласт Перник: Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nБелотинци – Монтана от км 74+736 до км 111+070 се осъществява двупосочно в една лента, поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 28.05.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 25.05.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок: 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\nобласт Плевен: Движението по път I-3 Бяла – Ботевград в района на разклон Славяново и местност ,,Шумата‘‘ от км 70+600 до км 81+000 се осъществява с в една лента поради частичен ремонт на асфалтовата настилка. Срок до 24.05.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Стара Загора: Движение в една лента по път Стара Загора – с. Ягода от км 213+800 до км 225+600, поради ръчно косене на тревни площи. Движението в района се регулира от сигналисти. Срок до 23.05.2018 г.\r\nОбласт Хасково: \r\nДвижението в участъка между с. Козлец и границата на Област Хасково в посока Кърджали от км 308+000 до км 319+100 се осъществява двупосочно в една лента поради частичен ремонт на асфалтовата настилка. Срок до 28.05.2018 г.\r\nОбласт Кърджали: Черноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Русе: Две Могили – Полско Косово от км 26+800 до км 65+200 - ремонтни дейности на асфалтовата настилка. Срок до 25.05.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Кюстендил: \r\nДвижението в участъка ГКПП “Гюешево” – Драгомирово от км 0+375 до км 42+000 се осъществява с повишено внимание поради косене на тревни площи и изсичане на храсти. Участъкът е сигнализиран с пътни знаци. Срок  до 30.05.2018 г.\r\nДвижението в участъка Гюешево – Цървеняно от км 3+000 до км 38+000 се осъществява с повишено внимание, поради полагане на напречна маркировка (пешеходни пътеки). Участъкът е сигнализиран с пътни знаци. Срок до 25.05.2018 г.\r\nОбласт Бургас: Движението по Път I-6 от км 428+200 до км 456+171 границата с Ямбол до границата РПС- Айтос се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 25.05.2015 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Силистра:\r\nДвижението по път Силистра – Шумен в участъка Силистра/ ГКПП/ – с.Черковна от км 0+270 до км 38+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nОбласт Бургас: движението по път I-9 в участъка Ахелой – Поморие е ограничено и се осъществява обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\n- движението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\n- движението по път Варна - Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 16.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПът III-539: Движението по път III-539 Средец – Желязово от км 0+000 до км 17+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\n Път III-795: Движението по път III-795 Вълчаново – Малина от км 0+000 до км 27+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-908: Движението по път III-908 п.кръстовище Богданово – п.кръстовище път ІІ-79/ Средец-Елхово от км 14+000 до км 39+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411/с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 02.06.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.\r\nПът III-609: Движението по път III-609 Дряново – Буря от км 65+250 до км 82+578 се осъществява в едната лента поради ремонтни дейности на асфалтовата настилка. Поставена е необходимата сигнализация. Срок до 23.05.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.\r\nПът II-97: Движението по път II-97 от км 7+824 до км 16+539 се осъществява с повишено внимание поради ремонтни дейности на асфалтовата настилка.Околовръстен път на Добрич. Движението се регулира с пътни знаци. Срок 30.05.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 01.06.2018 г.\r\nПът ІІІ-623: Движение с повишено внимание в участъка Бобов дол – Жедна от км 14+800 до км 15+560 поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 73+180 е ограничено поради частичен ремонт на асфалтовата настилка. Затворено е платното за движение в посока Ловеч, като движението се осъществява двупосочно в платното в посока Кърнаре. Водачите да се движат със съобразена скорост. Срок 31.05.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът III-103: Движението по път III-103 Роман – Златна Панега в участъка от км 35+065 до км 52+000 се осъществява с повишено внимание поради частичен ремонт на асфалтовата настилка. Срок до 25.05.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 28.05.2018 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 31.05.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: \r\nПът III-3706: Движението по път III-3706 с. Главиница – с. Црънча се осъществява в една лента, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 23.05.2018 г. \r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nПът ІІ-63: Движението по път II-63 Брезник – Трън от 23 до 28 километър в участъка от кръстовище за с. Видрица до кръстовище за с. Конска се осъществява в една лента поради отстраняване на повредени площи в асфалтовата настилка. Водачите на МПС да се движат с повишено внимание и съобразена скорост в свободната лента. Организацията на движението се регулира с пътни знаци. Срок до 29.05.2018 г.  \r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-118: Движението по път ІІІ-118 Гулянци - Долна Митрополия в района Гулянци - Подем от км 0+000 до км 14+000 се осъществява с повишено внимание поради частични ремонтни дейности на асфалтовата настилка. Срок до 23.05.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 30.05.2018 г.\r\nОПУ-Разград:\r\nВременно са въведени следните ограничения за движение на МПС: \r\nПът II-49: Ограничено е движението по път II-49 в гр. Кубрат във връзка с провеждането на традиционен пролетен панаир, като е въведена временна организация и безопасност на движението, в участъка от кръстовището с ул. „Витоша“, до кръстовището с ул. „Любен Каравелов“.\r\nОбходен маршрут: По път II-49  “Търговище - Разград - Кубрат - Тутракан” в гр. Кубрат се отбиват по  ул. “Княз Борис I”, по ул. „Витоша“ (път II-23) – ул. „Александър Стамболийски“ и се насочват по ул. „Любен Каравелов“ (път II-49) и обратно.\r\nОграничението на движението се въвежда за периода от 08:00 часа на 23.05.2018 г. до 20:00 часа на 24.05.2018 г.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.05.2018 г.\r\nРемонтни дейности: \r\nПът III-501: Движението по път ІІІ-501 Русе – Басарбово при км 5+976 – авариен ремонт на дясна тротоарна конзола на мостово съоръжение. Движението на МПС се извършва в едната лента с пропускателен режим. Срок до 25.05.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІ-23: Движението по път ІІ-23 Исперих – Дулово в участъка с. Черник – Дулово от км 111+215 до км 114+786 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.\r\nПът ІІ-71: Движението по път ІІ-71Силистра – Добрич в участъка с. Средище – границата с Област Добрич от км 27+600 до км 30+555 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-207: Движението по път ІІІ-207 Тервел – Алфатар в участъка с. Алеково – с. Попово от км 68+930 до км 80+107 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018г.\r\nПът ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-213: Движението по път ІІІ-213 с. Айдемир – с. Калипетрово в участъка с. Айдемир – Силистра от км 1+820 до км 9+010 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-216: Движението по път ІІІ-216 с .Ситово – Дулово в участъка с. Добротица – Дулово /градска част/ от км 10+770 до км 30+103 се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nПът ІІІ-218: Движението по път ІІІ-218 с. Проф.Иширково – Дулово в участъка с. Проф.Иширково – с. Водно от км 10+185 до км 28+100  се осъществява в една лента поради полагане на хоризонтална маркировка. Движението се регулира с конуси. Срок до 30.05.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nПът II-86: Движението по път II-86 Хвойна – Чепеларе от км 64+000 до км 74+000 се осъществява с повишено внимание спрямо създадената организация поради почистване на регули. Срок 25.05.2018 г.;\r\nПът II-197: Движението по път ІIІ-197 Доспат – Борино от км 60+000 до км 68+000 се осъществява с повишено внимание, съобразно създадената организация на движение поради оформяне на пътен окоп. Срок до 25.05. 2018 г.;\r\nПът II-866: Движението по път ІIІ-197 път ІIІ-866 Стойките - Девин, от км 27+000 до км 50+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 25.05. 2018 г.;\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 25.05.2018 г.\r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 03.06.2018 г.         \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 25.05.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 25.05.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-202: Движение с повишено внимание по път III-202 „Опака – Попово” от км 52+553 до км 66+144 поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102  Мировец – Буховци – Острец – Надарево – Дългач – Певец  от км.4+410 до км.28+825”  поради  превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 23.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.23", "title": "Актуална пътна обстановка"}
{"url": "http://www.focus-news.net/news/2018/05/23/2525155/nimh-vremeto-shte-bade-slanchevo-s-maksimalni-temperaturi-shte-sa-mezhdu-25-i-30.html", "text": "Атмосферното налягане е и ще остане по-високо от средното за май. Днес времето ще е слънчево. След обяд над западните и планинските райони ще се развива купеста и купесто-дъждовна облачност и на много места там ще има краткотрайни валежи с гръмотевици. Ще духа слаб до умерен вятър предимно от изток. Максималните температури ще са между 25 и 30°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова. \r\nПо Черноморието ще бъде предимно слънчево. Ще духа слаб до умерен вятър от север-североизток. Максималните температури ще са 21°-23°. Температурата на морската вода е 19°-23°. Вълнението на морето ще бъде около 2 бала.\r\nВ планините ще преобладава слънчево време. Около обяд в масивите от Западна България ще се развива купеста и купесто-дъждовна облачност и главно в следобедните часове ще има краткотрайни валежи с гръмотевици, в отделни райони - значителни. Ще духа слаб до умерен вятър от изток-югоизток. Максималната температура на височина 1200 метра ще е около 18°, на 2000 метра – около 11°.", "date": "2018.05.23", "title": "НИМХ: Времето ще бъде слънчево с максимални температури ще са между 25 и 30°"}
{"url": "http://www.focus-news.net/news/2018/05/23/2525156/dnes-shte-badat-podpisani-sporazumeniya-za-chetiri-programi-ot-noviya-programen-period-na-finansoviya-mehanizam-na-evropeyskoto-ikonomichesko-prostranstvo-i-norvezhkiya-finansov-mehanizam-2014-2021-g.html", "text": "Днес в София в присъствието на заместник министър-председателя Томислав Дончев и държавния секретар на Кралство Норвегия Ингвилд Стуб ще бъдат подписани споразумения за четири програми от новия програмен период на Финансовия механизъм на Европейското икономическо пространство и Норвежкия финансов механизъм 2014-2021 г. Това съобщиха от правителствената информационна служба. Събитието ще се проведе от 9.00 часа в хотел „Балкан“ в София. Споразуменията са за програмите, управлявани от министерствата на културата, на вътрешните работи, на образованието и на правосъдието. В началото на месец май стартира и програмата към министерството на околната среда и водите.  \r\nС подписването на споразуменията на практика се поставя началото на новия програмен период за български проекти, финансирани по двата механизма. Четирите програми, които стартират днес, са с общ бюджет над 113.5 млн. евро и ще финансират проекти в приоритетните сектори правосъдие, вътрешни работи, култура и местно развитие, намаляване на бедността. \r\nИсландия, Лихтенщайн и Норвегия са членове на единния европейски пазар и имат тясно сътрудничество с ЕС по силата на Споразумението за Европейското икономическо пространство (ЕИП). Финансовият механизъм на ЕИП (ФМ на ЕИП) и Норвежкият финансов механизъм (НФМ) са инструментите за принос на трите държави за европейската солидарност и сближаване, като допринасят за общата цел за намаляване на социалните и икономически различия между европейските региони. Също както и Кохезионния фонд на ЕС, тези финансови механизми предоставят подкрепа на държавите членки, чийто брутен национален продукт на глава от населението е под 90% от средния за ЕС. Техните приоритети отразяват приоритетите на ЕС за зелена, конкурентоспособна и приобщаваща Европа. По линия на двата механизма през програмния период 2014—2021 г. се предоставят 2.8 млрд. евро за проекти, с което се увеличават инвестициите на ЕС в Централна и Южна Европа. България ще има достъп до безвъзмездно финансиране в размер на 210.1 млн. евро, разпределени в 10 програми в ключови сектори.", "date": "2018.05.23", "title": "Днес ще бъдат подписани споразумения за четири програми от новия програмен период на Финансовия механизъм на Европейското икономическо пространство и Норвежкия финансов механизъм 2014-2021 г."}
{"url": "http://www.focus-news.net/news/2018/05/23/2525149/cnn-donald-tramp-obvinyava-kitay-za-promyanata-na-tona-na-severna-koreya.html", "text": "Доналд Тръмп обвинява Китай за промяната на тона на Северна Корея, предава американският телевизионен канал CNN.\r\nИсторическата среща между американския президент Доналд Тръмп и севернокорейския лидер Ким Чен-ун, планирана за 12 юни в Сингапур е поставена под съмнение.\r\nМиналата седмица Северна Корея промени тона си и заплаши да се оттегли от срещата.\r\n„Има малка вероятност да не се получи“, заяви Доналд Тръмп в Овалния кабинет, имайки предвид предстоящата среща, „Това не значи, че въобще няма да се случи във времето напред, но може да не стане на 12 юни“, добави Тръмп.\r\nТой отново обвини Китай в намеса в дипломатическите работи на Северна Корея, като каза, че Китай е виновен за новия по-остър тон на Пхенян след срещата между Ким Чен-ун и китайския президент Си Дзинпин по-рано през май.\r\n„Мисля,че тонът се промени след тази среща и не бих казал, че съм доволен от това“, каза Тръмп. Юлиян Марков", "date": "2018.05.23", "title": "CNN: Доналд Тръмп обвинява Китай за промяната на тона на Северна Корея"}
{"url": "http://www.focus-news.net/news/2018/05/23/2525159/ministrite-rumen-porozhanov-i-neno-dimov-shte-posetyat-traditsionniya-fermerski-pazar-v-stolitsata.html", "text": "Днес министърът на земеделието, храните и горите Румен Порожанов заедно с министъра на околната среда и водите Нено Димов ще посетят фермерски пазар, където ще бъдат представени продукти, произведени в зоните от Натура 2000. Това съобщиха от пресцентъра на Министерството на земеделието, храните и горите. Събитието ще се състои от 13.00 часа на традиционния фермерски пазар пред сградата на Министерството на земеделието, храните и горите.", "date": "2018.05.23", "title": "Министрите Румен Порожанов и Нено Димов ще посетят традиционния фермерски пазар в столицата"}
{"url": "http://www.focus-news.net/news/2018/05/23/2525158/predstoyashti-mezhdunarodni-sabitiya-za-23-may-agentsiya-fokus.html", "text": "***Среща между канцлера на Германия Ангела Меркел и премиера на Китай Ли Къцян\r\n***Президентът на Италия Серджо Матарела трябва да обяви своето решение дали ще назначи Джузепе Конте за министър-председател\r\n***Среща между външните министри на САЩ и Китай Майк Помпео и Ван И\r\n***Среща между външните министри на САЩ и Германия Майк Помпео и Хайко Маас\r\n***Първо заседание на новия парламент на Ливан\r\n***", "date": "2018.05.23", "title": "Предстоящи международни събития за 23 май ( Агенция „Фокус“ )"}
{"url": "http://www.focus-news.net/news/2018/05/23/2525157/ministar-kiril-ananiev-shte-predstavi-pred-pravitelstvoto-mehanizam-za-izplashtaneto-na-zaplatite-na-meditsite-v-lovech-i-vratsa.html", "text": "Министърът на здравеопазването Кирил Ананиев ще предложи осигуряване на необходимите средства за разплащане на просрочените задължения за възнаграждения и осигурителни вноски на медицинския персонал и служителите от болниците в Ловеч и Враца. В понеделник на 21 май министър-председателят Бойко Борисов разпореди на министрите на финансите и на здравеопазването да предложат механизъм, който да гарантира редовното изплащане на възнагражденията на лекарите и медицинския персонал в двете болници, въпреки наложените на лечебните заведения запори от кредиторите им. Общата сума на дължимите заплати за месеците февруари-април в МБАЛ „Хр. Ботев“ и МБАЛ „Параскев Стоянов“ са в размер на 1 873 113 лв.\r\nПравителството ще определи и двама заместник-председатели на ДАНС. Това предвиждат 31 и 32 точка от дневния ред на министрите за днешното редовно правителствено заседание. Предложенията са внесени от министър-председателя Бойко Борисов. \r\nКабинетът ще разгледа и Проект на постановление за българските неделни училища, внесен от министъра на образованието и науката Красимир Вълчев. Министерският съвет ще разгледа и Списъка на общинските пътища, както и отчет за 2017 г. за изпълнението на третия план за действие за намаляване на административната тежест за бизнеса с 30% от избрано законодателство за периода 2015-2017 г. и на неизпълнените мерки от първия и втория план за действие за намаляване на административната тежест за бизнеса. Кабинетът ще отпусне допълнителни разходи по бюджета на Министерството на младежта и спорта за 2018 г. за изплащане на минимални диференцирани размери на паричните средства за физическо възпитание и спорт. Правителството ще одобри и максималния размер на новите държавни граници за 2019 г. по Закона за кредитиране на студенти и докторанти. \r\nНа правителственото заседание ще бъде разгледан и проекторешение за отнемане правото на управление върху инженерно съоръжение от възпрепятстващ тип по българо-турската граница – обект публична държавна собственост, от МВР и за предоставянето му за управление на областния управител на Ямбол. \r\nКабинетът ще одобри допълнителни разходи и по бюджета на МОН за 2018 г. и ще разгледа промени в Наредбата за държавните изисквания за приемане на студенти във висшите училища на България. \r\nНа вниманието на министрите ще бъде поставен и проект на постановление за промени в Правилника за устройството и дейността на Служба „Военна информация“, внесен от вицепремиера и министър на отбраната Красимир Каракачанов.", "date": "2018.05.23", "title": "Министър Кирил Ананиев ще представи пред правителството механизъм за изплащането на заплатите на медиците в Ловеч и Враца"}
{"url": "http://www.focus-news.net/news/2018/05/23/2525145/tass-severna-koreya-prie-spisaka-sas-zhurnalisti-ot-yuzhna-koreya-za-zakrivaneto-na-poligona.html", "text": "Северна Корея прие списъка със журналисти от Южна Корея за закриването на ядрения полигон в Пхунге-ри, предава южнокорейската агенция , цитирана от TACC.\r\nПредаването е осъществено на граничния пункт Панминджон в демилитаризираната зона между двете страни. До сега севернокорейската страна отказваше да приеме списъка. Все още не е ясно кога журналистите от Южна Корея ще могат да пътуват към Северна Корея. \r\nПхенян беше обявил, че закриването на полигона ще се състои между 23 и 25 май в присъствието на чуждестранни журналисти. Юлиян Марков", "date": "2018.05.23", "title": "ТАСС: Северна Корея прие списъка със журналисти от Южна Корея за закриването на полигона"}
{"url": "http://www.focus-news.net/news/2018/05/23/2525153/tass-izraelski-samoleti-nanesoha-udari-po-podzemni-tseli-na-hamas-v-ivitsata-gaza.html", "text": "Израелски самолети нанесоха удари по  подземни цели на „Хамас“ в Ивицата Газа и по две цели на морската полиция на движението в отговор на нарушение на границата и запалване на граничен пост, предава TACC.\r\n„Преди малко самолети на Военновъздушните сили на Израел нанесоха удари по подземната инфраструктура на „Хамас“ в северната част на Ивицата Газа, а също и по два допълнителни обекта, принадлежащи на военно-морските сили на терористичната организация „Хамас“. Ударите бяха нанесени в отговор на проникване  вторник сутринта на няколко терориста в Израел и запалване на военен пост“, се казва в изявление на израелската армия. Юлиян Марков", "date": "2018.05.23", "title": "ТАСС: Израелски самолети нанесоха удари по  подземни цели на „Хамас“ в Ивицата Газа"}
{"url": "http://www.focus-news.net/news/2018/05/23/2525160/afp-pochina-izvestniya-amerikanski-pisatel-filip-rot.html", "text": "На 85-годишна възраст почина известният американски писател от еврейски произход Филип Рот, предава AFP.\r\nФилип Рот е автор на множество романи, между които „Американски пасторал“, за който авторът печели наградата „Пулицър“ за фантастика  през 1998 година.\r\nЗа смъртта му съобщава вестник .\r\nСред известните негови произведения са „Аз се ожених за комунист“ и „Човешко петно“.\r\nВъпреки многото литературни награди, които получава през живота си, той така и не печели Нобеловата награда за литература.", "date": "2018.05.23", "title": "AFP: Почина известния американски писател Филип Рот"}
{"url": "http://www.focus-news.net/news/2018/05/23/2525162/parlamentat-shte-opredeli-maksimalen-srok-na-izchakvane-v-koyto-novopostapilite-rabotnitsi-da-badat-osiguryavani-dopalnitelno.html", "text": "Парламентът ще разгледа окончателни промени в Кодекса за социално осигуряване. Това предвижда програмата за работа на Народното събрание. Законопроектът е внесен от Министерски съвет и транспонира европейска директива, въвеждаща правила, с които се улеснява упражняването на правото на работниците на свободно движение между държавите членки на ЕС. Целта на директивата е да намали на препятствията от някои разпоредби, свързани със схеми за допълнително пенсионно осигуряване. В действащите разпоредби на Кодекса за социално осигуряване липсва законоустановен изчаквателен период, в който новопостъпилите работници и служители няма да бъдат осигурявани във фондовете за допълнително доброволно пенсионно осигуряване. В законопроекта се предлага максимален срок на изчакване до 6 месеца. Със законопроекта се въвежда задължение за пенсионно-осигурителните дружества и за работодателите да предоставят ясна писмена информация за условията за придобиване на допълнителни пенсионни права и последствията от прилагането на тези условия при прекратяване на трудовото правоотношение. На вниманието на депутатите се поставят и промените  в Закона за марките и географските означения. Тъй като парламентът няма да заседава в петък, ще се проведе и парламентарен контрол. Той ще започне в 11.00 часа и в него ще участват трима министри от кабинета „Борисов“ 3. На депутатски питания ще отговарят министърът на околната среда и водите Нено Димов и министърът на земеделието Румен Порожанов. Най-много са въпросите, отправени към министъра на регионалното развитие Николай Нанков. По време на контрола ще се проведат и разисквания за политиката на държавата за хората с увреждания.", "date": "2018.05.23", "title": "Парламентът ще определи максимален срок на изчакване, в който новопостъпилите работници да бъдат осигурявани допълнително"}
{"url": "http://www.focus-news.net/news/2018/05/23/2525161/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ и ГКПП „Дунав мост 2“. Това съобщиха от пресцентъра на ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.05.23", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/05/23/2525165/denyat-23-may-v-balgarskata-istoriya.html", "text": "2013 г. \r\nПрезидентът на Република България присъжда орден „Стара планина“ първа степен на Енчо Пиронков.2009 г. \r\nИзбори за Европейски парламент през 2009 (България)2008 г. \r\nПрезидентът Георги Първанов връчва на Йоста Шварк Орден „Св. св. Кирил и Методий”2007 г. \r\nСтават ясни имената на 18-те български европейски депутати. Те са оповестени от говорителя на ЦИК Бисер Троянов.\r\nБългарските евродепутати са:\r\nАтанас Папаризов от Платформа европейски социалисти\r\nБиляна Раева от НДСВ\r\nВладимир Уручев от ГЕРБ\r\nВладко Панайотовски от ДПС\r\nДесислав Чуколов от “Атака”\r\nДимитър Стоянов от “Атака”\r\nДушана Здравкова от ГЕРБ\r\nЕвгени Кирилов Платформа европейски социалисти\r\nИлияна Йотова Платформа европейски социалисти\r\nКристиан Вигенин Платформа европейски социалисти\r\nМариела Баева от ДПС\r\nМаруся Любчева Платформа европейски социалисти\r\nМетин Казак от ДПС\r\nНиколай Младенов от ГЕРБ\r\nПетя Ставрева от ГЕРБ\r\nРумяна Желева от ГЕРБ\r\nСлавчо Бинев от “Атака”\r\nФилиз Хюсменова от ДПС2007 г.  \r\nПрезидентът Георги Първанов връчва на Симеон Симов орден „Стара плaнина“\r\nПрезидентът на Република България присъжда орден „Св. св. Кирил и Методий“ на:\r\n1. проф. Сава Гроздев - първа степен\r\n2. Милка Банчева – втора степен2006 г. \r\nПремиерът Сергей Станишев и водената от него делегация са приети от папа Бенедикт XVI\r\nАудиенцията е традиционна в навечерието на 24 май, празника на славянската писменост и култура.\r\nУправляващата коалиция в България е пример как трябва да се работи за постигане на стратегическите цели на страната. Това подчертава пред министър-председателя Сергей Станишев папа Бенедикт ХVІ.\r\nВ разговора на “четири очи” папа Бенедикт ХVІ проявява много голям интерес към тристранната коалиция, която управлява България и посочва, че България е много добър пример за толерантно отношение и мирно съжителстване на различни религии и етноси.\r\nНа срещата министър-председателят Сергей Станишев благодари за подкрепата на Ватикана и лично на папа Бенедикт ХVІ в процеса на разширяване на ЕС и за членството на България в Общността. Светият Отец казва, че винаги твърдо ще подкрепя този процес, защото членството на България в ЕС ще донесе не само още сигурност на региона, но и ще обогати културното разнообразие на Европа.\r\nПо-късно част от българската делегация също е приета от папата, който дари българските гости с ватиканските символи, медали и броеници. Сред първите влезли при папата е старозагорският митрополит Галактион, който е представител на светия Синод. Папата посещават още поетът Любомир Левчев, цигуларят Минчо Минчев и ректорът на Софийския университет Боян Биолчев. Станишев поднася на папа Бенедикт XVI като дар икона, която е копие на Плащеницата от XVII век на Свети Иван Рилски. Светият Синод му подарява икона на Свети Игнатий.\r\nВеднага след аудиенцията при папа Бенедикт ХVІ членовете на българската делегация се срещат с държавния секретар на Светия престол кардинал Анджело Содано. Българската делегация, в която са включени изтъкнати дейци на културата и науката, народни представители и членове на правителството, се покланя пред гроба на папа Йоан Павел ІІ, провъзгласил през 1980 г. Светите братя Кирил и Методий за съпокровители на Европа и осъществил историческо посещение в страната ни през май 2002 г.\r\nСлед приключване на срещите във Ватикана Сергей Станишев се отправя към резиденцията на доскорошния италиански министър-председател Силвио Берлускони, който дава обяд в чест на българския премиер.2002 г. \r\nНа посещение в България е папа Йоан Павел II. Това е възприето като косвено доказателство, че България не е свързана с опита за покушение срещу папата през май 1981 г. По време на посещението си Папа Йоан Павел се среща с Президентът Георги Първанов и го уверява, че никога не е вярвал, че България е замесена в атентата, извършен срещу него.2001 г. \r\nПрезидентът на Република България Петър Стоянов присъжда орден „Стара планина“ първа степен на:\r\n1. проф. Генчо Пирьов\r\n2. Съби Динов\r\n3. д-р Панайот Панайотов\r\n4. Маргарита Дупаринова\r\n5. Йордан Русков\r\n6. Алексис Вайсенберг\r\n7. Дина Йосифова\r\n8. Атанас Славов\r\n9. Антон Дончев\r\n10. Генчо Стоев\r\n11. проф. дин Тотю Тотев\r\n12. проф. Леон Митрани1990 г. \r\nПрезидентът Петър Младенов призовава да се подпише документ за мирен преход. СДС, представляван от д-р Желю Желев, отказва да го подпише.\r\nПетър Младенов е политически и държавен деец. Роден е на 22 август 1936 г. в с. Тошевци, Видинско. Следва философия в СУ \"Св. Климент Охридски\", след което завършва Московския институт за международни отношения. От 1971 г . е член на ЦК на БКП. От 10 ноември 1989 г. е издигнат за генерален секретар на ЦК на БКП, на който пост е до 2 февруари 1990 г. В периода декември 1971 - ноември 1989 г. е министър на външните работи, след което става председател на Държавния съвет. През април 1990 г. става президент (председател) на Народна република България. Остава на този пост до юли 1990 г.1971 г. \r\nВ Правец е открита новата сграда на Завода за приборостроене.1955 г. \r\nСъстои се премиерата на филма \"Неспокоен път\" на режисьора Дако Даковски по романа на Стоян Ц. Даскалов \"Своя земя\" за кооперирането в българското село в началото на 50-те години.\r\nДако Даковски е роден на 7 август 1919 г. в с. Търнак, Врачанско. Завършва право в СУ \"Климент Охридски\" и кинорежисура във ВГИК - Москва (1952 г.). Участва в антифашистката борба като партизанин в отряда \"Георги Бенковски\" и доброволец в Отечествената война. В периода 1939-1941 г. е артист в студийния \"Опитен театър\" на Стефан Сърчаджиев, а през 1941-1944 г. в театъра в Скопие. Главен секретар (впоследствие председател) на Съюза на българските филмови дейци (1954-1962). Съпругата му Иванка Даковска е актриса, дъщеря му Гергана Даковска е киноведка. Игрални филми: \"Вечна дружба\" (док. 1947 г.), режисьор \"Под игото\" (1952 г.), \"Неспокоен път\" (1955 г.), \"Героите на Шипка\" (1955 г.), кинопродукция със СССР, актьор, \"Тайната вечеря на Седмаците\" (1957 г.), \"Стубленските липи\" (1960 г.), \"Калоян\" (1963 г., завършен от Юри Арнаудов). Умира на 28 януари 1962 г.1945 г. \r\nД-р Георги М. Димитров, който от един месец е поставен под домашен арест, избягва и се укрива в резиденцията на американския политически представител Мейнард Барнс. На 25 май е изключен от БЗНС. Това е оповестено във в. \"Земеделско знаме\" на 9 юни.\r\nГеорги Димитров е политически деец. Роден е на 15 април 1903 г. в с. Ени чифлик, Одринско (в Турция). Член е на БЗНС от 1922 г. Завършва медицина в Загреб през 1929 г. и след завръщането си се отдава на активна политическа дейност. През 1932 г. е включен в Управителния съвет на БЗНС \"Ал. Стамболийски\", а след това и в Постоянното присъствие на БЗНС \"Обединен\" (\"Ал. Стамболийски\" и \"Врабча 1\"). След държавния преврат на 19 май 1934 г. е в опозиция на монархическия режим в страната. Възглавява полулегално дясната групировка в БЗНС \"Ал. Стамболийски\". През януари 1941 г. организира внушителна акция против подготвяното присъединяване на България към Тристранния пакт. След неуспеха на акцията минава в нелегалност, а скоро след това и емигрира вън от страната. От 1941 до 1944 г. е ръководител на проанглийския емигрантски Български национален комитет със седалище в Кайро и на нелегалния радиопредавател \"Свободна и независима България\". Завръща се в България след политическата промяна на 9 септември 1944 г. и застава начело на БЗНС. Заради дейността му, насочена против отечественофронтовската власт, през 1945 г. е снет от ръководството на съюза, а скоро след това е изключен от неговите редове. През май същата година напуска страната. Две години по-късно заедно с други емигранти от други страни от Източна Европа създава т. нар. \"Земеделски комитет\" (\"Зелен фронт\") със задача да се бори против комунистическите режими в техните страни. Заедно с това възглавява и Българския национален комитет, съставен само от български емигранти, който преследва същите цели. Умира на 28 октомври 1972 г. във Вашингтон.1919 г. \r\nВ София започва конференция на Добруджанската организация, продължила до 25 май. Издигната е идеята за автономия на Добруджа с оглед присъединяването й към България. На 30 май за автономна Северна Добруджа се изказва и Централният добруджански народен съвет във Варна.\r\nПо силата на Санстефанския мирен договор 1878 г. Северна Добруджа преминава във владение на Румъния като компенсация за отнетата и от Русия Бесарабия. Както управляващите среди, така и обществеността в Румъния са против това решение, но са безсилни да го променят. Последвалият Берлински договор 1878 г. оставя непроменена клаузата му по отношение на Северна Добруджа. Скоро след това Букурещ променя отношението си към тази област и предприема действия за асимилиране и денационализиране на живеещото в нея българско население.\r\nНа 7 май 1818 г. е подписан Букурещкият мирен договор. Той представлява договор за мир, с който се оформя излизането на Румъния от Първата световна война 1914–1918 г. Подписан е между Румъния, от една страна, и Германия, Австро-Унгария, България и Турция – от друга. Преговорите започват още през декември 1917 г., но поради спорове между съюзниците продължават пет месеца. Като се стреми да наложи икономическото си влияние в Румъния, Германия настоява тя да запази Северна Добруджа, като върне на България само Южна Добруджа, присъединена от Румъния след Междусъюзническата война 1913 г. Германия е подкрепена от Турция, която има териториални претенции към България в Тракия. При подписването на договора Германия налага своите позиции. В Северна Добруджа е установено съвместно управление (Кондоминиум) от четирите съюзни държави. Те се задължават да осигурят търговски излаз на Румъния до Черно море чрез линията Черна вода – Кюстенджа. За Румъния остава Южна Бесарабия, завладяна през януари 1918 г. Срещу това е извършена корекция на западната и граница в полза на Австро-Унгария. Допълнително се сключват конвенции за румънски петрол, износа на селскостопански стоки, пощата и телеграфа, които засилват австро-германското влияние в нея.1907 г. \r\nОткрита е жп линията Зимница-Сливен (24 км).1900 г. \r\nОт 23 май до 1 юни се провежда бунт против натуралния десятък в Дуранкулак, Балчишко. На 5 юни е обявено военно положение в Шуменски и Варненски окръг и в околиите Поповска, Исперихска, Беленска, Кубратска, Тутраканска, Еленска, Дряновска и Кесаровска. На 9 юни излиза първият Временен правилник за службата през време на военното положение, а на 7 октомври военното положение е отменено.1880 г. \r\nПриет е първият Закон за административното деление на Княжество България, който закрива губерниите.1879 г. \r\nОткрита е Българската народна банка. Тя е първото държавно банково учреждение в България. Основана е на 25 януари 1879 г. в София. Започва да функционира от юни същата година. Създава клонове в цялата страна. От 1885 г. се превръща в емисионен център, който и дава правото да издава банкноти. Занимава се с краткосрочно и дългосрочно кредитиране на предприятия, отделни търговци, индустриалци и други, както и с отпускане на заеми на общините. Чрез нея страната сключва и външните си заеми. От 1929 г. под натиска на външни финансови сили ограничава кредитирането си само на държавни и частни банки. Тази функция изпълнява до национализацията на банковото дело през 1947 г., когато се обособява в централно звено на банковата система в страната.1876 г. \r\nТревненската чета начело с Христо Патрев и Тодор Кирков води сражение в местността Чукара, недалеч от Новата махала, Габровско. Четниците отстъпват, след което се разделят на няколко малки групи, които впоследствие са лесно унищожени от редовната турска войска и башибозука.\r\nХристо Патрев е деец на националнореволюционното движение. Роден е в с. Шипка, Казанлъшко през 1848 г. Като юноша става хайдутин, след което емигрира в Румъния. През 1868 г. се включва в четата на Хаджи Димитър и Стефан Караджа. След разгрома и е заловен и заточен в крепостта Акя, но успява да избяга и през 1874 г. се завръща в Румъния. Взема дейно участие в подготовката на Априлското въстание 1876 г. След избухването му оглавява въстаническа чета в Габровско и Тревненско. След разбиването и се отправя към Източна Стара планина, но е заловен от османските власти и убит.\r\nУкрилите се в района на връх Марагидик (днес Русалка) въстаници начело с Цанко Дюстабанов, Фильо Радев, Георги Бочаров и Дончо Фесчиев водят последно сражение с османците.\r\nЦанко Дюстабанов е деец на национално-революционното движение. Роден е в Габрово през 1844 г. Завършва Габровското класно училище. През 1872-1873 г. учи в Робърт колеж в Цариград. През 1875 г. е избран за училищен настоятел и член на околийския съд. Включва се в местния революционен комитет и като негов член разгръща широка дейност в подготовката на Априлското въстание през 1876 г. След избухването на въстанието оглавява въстаническа чета и води сражения с турски потери при Батошево, Кръвеник, Ново село. Ранен тежко, той е заловен и осъден на смърт. На 15 юни 1876 г. е обесен в Търново.1869 г. \r\nНа 23 и 24 май Васил Левски създава в Пловдив революционно ядро с участието на братя Търневи, Ан. Балтов, К. Доганов, Андон Книговезеца и др.1824 г. \r\nХаджи Христо Българина, командващ отряд от доброволци по време на Гръцкото въстание (1821-1829 г.) е произведен в чин генерал.\r\nВъстанието на гръцкия народ против османските поробители е организирано от Филики Етерия и започва в Пелопонес през март 1821 г., като постепенно обхваща и други краища на Гърция. С известни затишия продължава до 1829 г. Подпомогнато е от Русия, Англия и Франция. След поражението в Руско-турската война 1828-1829 г. Османската империя е принудена да признае независимостта на Гърция. За благополучния край на въстанието допринасят и десетки български доброволци като хаджи Христо Българин - командир на гръцката конница, Янко Българин, Ангел Гацо, Кара Георги Българин, хаджи Ставри Българин, Данил Българин, Илия Българин и др.На тази дата са родени:1926 г. \r\nРоден е Николай Антонов - български писател, преводач и литературен критик. Член е на СБП. През 1950 г. завършва медицина в София. Като лекар на кораб за далечно плаване посещава около 80 страни в света и участва в първото околосветско плаване на българския кораб “Раковски” през 1963-1964 г. Работи във в-к \"Труд\" и Българската кинематография. Главен редактор е в изд. \"Народна култура\". Публикува стихове, разкази, повести, пътеписи, преводи, теория, критика, произведения за деца. Превежда поезия от руски език. Автор е на съчиненията \"Бивши хора\" (1951 г.), \"Победители\" (1954 г.), \"Съвремие\" (1954 г.), \"Батальонът\" (1957 г.), \"Изток - Запад\" (1962), \"Несподелена любов\" (1962), \"В открито море\" (1965), \"Лазурен бряг\" (1965 г.), \"Кръг около замята\" (1970 г.), \"Когато океанът беше ничий”, новели. (1972 г.), \"Към върха. Последните сто часа от живота на Христо Ботев\". (1976 г.), \"Мъченици. Ботевите четници в плен и каторга 1876-1878\" (1980 г.), \"Заточеници\", документални новели (1986 г.), \"Лечителят Димков\", биография (1987 г.), \"Случка в Занзибария\", весели новели. (1988 г.), \"Тайнството\", роман. (1989 г.), \"Петър Димков за живота без болести. Рецепти и съвети\" (1994 г.) и др.1912 г. \r\nРодена е Люба Тодорова Ганчева (с псевдоним Яна Язова) - българска писателка. Завършва славянска филология в СУ “Св. Климент Охридски”. Посещава Палестина, Турция, Египет, Гърция, Германия, Югославия, Сирия, Австрия, Унгария и др. Пише и обнародва стихове още като ученичка. След първата си стихосбирка “Язове” 1931 г. печата стихове във вестник “Литературен глас”, “Вестник за жената”, в списание “Завети”. Пише статии, пътни бележки и разкази - във вестник “Мир”, “Зора”, “Заря”, “Утро”, “Дневник”. Нейния талант е открит от професор Александър Балабанов, който й дава псевдонима Язова. Авторка е на съчиненията “Язове” (1931 г.), “Бунт” (1934 г.), “Кръстове” ( 1934 г.), “Ана Дюлгерова” (роман, 1938 г.), “Капитан” ( роман, 1939 г.), “Последният езичник” ( драма, 1940 г.), “Герой” ( разкази, 1941 г.), “Лица в черти, в стихове и колелца” (1941 г.), “Балкани” трилогия, която включва романите: “Левски” ( 1987 г.), “Бенковски” ( 1988 г.) и “Шипка” ( 1989 г.), “Мойра” (епистоларният роман на Я. Я. и Ал. Балабанов, 1996 г.), “Война” ( 2001 г.), “Александър Македонски” (2002 г.). В ЦДИА се пази ръкописът на непубликувания роман “Голямо и малко”. Яна Язова умира при неизяснени обстоятелства. Последен знак, че е била жива, е нейна записка в бележник от 19 май 1974 г. Тялото ѝ е открито през август в дома ѝ.1903 г. \r\nРодена е Олга Атанасова Кирчева - българска драматична актриса. Учи театрално изкуство във Виена и в Германия (1924 г.). Дъщеря е на артистите Елена Снежина и Атанас Кирчев. Завършва Театрална школа в Народния театър в София (1925 г.) при Н. О. Масалитинов. От 1925 г. до 1978 г. е актриса в Народния театър. Ръководител е на Художествения отдел на Радио София (1945 г.), преподавателка във ВИТИЗ (дн. НАТФИЗ). Авторка е на книгата “Иван Попов. Любов, която побеждава всичко” (1961 г.). Олга Кирчева умира на 11 декември 1978 г.1893 г. \r\nРоден е Петър Вичев (отец Камен Вичев) - български католически свещеник. През 1910 г. е послушник в Ордена на успенците (Белгия), приема името Камен. Учи теология в Лувен (1912 г.). Преподава в малката семинария в Кумкапу, Истанбул, където е ръкоположен за свещеник от източния обред. Защитава докторат по теология в университета в Страсбург и става преподавател по философия в колежа \"Св. Августин\" в Пловдив. Сътрудничи на католическия в-к \"Истина\" и сп. \"Византийски изследвания\". На 4 юли 1952 г. е арестуван от комунистическата милиция; обвинен е като водач на католически заговор срещу държавата, в шпионаж в полза на Ватикана, в организиране на въоръжени групи за борба с \"народната демокрация\". Същата година е екзекутиран заедно с отец Й. Шишков, отец П. Джиджов и еп. Евгений Босилков. При идването си в България папа Йоан Павел II го обявява за блажен (2002 г.).1847 г. \r\nВ с. Дермендере, Бесарабия е роден Михаил Греков. Той е деец на националноосвободителното движение. Около 1864 г. получава стипендия от Южнославянския пансион на Т. Минков и заминава за Русия, където се записва да учи в Николаевската гимназия. По-късно напуска училището и заминава за Влашко. Там се включва в четата на Н. Войводов и Цв. Павлович. След разгрома на четата постъпва във Втората българска легия в Белград. През 1868 г. повторно заминава за Русия и продължава обучението си в гимназията в гр. Николаев. След като се завръща в България, става учител в Сливен. Включва се активно в националноосвободителната борба и застава начело на местния революционен комитет. През 1874 г. се премества да живее в Русе, където също взема участие в дейността на революционния комитет. Като негов представител е изпратен на Общото събрание в Букурещ (август 1874 г.). Участва като доброволец в Руско-турската освободителна война 1877–1878 г. След Освобождението заема редица административни длъжности в Сливен, Пловдив и София. Занимава се с книжовна дейност, като най-известни са неговите спомени \"Как ние освобождавахме България\".На тази дата умират: 1943 г. \r\nУмира Емануил Попдимитров – български поет. През 1904 г. завършва педагогическо училище в Кюстендил. Следва философия в СУ “Св. Климент Охридски” и в Белград, завършва литература и философия във Фрибург, Швейцария през 1912 г. Посвещава специално изследване на Шопенхауер и Бергсон, които оказват влияние върху творчеството му. Участва в Първата световна войната. Заема пацифистки позиции, а след войната активно участва в групата \"Кларте\" в Кюстендил. Като поет се оформя под влиянието на френският символизъм и западноевропийски неоромантизъм. Автор е на стихосбирките: \"Песни\"(1914г.), \"Плачущи върби\" (1914 г.), \"Кораби\" (1923 г.), \"Росни капки\" (1931 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.23", "title": "Денят 23 май в българската история"}
{"url": "http://www.focus-news.net/news/2018/05/23/2525167/ministar-krasen-kralev-predsedatelstva-saveta-na-ministrite-na-es-otgovorni-za-sektor-mladezh-v-bryuksel.html", "text": "Министърът на младежта и спорта Красен Кралев ръководи Съвета на министрите на ЕС, отговорни за младежките политики. Това съобщиха от пресцентъра на Министерството на младежта и спорта. Заседанието в Брюксел имаше за цел да приеме заключенията на Съвета относно ролята на младите хора в изграждането на сигурно, сплотено и хармонично общество в Европа, както и заключенията за демографските предизвикателства пред младите хора в Европа – две теми, поставени като приоритетни за Българското председателство на Съвета на ЕС в сектор “Младеж”.  \r\nПреди заседанието на Съвета на министрите Красен Кралев даде изявление пред медиите, по време на което заяви, че работата на Българското председателство в сектор “Младеж” е била много продуктивна. Той изтъкна, че в рамките на председателството ни на Съвета на ЕС има реален шанс да приключи работата по един от важните за бъдещето на младите хора в Европа досиета – Европейският корпус за солидарност, който цели да подпомогне развитието на младите хора основно чрез доброволческа дейност в други държави. Благодарение на проведената в София Европейска младежка конференция бяха създадени първите по рода си 11 европейски младежки цели от над 250 младежки делегати от цяла Европа, които ще послужат за създаването на нова Европейска стратегия за младежта.\r\nПо време на заседанието на Съвета министър Кралев представи и резултатите от редовната среща на “неформалния форум”, на която бе домакин по-рано днес. На тази неформална среща присъстваха еврокомисар Тибор Наврачич, министрите по младеж на Румъния, Австрия и Естония, представители на секретариата на ЕС, младежки делегати от Австрия, Естония, България и Румъния, вицепрезидентът на Европейски младежки форум Карина Aурунбурген, председателят на Национален младежки форум Илина Мутафчиева и Адам Гаджек от Европейския съвет на студентските съвети. Обсъждането на тема “Преструктуриране на структурния диалог” се съсредоточи върху въпроса за реформирането на механизмите за консултации с млади хора. Българският министър, отговорен за въпросите на младежта, заяви, че структурният диалог между младите хора и определящите политиката лица може да бъде подобрен по отношение на включването на млади хора от различни среди. “Бъдещето на Европа зависи от младите хора. Определящите политиките лица обаче са тези, които трябва да помогнат на младежите да намерят мястото си в обществото и да им осигурят възможности и необходимите умения, за да подобрят качеството си на живот”, каза Красен Кралев.\r\nВ рамките на Съвета беше проведен и ориентационен дебат на тема “Бъдещи приоритети на политиката на ЕС за младежта”, който беше излъчван на живо. Специален гост на политическия дебат, поканен от министър Кралев, бе Хасан Ал Хилу, който е само на 19 години, но има невероятни постижения – той ръководи собствена компания, издал е книга и чрез фондацията си “YouthTalks” работи за развитие на таланта на младите хора в Европа. По време на дебата мнозинството от министрите благодариха за зададените от Българското европредседателство теми в сектор \"Младеж\" и изразиха категоричното си удовлетворение от проведената в София Европейска младежка конференция и резултатите от нея, които ще залегнат в основата на бъдещите политики за младите хора в Европа.\r\nВ края на Съвета на министрите на ЕС, отговорни за сектор “Младеж” министър Кралев приветства министъра по младеж на Австрия Юлиане Щраус, която ще бъде следващият председателстващ Съвета министър в рамките на бъдещото Австрийско председателство на Съвета на ЕС. Красен Кралев изтъкна активното сътрудничество в рамките на Триото Естония - България - Австрия, което прави резултатите в сектор “Младеж” реални и последователни. Г-жа Щраус приветства 11-те младежки европейски цели, създадени по време на Европейската младежка конференция. По думите ѝ те адекватно отговарят на нуждите на младите хора и са основополагащи за новата Европейска младежка стратегия.", "date": "2018.05.23", "title": "Министър Красен Кралев председателства Съвета на министрите на ЕС, отговорни за сектор “Младеж” в Брюксел"}
{"url": "http://www.focus-news.net/news/2018/05/23/2525164/ministrite-nikolina-angelkova-i-temenuzhka-petkova-shte-otkriyat-mezhdunarodna-konferentsiya-za-makroregionalno-satrudnichestvo-v-oblastta-na-turizma-i-energetikata.html", "text": "Министърът на туризма Николина Ангелкова и министърът на енергетиката Теменужка Петкова ще открият днес Международна конференция за макрорегионално сътрудничество в областта на туризма и енергетиката. Това съобщиха от пресцентъра на Министерство на туризма. Събитието е включено в календара на Българското председателство на Съвета на ЕС. Конференцията е посветена на сътрудничеството в областта на туризма и енергетиката на държавите, попадащи в обхвата на Дунавската стратегия. Събитието ще се проведе от 9.00 часа в хотел „Балкан“ в София.", "date": "2018.05.23", "title": "Министрите Николина Ангелкова и Теменужка Петкова ще открият Международна конференция за макрорегионално сътрудничество в областта на туризма и енергетиката"}
{"url": "http://www.focus-news.net/news/2018/05/23/2525173/zam-ministar-malina-krumova-shte-uchastva-v-diskusionen-forum-investitsii-i-infrastruktura-v-severna-balgariya-v-grad-lukovit.html", "text": "Днес заместник-министърът на регионалното развитие и благоустройството Малина Крумова ще участва в организиран от Камарата на строителите в България форум на тема „Инвестиции и инфраструктура в Северна България“. Кръглата маса ще се проведе от 13.00 часа в хотел „Дипломат плаза“ в град Луковит. В 10.00 часа зам.-министър Крумова ще се включи в дискусионен форум „Подобряване на капацитета на заетите лица във водния сектор в България“. Събитието се организира от Българска асоциация по водите по проект „Насърчаване на заетостта във водния сектор“, финансиран от Оперативна програма „Развитие на човешките ресурси“, и ще се проведе в парк хотел „Москва\".", "date": "2018.05.23", "title": "Зам.-министър Малина Крумова ще участва в дискусионен форум „Инвестиции и инфраструктура в Северна България“ в град Луковит"}
{"url": "http://www.focus-news.net/news/2018/05/23/2525170/tass-rusiya-izvarshi-uspeshno-izpitanie-na-mezhdukontinentalnata-raketa-bulava.html", "text": "Русия извърши успешно изпитание на междуконтиненталната ракета „Булава“, предава TACC.\r\nЧетирите Ракети са изстреляни от атомната подводницата „Юрий Долгорукий“  от полярния район на Бяло Море и са достигнали целите си на полуостров Камчатка в Далечния изток, съобщава пресслужбата на руския Северен флот. Според съобщението ракетите са изстреляни под водата. Това е първото залпово  изстрелване на четири  ракети  от този тип подводница. Досега от тази подводница е изстрелвана ракета „Булава“ от акваторията на Баренцово море и залпово са изстрелвани  две ракети отново от района на Бяло море. \r\nРакетата Р-30 „Булава“ е балистична ракета, предназначена специално за изстрелване от подводници. Тя може да носи десет бойни глави от по 150 килотона тротилов еквивалент едната на дистанция от 10 хиляди километра.  Юлиян Марков", "date": "2018.05.23", "title": "ТАСС: Русия извърши успешно изпитание на междуконтиненталната ракета „Булава“"}
{"url": "http://www.focus-news.net/news/2018/05/23/2525171/ombudsmanat-maya-manolova-organizira-obshtestvena-diskusiya-po-problemite-na-zdraveopazvaneto.html", "text": "Омбудсманът Мая Манолова организира обществена дискусия по проблемите на здравеопазването. Това съобщиха от пресофиса на омбудсмана. Форумът ще се състои от 11.00 часа днес в институцията на омбудсмана на ул. „Георг Вашингтон“ 22. Поводът са десетките жалби на граждани, съсловни, професионални и пациентски организации, които сигнализират за системен недостиг на финансови средства в сектора, което се отразява негативно върху достъпа и качеството на предлаганите медицинските услуги у нас. Напрежението в системата поражда скандали, протести и фалити на лечебни заведения, а потърпевши от тези негативни тенденции са както гражданите като пациенти и здравноосигурени лица, така и работещите в сектора, чиито трудови права са застрашени.   \r\nПоканени за участие в дискусията са народни представители, всички отговорни държавни институции, министърът на здравеопазването, управителят и членовете на НС на НЗОК, експерти и граждани, Български лекарски съюз, Национално сдружение на общопрактикуващите лекари, Асоциация на областните болници, Национално сдружение на частните болници, Българска болнична асоциация, Сдружение на общинските болници, Българска асоциация на професионалистите по здравни грижи, Българска стопанска камера, Център за защита на правата в здравеопазването и други съсловни, професионални и пациентски организации.", "date": "2018.05.23", "title": "Омбудсманът Мая Манолова организира обществена дискусия по проблемите на здравеопазването"}
{"url": "http://www.focus-news.net/news/2018/05/23/2525166/sofiya-vremenno-dvizhenieto-se-osashtestvyava-v-edna-ot-trite-lenti-pri-km-3-na-avtomagistrala-trakiya-v-posoka-sofiya-poradi-patnotransportno-proizshestvie.html", "text": "Временно движението се осъществява в една от трите ленти при км 3 на автомагистрала \"Тракия\" в посока София поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.05.23", "title": "София: Временно движението се осъществява в една от трите ленти при км 3 на автомагистрала \"Тракия\" в посока София поради пътнотранспортно произшествие"}
{"url": "http://www.focus-news.net/news/2018/05/23/2525175/zam-kmetat-na-sofiya-evgeni-krusev-shte-proveri-izpalnenieto-na-tri-peshehodni-mosta-po-reka-vladayska.html", "text": "Зам.-кметът на Столичната община Евгени Крусев ще провери изпълнението на три пешеходни моста по река Владайска. Това съобщиха от пресцентъра на Столична община. Проверката ще се състои по река Владайска при ул. „Камен Андреев“ в 11.00 часа днес.", "date": "2018.05.23", "title": "Зам.-кметът на София Евгени Крусев ще провери изпълнението на три пешеходни моста по река Владайска"}
{"url": "http://www.focus-news.net/news/2018/05/23/2525176/blagoevgrad-bez-problemi-se-izvarshva-preminavaneto-na-avtomobili-prez-granichnite-punktove-kulata-i-ilinden.html", "text": "Без проблеми се извършва преминаването през граничните пунктове „Кулата“ и „Илинден“. Това съобщиха за Радио „Фокус“ – Пирин от Гранична полиция. На останалите пунктове по българо-гръцката граница движението също е нормално натоварено за делничен ден.\r\nЛивия НИНОВА", "date": "2018.05.23", "title": "Благоевград: Без проблеми се извършва преминаването на автомобили през граничните пунктове „Кулата“ и „Илинден“"}
{"url": "http://www.focus-news.net/news/2018/05/23/2525177/kaloyan-pargov-i-narodni-predstaviteli-ot-bsp-shte-pochetat-zaginalite-partizani-ot-voynegovtsi.html", "text": "Лидерът на БСП - София Калоян Паргов и народните представители от „БСП за България\" Николай Цонков и Петър Витанов ще участват в ежегодното почитане паметта на загиналите партизани от село Войнеговци, Столична община. Това съобщиха от пресцентъра на БСП - София. Събитието ще се проведе от 20.00 часа днес пред партизанския паметник в селото. Организатори са РС на БСП „Нови Искър\" и местната структура на партията.", "date": "2018.05.23", "title": "Калоян Паргов и народни представители от БСП ще почетат загиналите партизани от Войнеговци"}
{"url": "http://www.focus-news.net/news/2018/05/23/2525169/zam-ministar-ameliya-gesheva-shte-prisastva-na-podpisvaneto-na-sporazumenieto-po-programata-za-predpriemachestvo-v-kulturata-i-kulturno-satrudnichestvo.html", "text": "Заместник-министърът на културата Амелия Гешева ще присъства на подписването на споразумението по програма „Предприемачество в областта на културата, културно наследство и културно сътрудничество“ от новия програмен период на Финансовия механизъм на Европейското икономическо пространство и Норвежкия финансов механизъм 2014-2021 г. Това съобщиха от пресцентъра на Министерство на културата. Събитието ще се проведе от 9.00 часа в хотел „Балкан“ в София.\r\nДнес в София в присъствието на заместник министър-председателя Томислав Дончев и държавния секретар на Кралство Норвегия Ингвилд Стуб ще бъдат подписани споразумения за четири програми от новия програмен период на Финансовия механизъм на Европейското икономическо пространство и Норвежкия финансов механизъм 2014-2021 г. Споразуменията са за програмите, управлявани от министерствата на културата, на вътрешните работи, на образованието и на правосъдието. В началото на месец май стартира и програмата към министерството на околната среда и водите.  \r\nС подписването на споразуменията на практика се поставя началото на новия програмен период за български проекти, финансирани по двата механизма. Четирите програми, които стартират на 23 май, са с общ бюджет над 113.5 млн. евро и ще финансират проекти в приоритетните сектори правосъдие, вътрешни работи, култура и местно развитие, намаляване на бедността.", "date": "2018.05.23", "title": "Зам.-министър Амелия Гешева ще присъства на подписването на споразумението по програмата за предприемачество в културата и културно сътрудничество"}
{"url": "http://www.focus-news.net/news/2018/05/23/2525179/pregled-na-osnovnite-temi-v-dobrudzhanskiya-pechat.html", "text": "Вестник „Нова добруджанска трибуна“ излиза с празничния си брой по повод Деня на славянската писменост и култура. Публикувани са поздравителни адреси на кметове от добруджанските общини. И като продължение на темата за празника всекидневникът помества програмата на Община град Добрич за самия ден. Празникът ще започне в 9.30 часа с молебен в църквата „Св. Георги“. Както всяка година е организирано шествие по централната пешеходна зона. Празничната програма ще завърши с вечерен концерт от 18.00 часа. „Министър председателят Бойко Борисов постави казуса „Желяз Андреев“ пред министъра на правосъдието и главен прокурор на САЩ“, съобщава изданието. Премиерът се е срещнал с Джеф Сешънс, който е на посещение в София. Акцент в разговорите е бил споделеният ангажимент от двете страни в борбата с международния тероризъм, трафика на наркотици и на хора. В срещата са участвали също министърът на правосъдието Цецка Цачева и главният прокурор Сотир Цацаров. „В „Двореца“ в Балчик майсторки ще демонстрират как се бродират шевици“, съобщава вестникът. Урокът на открито е част от изложбата на неформалната група „СедянкаТа“, която се открива днес в галерия „Тунела“. Като съпътстваща програма ще бъдат отворени ателиета за изработване на кукли. \r\n„3 786 са отличниците в Добрич“, съобщава на първа страница другият регионален вестник „Добруджанска трибуна“. Шествие и фолклорен концерт са част от програмата за 24 май в Добрич. Броят на абитуриентите е 766. За първи път тази година Община град Добрич е предвидила допълнително материално стимулиране за работещите в детските градини, като средства са осигурени за педагогическия и непедагогическия персонал. „Утвърдена е регионалната програма за заетост\", съобщава всекидневникът. 49 безработни ще бъдат наети на работа за 6 месеца. Програмата е за тази година. Безработните ще бъдат наети за периода 1 юни – 30 ноември. Средствата за осъществяване на програмата на територията на област Добрич са в размер на 171 446 лв. Областният управител на Добрич Красимир Кирилов е участвал вчера в дискусионен форум в столицата с тема „Новите инвестиции във ВиК инфраструктура“. Във форума са участвали двама министри – на регионалното развитие и благоустройството и на околната среда и водите. Обектите, които ще бъдат финансирани, са определени с изготвянето на регионалните прединвестиционни проучвания. Те засягат 14 области, сред тях е и Добрич.", "date": "2018.05.23", "title": "Преглед на основните теми в добруджанския печат"}
{"url": "http://www.focus-news.net/news/2018/05/23/2525178/akademiyata-na-mvr-organizira-tarzhestvo-po-povod-denya-na-balgarskata-prosveta-i-kultura-i-na-slavyanskata-pismenost.html", "text": "Академията на МВР организира тържество по повод Деня на българската просвета и култура и на славянската писменост. Това съобщиха от пресцентъра на МВР. Тържеството ще се състои от 11.00 часа днес в киносалона на висшето учебно заведение на МВР.", "date": "2018.05.23", "title": "Академията на МВР организира тържество по повод Деня на българската просвета и култура и на славянската писменост"}
{"url": "http://www.focus-news.net/news/2018/05/23/2525174/dvama-mitropoliti-shte-predstavlyavat-balgarskata-pravoslavna-tsarkva-na-tarzhestvata-v-rim-po-sluchay-24-may.html", "text": "В българската делегация, която ще бъде водена от министър-председателя Бойко Борисов, за ежегодното поклонение на гроба на св. Кирил в Рим и честването на 24 май - Ден на българската просвета и култура и на славянската писменост, Българската православна църква ще бъде представлявана от двама митрополити - Негово високопреосвещенство Западно и Средноевропейски митрополит Антоний и Негово високопреосвещенство Старозагорски митрополит Киприан, предаде репортер на Агенция \"Фокус\". Това става по покана на Високопреосвещеният митрополит Антоний към своя събрат от Светия Синод на Българската православна църква, Старозагорски митрополит Киприан. \r\nНикола ПЕТКОВ", "date": "2018.05.23", "title": "Двама митрополити ще представляват Българската православна църква на тържествата в Рим по случай 24 май"}
{"url": "http://www.focus-news.net/news/2018/05/23/2525183/sofiya-vavezhda-se-vremenna-organizatsiya-na-dvizhenieto-vav-vrazka-s-tarzhestvenoto-shestvie-na-24-may.html", "text": "Въвежда се организация на движението в София за провеждане на тържествено шествие по повод Деня на българската просвета и култура и на славянската писменост на 24 май. Това съобщиха от пресцентъра на Столична община. \r\nЗабранява се престоят и паркирането на пътни превозни средства, както следва: \r\n- От 13.00 часа днес да приключване на мероприятието на 24 май 2018 г., както следва: \r\n- на ул. „Оборище” между ул. „Кракра” и бул. „Васил Левски” от страната на Националната библиотека, с изключение на автомобилите на снимачния екип; \r\n- на ул. „Шипка” между ул. „Кракра” и бул. „Васил Левски” от страната на Националната библиотека; \r\n- на паркинга зад Националната библиотека. \r\nДо приключване на мероприятието на 24 май 2018 г. \r\n- всички паркинги на пл. „Княз Александър І”; \r\n- паркинга на пл. „Атанас Буров”; \r\n- паркинга на ул. „Княз Александър І” между бул. „Цар Освободител” и ул. „Московска”. \r\nПразничното шествие ще се проведе от 10.00 часа на 24 май 2018 г. по следния маршрут: от площада пред Археологическия музей по бул. “Цар Освободител”, бул. “Васил Левски” до паметника на  „Св. св. Кирил и Методий” пред Националната библиотека. \r\nЗабранява се влизането в двете посоки на пътни превозни средства, както следва: \r\nОт 08.00 до 11.00 часа на 24 май 2018 г. по: \r\n- бул. „Цар Освободител” между бул. „В. Левски” и пл. „Независимост”; \r\n- ул. „Аксаков” между ул. „Г. Бенковски” и ул. „Дякон Игнатий”; \r\n- ул. „Г. Бенковски” между ул. „Аксаков” и бул. „Цар Освободител”; \r\n- ул. „Леге” между ул. „Съборна” и пл. „Атанас Буров”; \r\n- ул. „Дякон Игнатий” между ул. „Аксаков” и бул. „Цар Освободител”; \r\n- ул. „15 ноември” между бул. „Цар Освободител” и пл. „Св. Ал. Невски”; \r\n- ул. „Кн. Александър І” между ул. „Съборна” и пл. „Кн. Александър І”. \r\nОт 09.00 до 10.30 часа на 24 май 2018 г., с изключение на колите на масов градски транспорт, по: \r\n- бул. „Васил Левски” между бул. „Цар Освободител” и бул. „Янко Сакъзов”. \r\n- ул. „Оборище” между ул. „Кракра” и пл. „Св. Ал. Невски”; \r\n- ул. „Шипка” между бул. „Васил Левски” и ул. „Кракра”. \r\nОт 10.30 до 12.00 часа на 24 май 2018 г., включително и колите на масов градски транспорт, по: \r\n- бул. „Васил Левски” между бул. „Цар Освободител” и бул. „Янко Сакъзов”. \r\n- ул. „Оборище” между ул. „Кракра” и пл. „Св. Ал. Невски”, с изключение на тролейбусите; \r\n- ул. „Шипка” между бул. „Васил Левски” и ул. „Кракра”. \r\nЗа времето от 10.30 до 12.00 часа на 24 май 2018 г. се променят частично маршрутите на автобусни линии №9, 280 и 306 както следва: \r\n- автобусна линия №9 (в посока ул. „Ген. Гурко”): от бул. “Евлоги и Христо Георгиеви” обратен завой на Национален стадион “Васил Левски”, бул. “Евлоги и Христо Георгиеви” и по маршрута. \r\n- автобусни линии № 280 и 306 (в посока ул. „Шипка”): от бул. „Цариградско шосе” наляво по бул. „Евлоги и Христо Георгиеви”, ул. „Ген Гурко”, бул. „Васил Левски”, бул. „Цар Освободител” и по бул. „Цариградско шосе” по маршрутите; \r\nМаршрутите на тролейбусни линии № 1, 2, 4 и 11: \r\n- тролейбусни линии № 1 и 2 в посока съответно ж.к. Левски Г и ж.к. „Хаджи Димитър”: от Пета градска болница и ж.к. „Бъкстон” по маршрутите до кръстовище бул. „Васил Левски” – бул. „Цар Освободител”, надясно по бул. „Цар Освободител”, надясно по бул. „Евлоги и Христо Георгиеви”, надясно по ул. „Ген. Гурко” и наляво по бул. „Васил Левски” по маршрутите; \r\n- тролейбусни линии № 4 и 11 в посока съответно ж.к. „Хаджи Димитър” и площад „Сточна гара”: от ж.к. „Дружба 1 и 2 по маршрутите до кръстовище бул. „Цар Освободител” - бул. „Васил Левски”,  наляво по бул. „Васил Левски”, наляво по ул. „Ген. Гурко”, наляво по бул. „Евлоги и Христо Георгиеви” и надясно по бул. „Цариградско шосе” по маршрутите; \r\n- тролейбусите от линия № 1, 2 и 4, преминали преди затваряне на участъка, да се движат по маршрут: от ж.к. „Левски Г” и ж.к. „Хаджи Димитър” по маршрутите си до кръстовище ул. „Оборище” - бул. „Васил Левски”, надясно по бул. „Васил Левски” и надясно по бул. „Княз Александър Дондуков” по маршрутите; \r\n- тролейбусите от линия № 11, преминали в участъка между площад „Васил Левски” и площад „Сточна гара” преди затварянето, изчакват на площад „Сточна гара”. \r\nСтоличната дирекция на вътрешните работи осигурява охрана и постове за контрол и регулиране на движението на възловите кръстовища, като съвместно с линейния контрол на „Център за градска мобилност” ЕАД ще спират и възстановяват поетапно движението на пътните превозни средства в зависимост от преминаването на участниците в шествието.", "date": "2018.05.23", "title": "София: Въвежда се временна организация на движението във връзка с тържественото шествие на 24 май"}
{"url": "http://www.focus-news.net/news/2018/05/23/2525180/lachezar-pekov-tsgm-leko-postradali-sa-pochti-vsichki-patnitsi-i-shofyorat-ot-avtobus-7-uchastval-katastrofata-na-avtomagistrala-trakiya.html", "text": "Леко пострадали са почти всички пътници и шофьорът от автобус №7, участвал катастрофата на автомагистрала „Тракия“. Това каза за Агенция „Фокус“ Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). „Към 7.20 часа има пътнотранспортно произшествия на автобус от линия №7 и ТИР. ТИР-ът е ударил автобуса отзад и го е вкарал в канавката. Има пострадали, които са откарани в Окръжна болница и към момента няма жертви“, заяви Пеков. По думите му почти всички пътници на автобуса са леко пострадали плюс шофьора, като има и тежко пострадали. \r\nЛюба АЛЕКСИЕВА", "date": "2018.05.23", "title": "Лъчезар Пеков, ЦГМ: Леко пострадали са почти всички пътници и шофьорът от автобус №7, участвал катастрофата на автомагистрала „Тракия“"}
{"url": "http://www.focus-news.net/news/2018/05/23/2525184/gabrovo-remont-na-patni-saorazheniya-zatrudnyava-dvizhenieto-v-uchastak-ot-patya-mezhdu-sevlievo-i-selo-draganovtsi.html", "text": "Ремонт на пътни съоръжения затруднява движението в участък от пътя между Севлиево и село Драгановци. Трафикът е пренасочен в едната лента в отсечката от км 7+331 до км се 13+138. Дейностите трябва да приключат до края на октомври, съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са сухи, в усойните места – частично мокри. Движението е натоварено. Времето е ясно и слънчево, без мъгли и намален видимост. В прохода Шипка остава в сила забраната за ТИР-ове над 12 тона. Други нови въведени ограничения в региона няма. От ОПУ съветват водачите да се движат с повишено внимание по пътя между селата Чехлевци и Велчевци, където от км 10+940 до км 11+550 тече преасфалтиране и запълване на дупки. В района е поставена  необходимата сигнализация, а срокът за изпълнение на дейностите е края на август. Пропаднал участък затруднява придвижването и по пътя между Габрово и село Стоманеците. Свлачището е при км 7+060. Там една от лентите за движение е стеснена, поставена е сигнализация. Ремонтът ще приключи до 30 юни.\r\nЛуиза ТРАНЧЕВА", "date": "2018.05.23", "title": "Габрово: Ремонт на пътни съоръжения затруднява движението в участък от пътя между Севлиево и село Драгановци"}
{"url": "http://www.focus-news.net/news/2018/05/23/2525172/denyat-23-may-v-svetovnata-istoriya.html", "text": "2017 г.\r\nОткрити са най-древните(7.2 млн. години) човешки останки край Чирпан в местността Азмака. Откритието променя изцяло общоприетото досега твърдение, че първите хора произлизат от Африка.2017 г.\r\nСамоубийствен бомбен атентат убива 22 души, и ранява други 59 в Манчестър Арена, Манчестър, Англия.2017 г.\r\nСветовната здравна организация (СЗО) избира бившия етиопски министър на външните работи и министъра на здравеопазването д-р Тедрос Адамом Гебрейъс за Генерален директор на организацията.2016 г. \r\nПрезидентът на САЩ Барак Обама обяви в Ханой отменянето на американското оръжейно ембарго срещу Виетнам - един от последните остатъци от приключилата през 1975 г. война между двете страни2015 г. \r\nБроят на загиналите в резултат на свлачище в колумбийския департамент Антиокия достига 92 души.2015 г. \r\nХиляди хора от цял свят излизат на протест срещу американския биотехнологичен гигант „Monsanto“ и неговите генно модифицирани растения и пестициди.2013 г. \r\nИсландия спира преговорите с ЕС по присъединяването на страната към Европейския съюз. Според новият премиер 38-годишният лидер на прогресистите Сигмундур Гунлаугсон въпросът за присъединяването ще се решава на референдум.2012 г. \r\nВ Египет се провеждат президентски избори, които довеждат до избирането на Мохамед Морси като пети президент на страната.2011 г. \r\nЦентралната банка на Беларус девалвира беларуската рубла с 56,3% и обяви възобновяването от 24 май на двупроцентен коридор в колебанията ѝ в обменните бюра и банките.2000 г. \r\nВ Кан, за своята дебютна роля във филма “Танцьорка в мрака”, Бьорк печели награда за най-добра актриса.\r\nИсландската певица е родена на 21 ноември 1965 г. в Рейкявик. Учи класическо пиано още като дете, първата й изява е по Исландскто радио с песента \"I love to love\". На 11 години записва първия си албум. До 1992 г. (когато се премества да живее в Лондон) Бьорк записва много песни, които обаче са популярни в границите на нейната родина. В Лондон певицата се запознава с Нел Хупър, продуцент, който работи със \"Soul II Soul\" и \"Massive Atack\". През 1993 г. в резултат от това сътрудничество Бьорк записва песента \"Human behavior\". \"Debut\" е албумът, който извежда певицата на световната сцена. Албумът става златен в САЩ и платинен в Англия. През 1995 г. записва албума \"Post\", който също става златен в САЩ и носи на Бьорк втора Британска награда след \"Debut\". През пролетта на 2000 г. тя печели награда за \"най-добра актриса\" в Кан за ролята й във филма на Ларс фон Трир \"Танцьорка в мрака\". Дискография: \"Bjork\" (1977 г.), \"Gling Glo\" (1990 г.), \"Debut\" (1993 г.), \"Post\" (1995 г.), \"Telegram\" (1996 г.), \"Homogenic\" (1997 г.), \"Selmasongs: Music from the Motion Picture…\" (2000 г.), \"London Times\" (2001 г.), \"Vespertine\" (2001 г.).1995 г. \r\nСофтуерната компания Sun Microsystems официално представя езика за програмиране Java.1988 г. \r\nСъстои се прощалният мач на френския футболист Мишел Платини. Той е наричан \"Маестрото на френския футбол\". Започва кариерата си във френския отбор \"Нанси\" през 1972 г. Дебютира във френския национален отбор през 1976 г., когато е определен и за Футболист № 1 на Франция, отличие, което получава и през 1977 г. През 1979 г. преминава в реномирания \"Сент Етиен\", с който става шампион през 1981 г. През 1982 г. Мишел Платини преминава в италианския \"Ювентус\". В този отбор, той 3 пъти става голмайстор на \"Серия А”, печели шампионската титла в \"калчото\" (1984 и 1986 г.), завоюва Купата на носителите на националните купи. През 1985 г. с \"Ювентус\" печели и КЕШ след победа над \"Ливърпул\" с 1:0. В три последователни години (1983-1985 г.) Мишел Платини е избиран за Футболист № 1 на Европа, 2 пъти (1984 г. и 1985 г.) е обявяван за най-добър футболист в света. С отбора на Франция печели европейския шампионска титла през 1984 г., в него той е изиграл 72 мача и е отбелязал 41 гола.1977 г. \r\nВ Холандия едновременно са извършени два терористични акта. В начално училище за заложници са взети повече от 100 ученика и 6 учителя. По същото време е отвлечен и влак с около 80 пътника. Похитителите са от остров Молукас, бивша холандска колония. Исканията им са холандското правителството да упражни натиск върху Индонезия, за да признае независимостта им, както и да бъдат освободени от затвора техни сънародници. След 4 дена децата са освободени, тъй като избухва зараза от гастроентерит. Оставени са само 4 от учителите и заложниците във влака. След дълги преговори на 21 юни почти 20 дни след началото на кризата специалните части нахлуват във влака и училището.1960 г. \r\nИзраел официално обявява, че Адолф Айхман е заловен в Буенос Айрес, Аржентина.\r\nАдолф Айхман е нацистки офицер от Гестапо, чиято основна задача е била изтреблението на евреите от окупираните територии в Европа. Той е признат за виновен и осъден на смърт за престъпления срещу еврейския народ и човечеството, за военни престъпления и за членуване в престъпни организации. На 31 май 1962 г. е обесен.1949 г. \r\nСъздадена е Федерална Република Германия.\r\nКакто от Първата, така и от Втората световна война Германия излиза победена. След нейния разгром през 1949 г. са създадени две германски държави: ФРГ (на територията на американката, английската и френската окупационни зони) и ГДР (на територията на съветската окупационна зона). Западен Берлин е със статут на самостоятелен град.1945 г. \r\nАнглийският премиер Уинстън Чърчил подава оставка.\r\nУинстън Леонард Спенсър Чърчил е английски общественик, политик, държавник, лидер на Консервативната партия. Роден е на 30 ноември 1874 г. в Бленим, Оксофордшир. Произхожда от семейството на херцозите Марлборо. Образование получава в елитарното училище Хароу и военно кавалерийско училище. През 1896-1898 г. служи в Индия, където участва в потушаване на въстание по северозападните й граници. Участва във военните действия против Судан, след които тази страна става английско владение. През 1900 г. е избран в Парламента като депутат от Консервативната партия. По конюнктурни съображения преминава в Либералната партия (1904 г.). През 1906-1908 г. е зам.-министър на колониите, след което става министър на търговията, през 1910 г. е министър на вътрешните работи, от 1911 г. до 1915 г. е военноморски министър. Уинстън Чърчил е един от организаторите на Дарданелската операция (1915 г.), чийто провал го принуждава да подаде оставка. През 1917-1918 г. е министър на военните доставки в кабинета на Д. Лойд Джордж. В периода 1919-1921 г. е военен министър и министър на авиацията. В началото на 20-те години се връща в Консервативната партия и става депутат в Парламента (от 1924 г. до края на живота си). Министър е на финансите в кабинета на С. Болдуин (1924-1929 г.). С неговото активно участие е въведен златен стандарт за английската лира. През 30-те години се обявява против външната политика на кабинета на С. Болдуин - Н. Чембърлейн; смята, че тази политика е крайно рискована и вредна за Великобритания, човечеството и световната демокрация. След намесата на Великобритания във Втората световна война е назначен за военноморски министър в правителството на Н. Чембърлейн (септември 1939 г.). През май 1940 г. става министър-председател на коалиционно правителство. След 22 юни 1941 г. е инициатор за създаване на съюз на всички антифашистки сили за борба срещу Германия. Заедно с Президентът Рузвелт сключва договор със СССР за съвместна борба срещу фашизма. По негова идея се сключва договорът “заем-наем” и съюзниците оказват материална помощ на Съветския съюз по време на войната. Участва в Техеранската (1943 г.), Кримската (1945 г.) и Потсдамската конференции (1945 г.), които определят следвоенното устройство на света и предоставят Източна Европа на Съветския съюз. Тази политика на Уинстън Чърчил довежда до установяването на тоталитарни режими в източноевропейските страни. В отговор на политиката на Сталин в Източна Европа и издигането на “желязна завеса” по границите на източноевропейските страни Уинстън Чърчил (в речта си на 5 март 1946 г. в гр. Фултън, щат Мисури, САЩ) призовава за създаване на военнополитически съюз на САЩ, Великобритания и западноевропейски страни за защита на демокрацията от тоталното настъпление на войнстващия комунизъм. Тази реч се смята за началото на “студената война”. През 1951-1955 г. е отново министър-председател. Поради пределна възраст излиза в оставка и се оттегля от активна политическа дейност. Уинстън Чърчил е известен и като писател, публицист и автор на исторически и мемоарни книги. През 1953 г. получава Нобелова награда за литература. Умира на 24 януари 1965 г. в Лондон.1934 г. \r\nИзвестните бандити Бони Паркър и Клайд Бароу са убити при засада устроена им от полицията близо до скривалището им в щата Луизиана. Най-известните крадци вилнеят из централната част на САЩ по време на Голямата депресия. Печелят популярност като банкови обирджии. Бони и Клайд са се превърнали в легенда и историята им е вдъхновила множество филми.1915 г. \r\nИталия обявява война на Австро-Унгария и се присъединява към Антантата по време на Първата световна война (1914-1918 г.).1877 г. \r\nПровъзгласена е пълната независимост на Обединеното княжество Влахия и Молдавия от Османската империя.1805 г. \r\nНаполеон Бонапарт е коронован за крал на Италия в Миланската катедрала1736 г. \r\nВ Лондон се състои премиерата на операта “Аталанта” от Георг Хендел.\r\nГеорг Фридрих Хендел е германски композитор, представител на класицизма. Роден е на 23 февруари 1685 г. в Хале. Зрелите си творчески години прекарва в Англия. Като композитор и изпълнител на различни инструменти се формира под ръководството на композитора и органиста Ф. Цахел. На 17 години става органист в Хале. През 1703 г. се преселва в Хамбург, където се намира единственият в Германия оперен театър. Там са поставени първите му опери “Алмира” и “Нерон”. След закриването на театъра (1706 г.) живее в Италия, където създава оперите “Родриго” (1707 г.), “Агрипина” (1709 г.), ораторията “Триумф на Времето и Правдата”, кантати, дуети, псалми и др. В Италия се проявява като изключителен изпълнител на клавесин. В периода 1710-1716 г. живее в Хановер и в Лондон. Неговата опера “Ринадло” (1711 г.) има голям успех в Лондон. От 1720 г. оглавява Лондонския оперен театър. Създава оперите “Радамист” (1720 г.), “Отон” (1723 г.), “Юлий Цезар” (1724 г.), “Роделинда” (1725 г.) и др. След 1730 г. все по-често започва да използва жанра на монументалната оратория (“Дебора”, 1733 г.; “Саул”, 1739 г., и др.). По време на въоръжената борба на англичаните срещу опитите за реставрация на Стюартите (1745-1746 г.) творчеството на Георг Хендел получава всеобщо признание. Автор е на повече от 40 опери и над 30 оратории. Инструменталното наследство на Хендел включва много оркестрови пиеси. Най-популярни са 12 кончерто-гросо, 12 концерта за орган със съпровод на оркестър или ансамбъл, сонати и трио-сонати за различни инструменти и др. Георг Хендел умира на 14 април 1759 г. в Лондон.1633 г. \r\nФренското правителство забранява в Нова Франция (Канада) да се заселват представители на други религии освен католическата.1592 г. \r\nВъв Венеция Инквизицията арестува италианския философ Джордано Бруно, обвинен в ерес.\r\nДжордано Бруно е италиански философ. Роден е около 1548 г. Развива системата на Николай Коперник, като приема, че Вселената е безкрайна, а Слънцето е само една от безбройните звезди. Заради своите възгледи е преследван от Католическата църква и инквизицията. След като прекарва 8 години в затвора, е изгорен на клада в Рим. Негови съчинения са \"За причината, началото и единното\" (1584 г.), \"За безкрайността, вселената и световете\" (1584 г.), \"За монадата, числото и фигурата\" (1591 г.). Умира на 17 февруари 1600 г.1555 г. \r\nДжампиетро Карафа е избран за папа и приема името Павел IV. Той е известен като човек с крайни възгледи и привърженик на Инквизицията. Докато е на власт се възползва да облагодетелства финансово семейството си и прави племенника си кардинал. До такава степен си навлича гнева на хората, че след смъртта му през 1559 г. статуята му е разрушена.1430 г. \r\nВ битката при Компиен бургундската армия пленява Жана д’Арк и я предава на англичаните. Една година по-късно тя отказва да се признае за виновна и е осъдена на смърт чрез изгаряне.\r\nЖана д’Арк е национална героиня на Франция. Оглавява освободителната борба на френския народ против англичаните по време на Стогодишната война (1337-1453 г.). Родена е около 1412 г. в лотарингско селце, пострадало от войната. Фанатично религиозна, Жана д'Арк уверява хората, че й е предначертано да освободи Франция. С големи усилия успява да убеди дофина Карл да започне военни действия през февруари 1429 г. Начело на армията, въодушевява войниците и на 8 май 1429 г. освобождава обсадения от англичаните Орлеан (народът започва да я нарича Орлеанската дева). След редица победи повежда армията към Реймс, в който на 17 юли 1429 г. коронова дофина Карл (Карл VII). Размахът на войната и огромната популярност на Жана д'Арк плашат краля и придворната аристокрация и впоследствие тя е отстранена от ръководството на военните действия. На 23 май 1430 г. по време на едно от излизанията на французите от обсадения Компиен героинята попада в плен на бургундците, които я предават на англичаните. Църковният съд в Руан я обвинява в ерес. На 30 май 1431 г. е изгорена на клада. През 1456 г. във Франция е организиран нов процес, на който е реабилитирана. През 1920 г. Жана д'Арк е канонизирана от Католическата църква.На тази дата са родени:1925 г. \r\nРоден е Джошуа Лидърбърг - американски генетик и биохимик. Завършва Колумбийския университет през 1944 г. и продължава образованието си в Йейлския университет, където получава докторска степен по философия. Работи в Уискънсинския университет от 1947 до 1958 г. От 1959 г. е професор в Медицинското училище и ръководител на Лабораторията за молекулярна медицина към Станфордския университет в Пало Алто. От 1962 г. е професор в Калифорнийския университет в Бъркли. Получава Нобелова награда за физиология и медицина за 1958 г. заедно с Дж. Бидл и Е. Тейтъм.1908 г. \r\nРоден е Джон Бардийн - американски физик, един от създателите на теорията за свръхпроводимостта. Той е лауреат на Нобелова награда за физика за 1956 г.; 1972 г. Джон Бардийн е професор в университета в Илинойс (1951 г.). Научните му трудове са върху теорията на твърдото тяло и физиката на ниските температури. Заедно с У. Брайтън и У. Шокли създава първия транзистор (1948 г.). През 1957 г. заедно с колектив създава микроскопичната теория за свръхпроводимостта. Джон Бардийн умира на 30 януари 1991 г.1883 г. \r\nРоден е Дъглас Феърбанкс (псевд. на Дъглас Елтън Томас Улман) - американски актьор и продуцент. През 1904-1914 г. работи в театъра. През 1915 г. дебютира при Дейвид Грифит във филма “Агънцето”. През 1917 г. става продуцент на своите филми и през 1919 г. с Чаплин, Грифит и Мери Пикфорд създава компанията “Юнайтед артистс”. Най-големите си успехи Дъглас Феърбанкс постига до началото на 30-те години на ХХ в. Филми: “Американецът” (1916 г.), “Съвременният мускетар” (1917 г.), “Пътешествие до луната” (1917 г.), “Негово величество американецът” (1919 г.), “Знакът на Зоро” (1920 г.), “Тримата мускетари” (1921 г.), “Робин Худ” (1922 г.), “Багдадският крадец” (1924 г.), “Черният пират” (1926 г.), “Желязната маска” (1928 г.), “Укротяване на опърничавата” (1929 г.), “Пътешествие до Луната” (1931 г., звукова версия), “Около света за 80 минути с Дъглас Феърбанкс” (1932 г.), “Мистър Робинзон Крузо” (1934 г.), “Частният живот на Дон Жуан” (1934 г.). С навлизането на звуковото кино Дъглас Феърбанкс се оттегля (от 1935 г.). Той е автор или съавтор на сценариите на повечето от своите филми. През 1939 г. получава специален “Оскар” за цялостен принос в развитието на киноизкуството. Дъглас Феърбанкс умира на 12 декември 1939 г.1871 г. \r\nРоден е Гарабет Ибръиляну - румънски литературен критик. Получава посмъртно званието академик на Румънската АН. В изследването си \"Критицизмът в румънската култура\" (1909 г.) показва, че националните демократични традиции се развиват във връзка с усвояването на европейските културни ценности. Гарабет Ибръиляну е идеен ръководител на сп. \"Вяцъ Ромъняскъ\" (\"Viata Romaneasca\"; 1903-1933 г., с прекъсване по време на Първата световна война), с което отстоява развитието на реализма в румънската литература. Автор е на книгите: \"Бележки и впечатления\" (1920 г.), \"Румънски и чужди писатели\" (1926 г.), \"Литературни изследвания\" (1931 г.), \"Култура и литература\" (1933 г.) и др. Умира на 12 март 1936 г. в Букурещ.1864 г. \r\nРоден е Артър Смит Уудуърд - английски палеонтолог, член на Лондонското Кралско дружество (1901 г.). Асистент, а по-късно и изследовател в Отдела по геология към Британския музей (1882-1924 г.). Основните му научни разработки са върху рибите от мезозойския период. През 1913 г. описва останките от т. нар. “пипдаунски човек”. Артър Уудуърд умира на 2 септември 1944 г.1860 г. \r\nРоден е Ярослав Франтишек Вешин - военен художник. През 1880 г. в Прага учи живопис. От 1880 г. до 1883 г. специализира в Мюнхенската художествена академия при О. Зайц, К. Пилои и Й. Бранд. Създава първите си картини в Мюнхен – “В мъглата”, “Цигански табор”, “Начало на роман”. В България идва като преподавател в Рисувалното училище в София по покана на министъра на Народното просвещение К. Величков. Вторият период на творчеството му преминава в България. След освобождението Вешин се увлича от общия културен подем и като творец се насочва към битовата живопис и българското село – “Орач” - 1899 г., “Вършитба” – 1900 г., “Пред хана” и др. Дълги години е художник при Военното министерство. Създава серия от картини, свързани с Балканската война “Атака” – 1913 г., “Отстъплението на турците Люлебургас” и др. Ярослав Вешин умира на 9 май 1915 г.1848 г. \r\nРоден е Ото Лилиентал - германски инженер. Работи главно в областта на металургията и се прославя с няколко изобретения (усъвършенстване на тръбовидните котли, сирени, парни мотори и др.). Изследовател е на динамичното летене и основател на безмоторното летене. Създава голям брой безмоторни самолети и извършва с тях около 2 000 полета. Автор е на труда \"Летенето на птиците като основа на авиацията\" (1889 г.). Загива по време на полет на 9 август 1896 г. в Берлин.1799 г. \r\nРоден е Томас Худ – английски писател и карикатурист. Автор е на стихотворения и хумористични произведения, редактор е на списания. Началото на неговото творчество е сборник хумористични стихотворения “Въжета и старнности ” от 1826-1827 г. Автор е на произведенията “Песента на ризата” (1843 г.), “Мостът на въздишките” (1844 г.) и в “Песен на работниците” (1844 г.)На тази дата умират: 1945 г. \r\nУмира Хайнрих Химлер – германски политик по време на Третия райх, нацистки военен престъпник. Той се самоубива като гълта капсула с калиев цианид, докато е преглеждан от британски лекар в Люнебург, където е задържан след капитулацията на Германия. След Първата световна война Хайнрих Химлер участва във фашистки организации за разправа с работническото движение в Германия. От 1929 г. е ръководител на СС. Началник е на политическата полиция в Мюнхен, Бавария след 1933 г., а по-късно и в цяла Германия. От 1936 г. е шеф на Гестапо. От 1943 г. е имперски министър на вътрешните работи. През 1944 г. става командващ резервната армия. Той е главен организатор на концентрационните лагери.1936 г. \r\nУмира Анри Франсоа Жозеф дьо Рение - френски писател, член на Френската академия (1911 г.). Учи в парижки колеж. Първите си стихосбирки създава под влиянието на романтиците, парнасците и отчасти на П. Верлен - \"Успокоение\" (1886 г.), \"Ландшафти\" (1887 г.), \"Епизоди\" (1888 г.) и др. По-късно се ориентира към символиката в духа на Маларме: сб. \"Стихотворения в античен и рицарски дух\" (1887-1890 г.) и \"Като в сън\" (1892 г.). Използва свободния стих в стремежа си да реформира френското стихосложение. В следващите си сборници се връща към традиционната форма: \"Глинените медали\" (1900 г.), \"Град на водите\" (1902 г.), \"Огледало на времето\" (1910 г.), \"Vestigia flammae\" (лат.: \"Следи от пламък\", 1921 г.). Автор е на романите \"Два пъти любима\" (1900 г.), \"Живото минало\" (1905 г.), \"Страх от любов\" (1907 г.), \"Грешница\" (1920 г.), \"Аз, тя и той\" (1935 г.) и др.; на сборника с разкази (\"Лакираният поднос\", 1913 г., и др.). Анри Франсоа Жозеф дьо Рение е роден на 28 декември 1846 г. в Онфльор, Калвадос.1908 г. \r\nУмира Франсоа Едуард Жоакен - френски поет и драматург. С първата си стихосбирка “Реликварий” (1866 г.) се проявява като един от първите привърженици на Парнаската школа. Става известен с комедията си в стихове “Минувачът” (1869 г.). Издава много стихосбирки и театрални пиеси в стихове, от които голям успех има романтичната драма “За короната”, (със сюжет от българската история). Франсоа Едуард Жоакен е роден на 12 януари 1842 г.1906 г. \r\nУмира Хенрих Ибсен – норвежки драматург. Роден е на 20 март 1828 г. в Шиен. От 1844 г. публикува първите си стихове и драмата \"Катилина\" (1850 г.). През 1852-1857 г. ръководи в Берген първия национален норвежки театър. През 1857-1862 г. е директор на Норвежкия театър в Кристиания. В периода 1864-1891 г. живее в Рим, Дрезден, Мюнхен. Автор е на историческата драма \"Борбата за престола\" (1864 г.), драматичната поема \"Бранд\" (1866 г.), драмата \"Пер Гинт\" (1867 г.), \"Император и галилеянин\" (1873 г.). Хенрих Ибсен пише още пиесите \"Стълбове на обществото\" (1877 г.), \"Куклен дом\" (1879 г.), \"Призраци\" (1881 г.) и \"Враг на народа\" (1882 г.). Автор е на символистични пиеси: \"Дивата патица\" (1884 г.), \"Росмерсхолм\" (1886 г.), \"Морската жена\" (1888 г.), \"Хеда Габлер\" (1891 г.), \"Майстор Солнес\" (1892 г.), \"Малкият Ейолф\" (1894 г.), \"Иун Габриел Боркман\" (1896 г.), \"Когато ние, мъртвите, се пробудим\" (1900 г.).1871 г.  \r\nУмира Ярослав Домбровски - полски военен деец, революционер, участник в Парижката комуна (1871 г.). Той е роден на 13 ноември 1836 г. в Житомир. Служи в руската армия от 1855 г. Завършва Генералщабната академия в Петербург (1859-1861 г.). Заедно със З. Сераковски ръководи революционния офицерски кръжок в Петербург, който има решаваща роля за подготовката на Полското въстание от 1863-1864 г. Ярослав Домбровски е един от ръководителите на военнореволюционната организация \"Комитет на руските офицери в Полша\". Разработва план за въстание, който е основан на съвместните действия на полски и руски революционери. През 1862 г. е арестуван, но успява да подпомогне въстанието от 1863-1864 г., като във Варшавската цитадела, където е затворен, изработва нов стратегически план за действие. Осъден е на 15 години затвор. През декември 1864 г. успява да избяга и със съдействието на руски революционери заминава за Франция, където става един от ръководителите на полско демократическата емиграция. Избран е за главнокомандващ на въстаническите въоръжени сили по време на Парижката комуна. Загива в бой с правителствените войски.1857 г. \r\nУмира Огюстен Луи Коши - френски математик, член на Френската академия, чуждестранен член на Петербургската АН (1831 г.). Огюстен Луи Коши е един от създателите на теорията на аналитичните функции. Автор е на трудове по теория на числата, теория на диференциалните уравнения, математическа физика, теория на вероятностите, геометрия. Задача на Огюстен Луи Коши е една от основните задачи в теорията на диференциалните уравнения. Състои се в намирането на такова решение на уравнението, удовлетворяващо т. нар. начални условия.1498 г. \r\nУмира Джироламо Савонарола (Йероним) - италиански религиозен проповедник и реформатор, монах доминиканец. Роден е на 21 септември 1452 г. Трябвало да учи медицина, но той бяга в Болоня, където постъпва в доминикански манастир (1475-1481 г.). През 1481 г. е изпратен да проповядва във Ферара, откъдето се премества във Флоренция. Настоятел на манастира на доминиканците “Св. Марко” в града. От 1491 г. служи в катедралния храм “Санта Мария дел Фиоре”. Противник е на тиранията на Медичите и Папството. Осъжда културата на Ренесанса (организира изгаряне на произведения на изкуството). През 1493 г. Пиетро Медичи го гони в Болоня. След изгонването на Медичите от Флоренция (1494 г.) помага за установяването в града на полутеократична-полудемократична република. Отлъчен е от Католическата църква от папа Александър VI (май 1497 г.). Изгорен е жив като схизматик и еретик.1125 г. \r\nУмира Хенрих V - крал (от 1106 г.), император (от 1111 г.). Роден е на 8 януари 1081 г. Син е на Хенрих IV. При управлението на баща му се сдружава с неговите противници - папата и немските князе. След смъртта на баща си възобновява борбата с папите за инвеститурите, която завършва с компромисния Вормски конкордат (1122 г.). Със смъртта му се слага край на Франконската династия.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.23", "title": "Денят 23 май в световната история"}
{"url": "http://www.focus-news.net/news/2018/05/23/2525181/bsp-sofiya-organizira-sreshta-s-deytsi-na-kulturata-naukata-obrazovanieto-mediite-i-chitalishtnoto-delo-po-sluchay-24-may.html", "text": "В навечерието на 24 май - Празника на българската просвета и култура и на славянската писменост, по инициатива на Калоян Паргов, Градският съвет на БСП - София, съвместно с ръководствата на федерациите на клубовете на социалистите в културата и медиите, в науката, училищното и висшето образование, организира традиционната среща - разговор на чаша вино с дейци на културата, науката, образованието, медиите и читалищното дело. Това съобщиха от пресцентъра на БСП - София. Събитието ще се състои от 18.00 часа днес в зала „Димитър Благоев“ на Градския съвет на БСП – София (ул. „Леге“ №10, ет. 1).", "date": "2018.05.23", "title": "БСП - София организира среща с дейци на културата, науката, образованието, медиите и читалищното дело по случай 24 май"}
{"url": "http://www.focus-news.net/news/2018/05/23/2525185/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството.\r\nВъв връзка с извършване на строително-монтажни работи на ул. „Петър Протич“ кв. „Полигона“, община „Младост“се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Петър Протич“, ул. „Проф. Петър Мутафчиев“, бензиностанция ШЕЛ на ул.“Петър Протич“ ъгъла с бул. „Цариградско шосе“, бул. „Цариградско шосе“ №115 \"Г\", бл.1, бл.2, бл.3, бл.4, бл.5, бл.6, бл.7, бл.8, бл.9, бл.10, бл.11, бл.12, бл.13, бл.31, бл.55, бл.55, бл.56, бл.57, бл.40, бл.43, бл.44, бл.45. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Протич“ до бл. 6.\r\nВъв връзка с реконструкция на уличен водопровод на ул. „Гюешево“ жк. „Сердика“, се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. “Камен Андреев“ от ул. „Гюешево“ до ул. „Охридско езеро“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гюешево“ ъгъла с ул. „Камен Андреев“.\r\nВъв връзка с реконструкция на уличен водопровод на ул. „Димитър Иванов“ кв. „Кумарица“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. “Светлина“, ул. „Дъбиците“, ул. „Леярска“, ул. „Дядо Стоил“, ул. „Хаджи Димитър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумарица“ ъгъла с ул. „Поп Боне Найденов“.\r\nВъв връзка с подмяна на пожарен хидрант на ул. „Ильо войвода“ жк. „Хаджи Димитър“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. “Ильо войвода“ от ул. „Васил Петлешков“ до бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Скайлер“ ъгъла с ул. „Ильо войвода“.\r\nВъв връзка с диагностика на уличен водопровод на ул. „Козяк“ кв. „Хладилника“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: бул. “Никола Й. Вапцаров“ от бул. „Черни връх“ до ул. „Козяк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Банат“ ъгъла с бул. „Никола Й. Вапцаров“. След възстановяване на водоснабдяването е възможно временно повишаване  мътността на водата в района между: бул. „Черни връх“, бул. „Арсеналски“, ул. „Славище“, ул. „Козяк“, ул. „Елин връх“, жилищна група „Южен парк“\r\nВъв връзка с реконструкция на уличен водопровод на ул. „Каменица“ вилна зона „Горна баня“, се налага спиране на водоподаването от 08:00 до 20:00 часа на клиентите на „Софийска вода”, живеещи в района на: ул. “Каменица“ от ул. „Еделвайс“ до ул. 748; ул. „Роза“, ул. 646, ул. „Димитър Шишманов“, ул. „Диамант“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Роза“ ъгъла с ул. „Каменица“.\r\nВъв връзка с прекъсване на сградно водопроводно отклонение на ул. „Любляна“ кв. „Овча купел“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. “Любляна“ от ул. „Народен герой“ до бул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ ъгъла с ул. „Витошка поляна“.\r\nВъв връзка с подмяна на сградно водопроводно отклонение на ул. „Капитан Петко войвода“ с. Долни Пасарел, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. “Върба“, ул. „Искър“, ул. „Чайка“, ул. „Капитан Петко войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Капитан Петко войвода “ ъгъла с ул. „Иглика“.\r\nВъв връзка с прекъсване на сградно водопроводно отклонение на ул. „Панагюрище“ Център, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. “Константин Стоилов“ от ул. „Тимок“ до бул. „Сливница“, бул. „Сливница“ №309 връзката от ул. „Константин Стоилов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Константин Стоилов“ ъгъла с ул. „Панагюрище“ от страната на бул. „Сливница“ №309.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.23", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/23/2525190/blagoevgrad-v-gradskata-hudozhestvena-galeriya-shte-bade-predstavena-traditsionna-izlozhba-posvetena-na-24-may.html", "text": "Над 90 произведения на изкуството ще бъдат показани в рамките на традиционна обща изложба по повод 24 май - Ден на българската просвета, култура и на славянската писменост и празника на Благоевград. Това съобщиха от пресцентъра на Общината. Експозицията ще бъде открита от 18.00 часа днес в Градска художествена галерия. Ще бъдат представени и непознати досега художници, които ще дебютират в ГХГ - Благоевград. Експозицията е жанрово богата и включва графика, керамика, дърворезба живопис, скулптура, приложно изкуство и фотографии. Тричленно жури ще селектира произведенията и ще отсъди три равностойни награди. Осигурените награди са от Община Благоевград.", "date": "2018.05.23", "title": "Благоевград: В Градската художествена галерия ще бъде представена традиционна изложба, посветена на 24 май"}
{"url": "http://www.focus-news.net/news/2018/05/23/2525168/sofiya-tir-e-udaril-otzad-avtobus-dvizhesht-se-po-liniyata-lozen-sofiya-na-avtomagistrala-trakiya-dvama-dushi-sa-s-po-tezhki-naranyavaniya.html", "text": "ТИР е ударил отзад автобус, движещ се по линията Лозен-София на автомагистрала \"Тракия\", двама души са с по-тежки наранявания. Това съобщиха от пресцентъра на МВР. Сигналът за пътния инцидент е подаден малко след 7.20 часа тази сутрин. По първоначални данни на АМ „Тракия“, 3 км, в посока София, ТИР е ударил отзад автобус, по линията Лозен - София. Според данните до момента двама са с по-тежки наранявания.\r\nДвижението е ограничено, регулира се от пътни полицаи.", "date": "2018.05.23", "title": "София: ТИР е ударил отзад автобус, движещ се по линията Лозен-София на автомагистрала \"Тракия\", двама души са с по-тежки наранявания"}
{"url": "http://www.focus-news.net/news/2018/05/23/2525182/politicoeu-germanskata-prokuratura-podgotvya-iskane-za-ekstraditsiya-na-karles-puchdemon.html", "text": "Германската прокуратура подготвя искане за екстрадиция на бившия каталунски лидер Карлес Пучдемон в Испания по обвинения в организиране на метеж и нарушаване на обществения ред, заявиха от ведомството във вторник, пише европейската редакция на електронното издание Politico.\r\nВсе пак, отново във вторник германският съд реши, че Пучдемон, който бе арестуван от местната полиция през март, може да остане на свободата, тъй като няма риск да се укрие.\r\nРайонният съд в провинция Шлезвиг-Холщайн по-рано отреди, че бившият каталунски лидер не може да бъде екстрадиран по обвинението в организиране на метеж, тъй като няма достатъчно доказателства за „употребено насилие“, но ще разгледа искането за екстрадиция по обвинение за злоупотреба с обществени средства.\r\nНо сега германските обвинители искат да изпратят Пучдемон обратно в Испания на основата на нов видео запис, който показва „насилие срещу испанската полиция“.\r\nПревод и редакция:", "date": "2018.05.23", "title": "Politico.eu: Германската прокуратура подготвя искане за екстрадиция на Карлес Пучдемон"}
{"url": "http://www.focus-news.net/news/2018/05/23/2525189/dobrich-ogranicheno-e-dvizhenieto-na-avtomobili-nad-10-tona-po-patya-kranevo-varna-pri-km-83100.html", "text": "Два пътни участъка в областта са в ремонт до края на месеца, предаде кореспондентът на Радио „Фокус” – Варна. По Околовръстния път на Добрич и по отсечката Добрич - Варна то се регулира с пътни знаци заради ремонтни дейности на асфалтова настилка, които продължават до 30 май. Водачите на МПС трябва да шофират с повишено внимание, съветват от Агенция „Пътна инфраструктура“. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по лот 3 и лот 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, тихо е, температурата на въздуха е около 16 градуса към 8.30 часа. \r\nЖулиета НИКОЛОВА", "date": "2018.05.23", "title": "Добрич: Ограничено e движението на автомобили над 10 тона по пътя Кранево – Варна при км 83+100"}
{"url": "http://www.focus-news.net/news/2018/05/23/2525188/varna-dvizhenieto-se-osashtestvyava-v-platnoto-za-varna-po-avtomagistrala-cherno-more-v-uchastak-ot-km-2329-do-km-3238-poradi-remontni-raboti-na-viadukt-zvezditsa.html", "text": "Условията за пътуване на територията на област Варна са добри, предаде репортер на Радио „Фокус“ – Варна. Пътните настилки в областта към момента са сухи, времето е ясно, видимостта е добра. Максималните температури ще бъдат между 20° до 23°. По данни на Агенция „Пътна инфраструктура“ движението по АМ „Черно море“ в участък от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради продължаващите строително-ремонтни работи на виадукт „Звездица“. По път І-9 граница Румъния - Дуранкулак - Балчик - Варна - Бургас - Звездец - Малко Търново - граница Турция, за област Варна от Кранево – Варна при км 83+100 е ограничено движението на МПС над 10 т. Движението се осъществява по обходен маршрут: Кичево – Оброчище. В участъка от км 125+000 до км 165+000 движението се осъществява с повишено внимание поради монтаж на ограничителни системи. По третокласната пътна мрежа по път по направление Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в една лента поради частични ремонтни дейности на асфалтовата настилка. Организацията за движение е организирана с пътни знаци.\r\nМилена СТОЕВА", "date": "2018.05.23", "title": "Варна: Движението се осъществява в платното за Варна по автомагистрала „Черно море“ в участък от км 2+329 до км 3+238 поради ремонтни работи на виадукт „Звездица“"}
{"url": "http://www.focus-news.net/news/2018/05/23/2525187/sofiya-7-ot-postradalite-v-katastrofata-na-avtomagistrala-trakiya-sa-prieti-v-umbal-sv-anna.html", "text": "7 от пострадалите в катастрофата на автомагистрала „Тракия“ са  приети в УМБАЛ „Св. Анна“. Това съобщиха за Агенция „Фокус“ от пресцентъра на болничното заведение. От там уточниха, че в момента тече диагностика. Има човек с фактури и тежко пострадал. \r\nЛюба АЛЕКСИЕВА", "date": "2018.05.23", "title": "София: 7 от пострадалите в катастрофата на автомагистрала „Тракия“ са  приети в УМБАЛ „Св. Анна“"}
{"url": "http://www.focus-news.net/news/2018/05/23/2525163/mon-nad-55-000-dvanadesetoklasnitsi-shte-se-yavyat-na-vtorata-zadalzhitelna-matura-a-57-000-sedmoklasnitsi-na-natsionalno-vanshno-otsenyavane-po-matematika.html", "text": "Над 55 000 дванадесетокласници се очаква да се явят днес на втората задължителна матура. Това съобщиха от пресцентъра на Министерство на образованието и науката. В 6.30 часа в сградата на Министерството на образованието и науката е изтеглен изпитният вариант за втория задължителен зрелостен изпит по избор между 13 учебни предмета. Изтегленият номер на варианта ще важи за изпита по всеки предмет.\r\nИзпитът започва в 8.00 часа и продължава 4 астрономически часа, а за учениците със специални образователни потребности – 6 часа.\r\nЗрелостниците трябва да заемат местата си най-късно до 7.45 часа и да пишат с черен химикал.\r\nВ 9.00 часа в МОН ще бъде изтеглен изпитният вариант за национално външно оценяване по математика за седмокласниците. Изпитът ще започне в 10.00 часа. Той се състои от 2 модула. Първият е модул съдържа 20 задачи от два вида – със структуриран отговор и със свободен отговор. Продължителността му е 60 мин., а максималният брой точки, който могат да получат учениците, е 65. \r\nВторият модул се състои от 4 задачи с отворен отговор, от които 2 задачи с кратък числов, символен или словесен отговор и 2 задачи с описание и аргументация на решението. Продължителността на този модул е 90 мин., а правилното решение на задачите носи 35 точки. Максималният резултат от двата модула е 100 точки.\r\nСедмокласниците трябва да носят със себе си съответните принадлежности по математика и да пишат със син химикал. Очаква се на изпита по математика да се явят над 57 000 седмокласници.", "date": "2018.05.23", "title": "МОН: Над 55 000 дванадесетокласници ще се явят на втората задължителна матура, а 57 000 седмокласници - на национално външно оценяване по математика"}
{"url": "http://www.focus-news.net/news/2018/05/23/2525186/kathimerini-angela-merkel-e-govorila-s-premierite-na-gartsiya-i-makedoniya-po-vaprosa-za-imeto.html", "text": "Германският канцлер Ангела Меркел е предала позицията на страната си относно развитието на преговорите за името на Македония между Атина и Скопие на гръцкия премиер Алексис Ципрас в хода на телефонен разговор, пише електронното издание на гръцкия вестник Kathimerini.\r\nМеркел също е говорила и с министър-председателя на Македония Зоран Заев, пред когото, както се съобщава, е изразила своя ентусиазъм за очакваното разрешение на десетилетния спор.\r\nНе се съобщават повече подробности за разговорите, пише гръцкото издание.\r\nПревод и редакция:", "date": "2018.05.23", "title": "Kathimerini: Ангела Меркел е говорила с премиерите на Гърция и Македония по въпроса за името"}
{"url": "http://www.focus-news.net/news/2018/05/23/2525197/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-ot-balgarskoto-predsedatelstvo-na-saveta-na-es.html", "text": "Въвежда се организация на движението в София за провеждане на събитие от Българското председателство на Съвета на Европейския съюз. Това съобщиха от пресцентъра на Столична община.\r\nЗабранява се престоят и паркирането на пътни превозни средства, както следва: \r\nДо 10.00 часа днес по ул. „Аксаков” между ул. „Цар Иван Шишман” и бул. „Васил Левски”; \r\nДо приключване на мероприятието днес по: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nДо приключване на мероприятието днес се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”.", "date": "2018.05.23", "title": "София: Въвежда се временна организация на движението за провеждане на събитие от Българското председателство на Съвета на ЕС"}
{"url": "http://www.focus-news.net/news/2018/05/23/2525191/sofiya-vavezhda-se-organizatsiya-na-dvizhenieto-provezhdaneto-na-sabitie-za-teatralnite-nagradi-askeer-2018.html", "text": "Въвежда се организация на движението в София провеждането на събитие за театралните награди „Аскеер 2018”. Това съобщиха от пресцентъра на Столична община. \r\nОт 08.00 до 20.00 часа днес се забранява престоят и паркирането на пътни превозни средства по ул. „Г. Бенковски” между бул. „Цар Освободител” и ул. „Аксаков”, от страната на четните номер. \r\nОт 20.00 до 20.30 часа на 24 май 2018 г. се забранява влизането на пътни превозни средства в двете посоки по ул. „Г.С. Раковски” между бул. „Цар Освободител” и ул. „Аксаков”.", "date": "2018.05.23", "title": "София: Въвежда се организация на движението провеждането на събитие за театралните награди „Аскеер 2018”"}
{"url": "http://www.focus-news.net/news/2018/05/23/2525192/kyustendil-namalena-e-vidimostta-na-avtomagistrala-struma-v-rayona-na-dolna-dikanya-poradi-magla.html", "text": "Намалена е видимостта на автомагистрала “Струма” в района на Долна Диканя поради мъгла, предаде репортер на Агенция “Фокус”. В определени участъци видимостта е не повече от 50 метра. В района на Дупница мъглата се вдига и не затруднява преминаването на МПС по автомагистралата.", "date": "2018.05.23", "title": "Кюстендил: Намалена е видимостта на автомагистрала “Струма” в района на Долна Диканя поради мъгла"}
{"url": "http://www.focus-news.net/news/2018/05/23/2525194/vratsa-dvizhenieto-se-osashtestvyava-v-edna-po-okolovrastniya-pat-na-grada-poradi-avariral-tezhkotovaren-avtomobil.html", "text": "Движението се осъществява в една по околовръстния път на град Враца поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2018.05.23", "title": "Враца: Движението се осъществява в една по околовръстния път на града поради аварирал тежкотоварен автомобил"}
{"url": "http://www.focus-news.net/news/2018/05/23/2525195/pregled-na-osnovnite-temi-vav-varnenskiya-pechat.html", "text": "„Варна се развива като модерен логистичен център“. Това е челното заглавие на вестник „Черно море“. Успешното въвеждане на електронното управление на морските пристанища \"Варна\" и \"Бургас\" ги прави привлекателни, за да се развият в мултимодални хъбове за стоките по „Пътя на коприната“. „Варненската обсерватория става на половин век“, пише на стр. 2. На половин век стана Народната астрономическа обсерватория с планетариум във Варна. Кулминацията на честванията, които вървят цяла седмица, бе вчера. „Изграждат 3 нови пазара във Варна“, четем на 3-та стр. Във Варна ще бъдат изградени 3 нови пазара. Те ще заместят закритите площадки в „Аспарухово“, до автогарата и на ул. „Роза“. „Провериха сигнал за мъртва риба в Белославското езеро“, пише в изданието на стр.4. Експерти на Басейнова дирекция „Черноморски район“ и Регионалната лаборатория при Изпълнителната агенция по околна среда във Варна провериха на място сигнал за мъртва риба в Белославското езеро. При огледа на езерото бяха открити единични екземпляри от умряла кая. „10 концерта предизвикват ценители“, информира на 5-а стр. вестникът. За пореден път варненци и гостите на града ще преживеят запомнящи се музикални събития в морската столица, които дават възможност за творческа среща в продължение на цял месец на млади таланти и изявени и утвърдени професионалисти от цял свят.", "date": "2018.05.23", "title": "Преглед на основните теми във варненския печат"}
{"url": "http://www.focus-news.net/news/2018/05/23/2525198/blagoevgrad-povishena-e-opasnostta-ot-padashti-kamani-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в Кресненското дефиле и по второкласен път-19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. Интензивен е трафикът по основните пътни артерии в областта. Натоварено движение, но без образуването на колони от автомобили се наблюдава по автомагистрала „Струма“ и главен път Е-79, както и по второкласен път-19 Симитли – Гоце Делчев. През нощта не са регистрирани тежки пътни инциденти в региона. В област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението.\r\nЛивия НИНОВА", "date": "2018.05.23", "title": "Благоевград: Повишена е опасността от падащи камъни в Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/05/23/2525199/dobrich-v-grada-shte-se-provede-izvanredno-izdanie-na-fermerskiya-pazar-organiziran-ot-obshtinata.html", "text": "Фермерският пазар, организиран от Общината, е с извънредно издание днес. Това съобщи арх. Боян Коларов, зам.-кмет „Устройство на територията“ в Община град Добрич, предаде кореспондент на Радио „Фокус” – Варна. „Традиционно всяка седмица Фермерският пазар се провежда в четвъртък, но тъй като утре се отбелязва 24 май, организатори и участници са преценили, че е по-удачно изданието му тази седмица да се състои днес\", посочи арх. Коларов. Той допълни, че тази седмица в четвъртък Фермерски пазар няма да има. Днешното издание ще се проведе отново Архитектурния етнографски комплекс на открито (АЕМО) „Старият Добрич“ от 10.00 до 15.00 часа. В този контекст арх. Коларов добави, че Общината сериозно обмисля идеята да се намери подходящо място някъде в центъра на града, където този пазар в празнични дни да прави извънредни издания. \"Мотивът е, че празничните дни са привлекателни и подходящи за по-добра търговия\", отбеляза зам.-кметът. По думите му АЕМО „Старият Добрич“ е малко изолиран като място и това го прави неподходящ за подобни мероприятия. \r\nЖулиета НИКОЛОВА", "date": "2018.05.23", "title": "Добрич: В града ще се проведе извънредно издание на Фермерския пазар, организиран от Общината"}
{"url": "http://www.focus-news.net/news/2018/05/23/2525202/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Пловдив организират приемни за граждани. Това съобщиха от пресцентъра на ПП ГЕРБ. \r\nДнес приемни с граждани ще проведат следните общински от ГЕРБ в Общински съвет - Пловдив:\r\nРадослава Ташкова - председател на Групата на ГЕРБ и заместник-председател на Общински съвет  - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5.", "date": "2018.05.23", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/05/23/2525201/sport-milan-e-zaplashen-ot-izhvarlyane-ot-evroturnirite.html", "text": "Италианският гранд Милан може да бъде изхвърлен от европейските клубни турнири, защото не покрива изискванията на УЕФА за финансов феърплей. Преговорите между двете страни са се провалили и сега предстои дисциплинарно изслушване на клуба през следващия месец, на който трябва да се реши съдбата му. Отборът завърши на 6-о място в Серия „А“ и спечели квота за участие в Лига Европа. Милан може да стане 17-ия европейски клуб, който бива изваден от евротурнирите заради правилата за финансов феърплей.", "date": "2018.05.23", "title": "Спорт: Милан е заплашен от изхвърляне от Евротурнирите"}
{"url": "http://www.focus-news.net/news/2018/05/23/2525193/plovdiv-intenziven-e-trafikat-po-avtomagistrala-trakiya-po-pat-plovdiv-karlovo-i-pat-plovdiv-asenovgrad-smolyan.html", "text": "Интензивен е трафикът по автомагистрала „Тракия“, по път Пловдив - Карлово и път Пловдив - Асеновград - Смолян. Това каза за Радио „Фокус“ – Пловдив дежурният в Областното пътно управление. Натоварено движение се отчита и по пътя Пловдив - Пещера. Пътните настилки на територията на областта са предимно сухи и нормално проходими. Опасност от падащи камъни има по направленията Бачково - Нареченски бани, Кричим - Девин и Югово - Лъки. Движението по пътя Шишманци – Белозем, в района на пътния възел при АМ „Тракия“, се осъществява в една лента поради ремонтни дейности на надлез. Преминаването в участъка се контролира от светофарна уредба. Срокът на ремонта е до 30 май.\r\nДо 30 юни движението по АМ „Тракия“, в участъка от Пловдив до Стара Загора, ще се извършва с максимална скорост до 90 км/час и повишено внимание поради ремонтни дейности. Заради ремонта е ограничено движението на МПС над 12 тона и в двете посоки по магистралата, в участъка от км 133 до км 156. Водачите трябва да използват обходни маршрути. Движението по пътя Пловдив – Асеновград, от изхода на град Пловдив до град Асеновград, се извършва двупосочно в едното платно в посока Асеновград поради ремонтни дейности в участъка. Срокът на ремонта е до 10 юни.\r\nТрафикът на територията на град Пловдив също е изключително натоварен. Колони от автомобили се образуват по булевардите „Христо Ботев“, „Цар Борис III Обединител“, „Найчо Цанов“, „Източен“, „Шести септември“, „Васил Априлов“ и „Пещерско шосе“. Натоварено е движението и по булевардите „Санкт Петербург“, „Освобождение“, „Дунав“ и „България“. Пътищата в града са сухи и нормално проходими.\r\nТони МИХАЙЛОВ", "date": "2018.05.23", "title": "Пловдив: Интензивен е трафикът по автомагистрала „Тракия“, по път Пловдив - Карлово и път Пловдив - Асеновград - Смолян"}
{"url": "http://www.focus-news.net/news/2018/05/23/2525203/yambol-spetsialna-tsvetna-arka-e-izgradena-v-tsentara-na-grada-za-abiturientskite-balove.html", "text": "Абитуриентските балове в Ямбол тази година са съсредоточени в три поредни дни от днес до 25 май. Това съобщиха от Областна администрация – Ямбол. За празничното настроение на централния площад в града отново е изградена специална цветна арка, през която минават всички зрелостници. Атмосферата ще се допълва от изпълнения на популярни мелодии от ямболския Духов оркестър при НЧ „Съгласие – 1862“. Цветното съоръжение е с внушителните размери 4 метра височина и 7 метра ширина и за поредна година то ще бъде кулминацията и на преминаващото шествие на самия 24 май.\r\nОбщо 12 средни училища в града изпращат своите завършващи ученици. Първия ден – 23 май, са баловете на: Средно училище „Св. Климент Охридски”, Професионална гимназия по хранителни технологии и туризъм и на Професионална гимназия по лека промишленост, екология и химични технологии.\r\nВ Деня на славянската писменост – 24 май, са баловете на ПГ „Васил Левски”, ПМГ „Атанас Радев” и на Езиковата гимназия „Васил Карагьозов”.\r\nВ последния ден – 25 май, по централните улици на града ще дефилират зрелостниците от още пет професионални гимназии и тези от Спортното училище „Пиер дьо Кубертен”. Тогава са баловете на: Професионална гимназия по икономика „Г. С. Раковски”, Професионална техническа гимназия „Иван Райнов”, Професионална гимназия по строителство и геодезия „Кольо Фичето”, Професионална гимназия по земеделие „Христо Ботев”, както и на Професионална гимназия по подемна, строителна и транспортна техника „Н. Й. Вапцаров”.", "date": "2018.05.23", "title": "Ямбол: Специална цветна арка е изградена в центъра на града за абитуриентските балове"}
{"url": "http://www.focus-news.net/news/2018/05/23/2525196/new-europe-savetat-na-es-opredeli-datite-za-evropeyskite-izbori-prez-2019-godina.html", "text": "Съветът на Европейския съюз реши, че следващите европейски избори ще се проведат в периода 23-26 май 2019 година, пише електронното издание New Europe.\r\nСпоред Съвета по общи въпроси на ЕС, всички министри от 28-те страни-членки са се съгласили с датите след консултации с Европейския парламент. Тези дати прекъсват традицията, приета с Изборния закон от 1976 година, според който изборите за ЕП трябва да се проведат от четвъртък до неделя през първата пълна седмица на юни.\r\nЗаконът, обаче, дава правото на Съвета, по единодушно решение, да насрочи други дати, ако това бъде прието и от Европейския парламент.\r\nОсвен това, ЕП предложи 27 от 73-те депутатски места на Великобритания да бъдат разпределени между 14 други страни-членки, за да „се отразят демографските промени“, докато броят на представителите трябва да бъде намален от 751 до 705. \r\nПревод и редакция:", "date": "2018.05.23", "title": "New Europe: Съветът на ЕС определи датите за европейските избори през 2019 година"}
{"url": "http://www.focus-news.net/news/2018/05/23/2525204/pregled-na-osnovnite-temi-v-burgaskiya-pechat.html", "text": "„БМФ Порт Бургас“ откри мега терминал за сярна киселина“ е водещото заглавие в днешния брой на „Черноморски фар“. „С Аурубис България“, „АД ИНВЕСТИРАХА 10 млн. евро в съоръжението“, се пише в подзаглавието на темата. Най-големият частен пристанищен оператор „БМФ Порт Бургас“ АД и „Аурубис България“ АД, част от водещия производител на метали и мед в Европа официално откриха нов специализиран терминал за обработка и съхранение на сярна киселина. „Деветте иновативни училища с награди за 24 май“ е другото заглавие на ежедневника“. Грамоти в навечерието на 24 май получиха деветте иновативни училища в Бургас. „Броят на чужденците по морето се удвоява“ е друга тема в днешния брой. Свободните работни места са повече от активно търсещите си работа. Такова е заключението на Агенцията по заетостта. Димитър Николов: „Привлякохме 10 IT компании, които откриха офиси в града“ е другото заглавие на вестника. Кметът на Община Бургас Димитър Николов заяви пред журналисти, че морският град е единственият, който е успял да създаде условия за IT сектора.\r\nМинистър Павлова: „Дигитализацията осигурява по/добри услуги за гражданите“ Има толкова много потенциал, затова съм сигурна, че вие ще обсъдите много идеи тази седмица“ е друго заглавие на всекидневника ‘Черноморски фар“.", "date": "2018.05.23", "title": "Преглед на основните теми в бургаския печат"}
{"url": "http://www.focus-news.net/news/2018/05/23/2525205/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Славчо Славов и Пейчо Бюлбюлев ще се срещнат с граждани. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/ 600 015.\r\nПриемният ден на Славчо Славов е днес, а на Пейчо Бюлбюлев – на 25 май.", "date": "2018.05.23", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2018/05/23/2525206/pazardzhik-remontni-deynosti-se-izvarshvat-po-patya-selo-glavinitsa-selo-tsrancha-dvizhenieto-se-osashtestvyava-v-edna-lenta.html", "text": "Натоварено е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са преобладаващо сухи. Ремонтни дейности се извършват по пътя с. Главиница – с. Црънча. Движението се осъществява в една лента с поетапно затваряне на лява и дясна ленти за движение поради частични ремонтни дейности на асфалтовата настилка. Ограничение има и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.23", "title": "Пазарджик: Ремонтни дейности се извършват по пътя село Главиница – село Црънча, движението се осъществява в една лента"}
{"url": "http://www.focus-news.net/news/2018/05/23/2525209/blagoevgrad-na-ofitsialna-tseremoniya-shte-bade-obyaveno-uchilishte-na-godinata-2018.html", "text": "За поредна година две учебни заведения от Благоевград ще бъдат удостоени с отличието „Училище на годината“. Това съобщиха от пресцентъра на Община Благоевград. Официалната церемония ще се проведе в зала „Пейо Яворов“ от 19.00 часа днес. Програмата ще започне с почетно шествие на знамената от 18.30 часа, което ще тръгне от Съдебната палата в града, ще премине през Градската градина и ще стигне до входа на Регионална библиотека „Димитър Талев“. Кулминационната част от програмата е предаването на знамето от миналогодишните победители на новите призьори. В залата, освен обявяването на училищата победители, ще бъдат наградени и дейци за приноса им в развитието на културата, образованието и науката в община Благоевград.\r\nКметът д-р Атанас Камбитов ще даде специален прием за дейците на културата, образованието и науката. Той ще се проведе в зала “22 септември” от 21.00 часа тази вечер.\r\nПрез изминалата 2017 година кметът Камбитов връчи приза „Училище на годината“ на III ОУ „Димитър Талев“, което заслужи приза „Училище на годината“ в първа възрастова група – от 1 до 7 клас. Във втора възрастова група за носители на златното отличие беше определена Национална хуманитарна гимназия – Благоевград. \r\nСъстезанието „Училище на годината“ има за цел да покаже колко будни, умни, дейни и старателни са възпитаниците на благоевградските учебни заведения, колко добро образование получават под ръководството на техните учители. Един от важните акценти е посланието, което оставят съвременните будители на Благоевград - културните и образователни дейци.", "date": "2018.05.23", "title": "Благоевград: На официална церемония ще бъде обявено „Училище на годината – 2018“"}
{"url": "http://www.focus-news.net/news/2018/05/23/2525208/burgas-dvizhenieto-po-patya-varovnik-valchanovo-hanche-ot-km-20000-do-39200-e-ogranicheno-za-mps-nad-10-t-poradi-stesnyavane-na-patnoto-platno.html", "text": "С нормална интензивност се осъществява движението на автомобили в областта. Това съобщи за Радио „Фокус“ – Бургас дежурният в Областно пътно управление. Пътищата са сухи и нормално проходими. Видимостта е отлична. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31 декември 2018 г.\r\nНатоварено е движението по централните бургаски улици и булеварди „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“. По-интензивен е автомобилният трафик в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“.\r\nЯнислава КРЪСТЕВА", "date": "2018.05.23", "title": "Бургас: Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно"}
{"url": "http://www.focus-news.net/news/2018/05/23/2525210/pregled-na-osnovnite-temi-vav-velikotarnovskiya-pechat.html", "text": "„Правят китайски ресторант в сградата на Централната поща във В. Търново“ е заглавие от първа страница на областния всекидневник „Янтра Днес”. Китайски ресторант предстои да бъде отворен в сградата на Централната поща във Велико Търново. Инвестицията ще бъде реализирана съвместно с китайска компания. „Сменят борда на МОБАЛ“ е друго заглавие от днешното издание. Членовете на новия борд на МОБАЛ „Д-р Стефан Черкезов“ във Велико Търново да станат д-р Стефан Филев, Лилия Вълчева и д-р Божидар Ангелов ще предложи държавата на Общото събрание. „Велико Търново събира курсанти от 30 военни академии в Европа“, пише още вестникът. Финалният етап на международната Олимпиада по обща европейска сигурност и отбрана се провежда във Велико Търново от вчера до 25 май включително. Курсанти, кадети и военнослужещи от 15 държави пристигнаха в старата столица. „Камион с козметика се обърна до Балван, шофьорът по чудо остана жив“ е новина от криминалната хроника. В изданието ще откриете и традиционната вече рубрика на изданието „Да попитаме децата“, като този път въпросът е „Защо трябва да знаем буквите“. Отговорите на малчуганите намерете във вестника. \r\n„Безплатни адвокати са помогнали за една година на 66 бедни да борят неправдата“  е заглавие от другия областен ежедневник „Борба“. Една година от създаването си празнува вчера Регионалният център за консултиране във В. Търново, който е под егидата на Адвокатската колегия в областния град. „72-годишен учител ще заведе 10 деца с физически увреждания на връх Ботев“ е друга тема от вестника. 72-годишният учител и планинар Васил Табаков ще заведе 10 деца с физически увреждания до връх Ботев. Той вече е започнал да организира уникалния си поход и събира доброволци, медицински лица и средства. „11 учители от областта с министерска награда „Неофит Рилски“ е друга тема от всекидневника. 11 учители от област Велико Търново получават националната награда на Министерство на образованието и науката „Неофит Рилски“. Почетното отличие се присъжда за дългогодишна цялостна високопрофесионална трудова дейност в системата на просветата и образованието. На първа страница на областния ежедневник е поместен и материал, разказващ за почетен доктор на ВТУ, който е предложен за Нобелова награда.", "date": "2018.05.23", "title": "Преглед на основните теми във великотърновския печат"}
{"url": "http://www.focus-news.net/news/2018/05/23/2525211/kyustendil-remontni-deynosti-se-izvarshvat-v-otdelni-uchastatsi-po-patya-za-gkpp-gyueshevo.html", "text": "Ремонтни дейности се извършват в отделни участъци по пътя за ГКПП „Гюешево”. Това съобщи за Радио „Фокус” – Кюстендил дежурният в Областно пътно управление – Кюстендил. Косене на тревни площи и изсичане на храсти се извършва по пътя за ГКПП „Гюешево” и водачите на моторни превозни средства трябва да се движат с повишено внимание. Дейностите в участъка от граничния пункт до село Драгомирово, ще продължат до 30 май. По пътя се извършва и полагане на пешеходни пътеки между ГКПП „Гюешево” и село Цървеняно. Дейностите ще продължат до 25 май. По пътя за Рилски манастир има свличане на скална маса върху пътното платно. До 1 юни движението се осъществява само в една лента. Участъкът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”.\r\nВенцеслав ИЛЧЕВ", "date": "2018.05.23", "title": "Кюстендил: Ремонтни дейности се извършват в отделни участъци по пътя за ГКПП „Гюешево”"}
{"url": "http://www.focus-news.net/news/2018/05/23/2525215/inzh-svetoslav-glosov-api-do-kraya-na-mesets-yuni-remontiraniyat-uchastak-ot-22-km-na-avtomagistrala-trakiya-shte-bade-zavarshen-i-v-dvete-posoki.html", "text": "До края на месец юни ремонтираният участък от 22 км на автомагистрала „Тракия“ ще бъде завършен. Това каза в предаването „Здравей, България“ по Нова телевизия инж. Светослав Глосов - член на Управителния съвет на Агенция „Пътна инфраструктура“. „Когато се прави един ремонт, се изисква този ремонт да бъде извършен при подходящи климатични условия. Зимата не може да стане този ремонт. Самите вие и пътуващите знаят какво беше състоянието на този участък. За първи път се затваря такъв голям участък и се ремонтира едновременно – 22 км“, обясни инж. Глосов.  По думите му преценено е от проектанти и от Институт по пътища и мостове какво трябва да се направи. „Беше необходимо да се направи пълно обследване на съществуващото трасе, на състоянието на самия път като конструкция и като настилка. Искам да кажа, че 1995 година, значи 23 години този пътен участък е в експлоатация, и за тези 23 години не е правено нищо по него. Самият технологичен проект, когато беше изготвен през това време, се натъкнахме на някои изненади, тъй като нямаше съществуваща проектна документация“, допълни той и уточни, че при разкриването на пластовете се е оказало, че самите асфалтови пластове, които са полагани през годините, са малко по-различни от това, което се очаква и което се прави в момента. Така че времето е подходящо. „Виждате от самия репортаж на вашия колега, че мобилизацията е много сериозна, работят действително много хора, много техника е струпана, така че този участък от 22 км в посока Бургас да бъде завършен до края на месеца. До края на юни да бъде завършен и ремонтиран и участъкът в посока София. Имаше 6 съоръжения по трасето, които за тези 23 години по тях има повреди, в същото време се ремонтират и те. Подменя се изцяло ограничителната система, така известните мантинели, пътни знаци, маркировка. Така че считаме, че времето е подходящо, срокът, който сме си възложили е достатъчно добър, така че преди активния летен сезон и преди движението на транзитно преминаващите през страната, пътуващи за Турция и обратно, това ще бъде завършено“, допълни инж. Глосов.  „До края на юни участъкът ще бъде ремонтиран и в двете посоки“, подчерта още той.", "date": "2018.05.23", "title": "Инж. Светослав Глосов, АПИ: До края на месец юни ремонтираният участък от 22 км на автомагистрала „Тракия“ ще бъде завършен и в двете посоки"}
{"url": "http://www.focus-news.net/news/2018/05/23/2525214/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху провелата се IT конференция в Кюстендил. За поредна година в града са представени новостите в развитието на IT сектора. Тази година конференцията е проведена в продължение на два дни, включили са се лектори – лектори, водещи специалисти в областта. Те са споделили опита си с кюстендилски ученици, чрез демонстрации и интерактивни методи. Началото на конференцията е дадено в Обединен детски комплекс, където е организирана работилница по роботика. Модулите на самата конференция са били свързани с изобразителното изкуство, технологиите и предприемачеството.\r\nНа първата си страница вестникът разказва за това, че МБАЛ „Д-р Никола Василиев“- Кюстендил е номинирана за наградата “Златна ябълка”, в категория “Болници”. Национална мрежа за децата връчва наградите „Златна ябълка”, за да отличи приноса на публични личности, обикновени хора и организации, които с работата си са допринесли за защита правата на децата и за подобряване на тяхното благосъстояние. Церемонията по връчването на наградите ще се проведе за осми пореден път в навечерието на Деня на детето – на 31 май в София.\r\nВ рубриката „Репортери” вестникът разказва за откритата изложба „Храмови иконописания от Пернишко“ в музейния комплекс „Свети Георги“ в Кюстендил. Експозицията обхваща периода 18-19 в. и в нея са включени 22 икони и част от апостолски ред от иконостас, съхранявани във фонда на Регионалния исторически музей в Перник. Показаните творби са дело на майстори от Самоковската художествена школа като Христо Димитров, Димитър Зограф, Йоан Иконописец, Никола Образописов.\r\nОбразите на св. Богородица, Христос Вседържител, св. Йоан Кръстител, св. Иван Рилски, светци войни, отразяват високото майсторство на зографите, работили в Пернишко, Трънско, Радомирско и Брезнишко.\r\nИзданието съобщава, че са определени над 70 места за разкриване на пунктове за изкупуване на череши. Полицията и кметовете на селата в Община Кюстендил са обсъдили конкретни мерки за опазване на черешовата продукция. В рамките на месечното съвещание на кметовете и кметските наместници са присъствали началникът на Районно управление – Кюстендил Росен Райчев, както и представители на „Охранителна полиция”. Пред кметовете са представени набелязаните конкретни мерки, касаещи опазването на селскостопанската продукция и по-конкретно на черешовата реколта.\r\nВ рубриката „Общество” изданието разказва за проведената „Зелена академия” в Кюстендил. В нея са участвали земеделски стопани от региона. Инициативата е на няколко институции и е свързана с развитието на земеделието. Лекциите са били посветени на „Селско стопанство“, „Дом и градина“, „Гори и околна среда“, „Образование и алтернативен туризъм“, а форумът е проведен в сградата на Научно-техническия съюз в Кюстендил. По време на срещата са коментирани теми, сред които възможността за използване на дронове в помощ на земеделието. Посочено е, че чрез радиоуправляемите апарати може да се наблюдава състоянието на посадените култури. Те могат да се ползват и за пръскане на масивите.", "date": "2018.05.23", "title": "Преглед на основните теми в кюстендилския печат"}
{"url": "http://www.focus-news.net/news/2018/05/23/2525213/plovdiv-sas-sreshta-s-poetesata-niki-komedvenska-i-kontsert-rok-na-zhivo-prodalzhavat-mayskite-kulturni-praznitsi-v-asenovgrad.html", "text": "Със среща с поетесата Ники Комедвенска и концерт „Рок на живо“ продължават Майските културни празници в Асеновград. Това съобщи за Радио „Фокус“ – Пловдив Даниела Костова, главен експерт в отдел „Култура“ на Общината. Срещата ще се осъществи в 17.30 часа в Градската библиотека „Паисий Хилендарски“, а концертът на местни рок групи и музиканти – от 19.00 часа в читалище „Родолюбие“.\r\nНа 24 май програмата на Майските културни празници в Асеновград продължава на пл. „Акад. Николай Хайтов“ с тържествено отбелязване на Празника на славянската писменост и на българската просвета и култура. В 18.30 часа на площада ще се състои тържествен ритуал на Община Асеновград за изпращане на абитуриентите от СУ „Св. св. Кирил и Методий”, ПГ „Цар Иван Асен II” и ПГ „Св. Димитрий Солунски”. На 25 май ще бъдат тържествено изпратени и абитуриентите от СУ „Св. княз Борис I”.  В същия ден от 19.00 часа в читалище „Родолюбие“ ще започне постановката „Морска сол”.\r\nС откриване на Панаир на занаятите продължават Майските културни празници в Асеновград на 26 май.  По време на събитието своят талант ще представят самодейни състави от града. Акцент в честването на този ден е „Духът на времето“ – авторски спектакъл на Виолета Стамболийска по случай 30 години от честването на Празника на града. Спектакълът ще може да се види в 19.00 часа в Зрителната зала на читалище „Родолюбие“.\r\nКулминацията на Майските културни празници е Празника на Асеновград, който ще се отбележи в последната неделя на месеца – 27 май. Честването започва още от 09.00 часа с празнична света литургия за благоденствие на Асеновград в храм „Св. Николай Чудотворец”. Програмата в празничния ден включва още церемония по удостояване на граждани с почетни звания на Община, празнично шествие от Асеновата крепост към града, поднасяне на цветя пред паметника на цар Иван Асен II, церемония по издигане на националния флаг, както и празнично слово на кмета на Общината д-р Емил Караиванов. На Сцената в Градския парк до 19.00 часа ще продължи Панаирът на традиционни български занаяти и местни специалитети. Ще има щандове на асеновградски производители и занаятчии, училища и творчески формации от общината. На 27 май ще свири Представителният духов оркестър при ВВС – Пловдив, ще се състои концерт на вокална група „Хорошее настроение” от побратимения град Стари Оскол (Русия). В 13.00 часа ще започне празничен спектакъл на Капански фолклорен ансамбъл от Разград, а в 16.30 часа – Детски празник със забавления за малки и големи с любими анимационни герои. Във вечерните часове програмата се пренася на площад „Академик Николай Хайтов”, където ще гостуват музикалният етно-джаз проект „GloBalKan”, също поп изпълнителите Невена Цонева и Борис Солтарийски.  В 21.40 часа ще се състои  3D мапинг шоу и лазерно шоу. Майските културни празници и Празника на Асеновград ще завършат с празнични илюминации в 21.50 часа.\r\nТони МИХАЙЛОВ", "date": "2018.05.23", "title": "Пловдив: Със среща с поетесата Ники Комедвенска и концерт „Рок на живо“ продължават Майските културни празници в Асеновград"}
{"url": "http://www.focus-news.net/news/2018/05/23/2525216/haskovo-s-kontsert-i-tseremoniya-za-otlichavane-na-pocheten-grazhdanin-na-topolovgrad-zapochvat-kulturnite-proyavi-po-povod-praznika-na-grada.html", "text": "Денят на славянската писменост и на българската просвета и култура – 24 май, е и Ден на Тополовград. Това съобщиха от пресцентъра на Общината. В навечерието на Деня на града, от 17.00 часа днес в Големия салон на читалището ще се проведе Тържествена церемония за връчване символите на удостоените със званието „Почетен гражданин на град Тополовград“, след което ще започне концертът „С песните на Тополовград“, в който участват Мъжката вокална група и Детската певческа формация „Кокетки“.\r\nС празнично шествие ще започне Денят на града – 24 май. На централния площад ще се издигнат националния флаг, ще се връчат и почетни награди на изявени ученици. От 19.30 часа на площада ще започне шествие на абитуриентите от Випуск 2018, а от 20.00 часа ще изнесат празничен концерт на Тоника Домини, Дует Шик и Ева Найденова.\r\nПразничните изяви ще продължат и на 25 май. От 17.30 часа в Големия салон на читалището ще изнесат концерт съставите за народни танци „Луди млади“ и „Възрожденци“.\r\nНа 26 и 27 май е Народният събор край манастир „Св. Троица“, с който приключват Майските културни празници.", "date": "2018.05.23", "title": "Хасково: С концерт и церемония за отличаване на почетен гражданин на Тополовград започват културните прояви по повод празника на града"}
{"url": "http://www.focus-news.net/news/2018/05/23/2525207/katya-sungarska-tssmp-obshto-12-dushi-ot-katastrofata-na-avtomagistrala-trakiya-sa-hospitalizirani-60-godishen-mazh-e-tezhko-postradal.html", "text": "В 7.12 часа ни подават сигнал за катастрофа между ТИР и автобус на градския транспорт. Става въпрос за турски ТИР. Изпращаме 4 линейки, като в 7.21 часа първата линейка е на мястото на катастрофата. Това съобщи за Агенция „Фокус“ говорителят на Центъра за спешна медицинска помощ (ЦСМП) – София Катя Сунгарска. „Има 60-годишен тежко пострадал мъж, който е с черепно-мозъчна травма и в шок. Него първо хоспитализираме в УМБАЛ „Св. Анна“-София. Пострадали са и две жени – на 24 и 46 години, които са с наранявания на долните крайници. Тях сме хоспитализирали в „Пирогов“. Има и 4-годишно дете, което няма видими наранявания, но е със силен уплах и също е закарано в „Пирогов“, за да му се окаже адекватна помощ. Трима души са с по-леки, не животозастрашаващи наранявания. Те са в ИСУЛ. Общо 12 души са хоспитализираните, като за 4 човека „Пожарна безопасност и защита на населението“ ни помогна много“, обясни Сунгарска. По думите ѝ те са с леки наранявания и ПБЗН ги е откарала в УМБАЛ „Св. Анна“. \r\n„Има и една жена, която с частна кола е отишла за преглед в Окръжна болница. Шофьорът на турския ТИР е без наранявания, а за шофьора на автобуса нямам информация. Почти всички хора в автобуса са спели и са чули много силен тропот и трясък на няколко пъти. Явно това е при удара и обръщането на автобуса. Най-важното е, че няма загинали“, каза още Катя Сунгарска.\r\nЛюба АЛЕКСИЕВА", "date": "2018.05.23", "title": "Катя Сунгарска, ЦСМП: Общо 12 души от катастрофата на автомагистрала „Тракия“ са хоспитализирани, 60-годишен мъж е тежко пострадал"}
{"url": "http://www.focus-news.net/news/2018/05/23/2525218/blagoevgrad-predsedatelyat-na-obshtinskiya-savet-radoslav-taskov-organizira-preskonferentsiya-po-povod-predstoyashtoto-redovno-zasedanie-na-saveta.html", "text": "Председателят на Общински съвет – Благоевград Радослав Тасков организира пресконференция по повод предстоящото редовно заседание на Съвета. Това съобщиха от Общински съвет - Благоевград. Освен заложените в дневния ред на заседанието точки, г-н Тасков ще отговори и на други актуални въпроси, касаещи работата на Общински съвет – Благоевград. Пресконференцията ще се състои от 11.00 часа днес в кабинет 108 на Община Благоевград.", "date": "2018.05.23", "title": "Благоевград: Председателят на Общинския съвет Радослав Тасков организира  пресконференция по повод предстоящото редовно заседание на Съвета"}
{"url": "http://www.focus-news.net/news/2018/05/23/2525220/veliko-tarnovo-vavezhda-se-vremenna-organizatsiya-na-dvizhenieto-v-grada.html", "text": "Въвежда се временна организация на движението в града. Това съобщиха от пресцентъра на Община Велико Търново. Затваря се за движение и престой на автомобили на ул. \"Йоновка\" за времето от 16.00 до 21.00 часа. Затваря се за движение и паркиране площада пред северният изход на стадион \"Ивайло\" за времето от 07.00 до 21.00 часа.", "date": "2018.05.23", "title": "Велико Търново: Въвежда се временна организация на движението в града"}
{"url": "http://www.focus-news.net/news/2018/05/23/2525221/stoyan-mirchev-bsp-rumen-radev-razmrazi-otnosheniyata-ni-s-rusiya.html", "text": "„След близо 10 години замразяване на отношенията между България и Русия, те започнаха да се размразяват. Това е най-важната стъпка, която направи президентът Румен Радев на срещата с руския президент Владимир Путин”. Това каза народният представител от ПГ на „БСП за България” Стоян Мирчев пред Нова ТВ, съобщиха от пресцентъра на НС на БСП. Той припомни, че през последните години от две държави, които сме имали нормални културни и икономически отношения, сме се превърнали в ястреби една към друга. „След такъв дълъг период на конфронтация, да направиш такава крачка за затопляне на отношенията, е може би – най-трудното. За тази първа крачка се иска смелост и визия. Президентът Радев, доколкото излезе информация, е искал в българската делегация в Русия да се включат и министри, но това не е било позволено от правителството, защото и г-н Борисов ще ходи там. Тук вече виждаме противопоставянето, от страна на правителството, срещу президентството, което на никой не е нужно”, категоричен бе Мирчев. Народният представител припомни, че след \"назначения\" от министър-председателя президент Росен Плевнелиев, е започнало противопоставянето между двете страни.\r\nПо отношение на рестарта на строителството на втората атомна централа, Мирчев обясни, че ГЕРБ първо трябва да отменят Мораториума за строителството на АЕЦ Белене. По отношение на протестите срещу изграждането на атомната електроцентрала, народният представител заяви, че те са организирани от партии, които на изборите са получили „НЕ” от избирателите и не са влезли в Народното събрание.", "date": "2018.05.23", "title": "Стоян Мирчев, БСП: Румен Радев размрази отношенията ни с Русия"}
{"url": "http://www.focus-news.net/news/2018/05/23/2525222/sliven-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в Сливенска област, съобщиха от Областно пътно управление-Сливен. Затворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. Трафикът в участъка на АМ „Тракия“ в областта е интензивен. Натоварено е движението по пътищата в област Сливен. Натоварено трафикът по пътя Сливен – Ямбол.", "date": "2018.05.23", "title": "Сливен: Сухи и нормално проходими са пътищата в областта"}
{"url": "http://www.focus-news.net/news/2018/05/23/2525223/ministar-valentin-radev-se-sreshtna-sas-zamestnik-sekretaryat-po-vatreshna-sigurnost-na-sasht-klear-greydi.html", "text": "Министър Валентин Радев се срещна със заместник-секретарят по вътрешна сигурност на САЩ Клеър Грейди. Американската страна благодари на Българското председателство за акцента, който поставя на засилване на сътрудничеството с ЕС в обмена на информация и особено на ПНР данни (резервационни данни на пътници). Министър Радев я запозна с приоритетите на председателството и с постигнатите да момента резултати. \r\nДвамата бяха единодушни във високата си оценка за нивата на двустранно сътрудничество в областта на вътрешните работи. Заявиха готовност за неговото развитие и задълбочаване.", "date": "2018.05.23", "title": "Министър Валентин Радев се срещна със заместник-секретарят по вътрешна сигурност на САЩ Клеър Грейди"}
{"url": "http://www.focus-news.net/news/2018/05/23/2525200/metodi-popov-ruo-blagoevgrad-nay-predpochitaniyat-predmet-za-vtori-darzhaven-zrelosten-izpit-v-oblastta-e-biologiya-i-zdravno-obrazovanie.html", "text": "Най-предпочитаният предмет за втори държавен зрелостен изпит в областта е биология и здравно образование. Това каза за Радио „Фокус“ - Пирин Методи Попов, началник на отдел „Инспектиране и организационно-методическа дейност“ към Регионално управление на образованието - Благоевград. Той уточни, че 615 зрелостници са заявили желание да се явят на матура по биология. По думите му броят на зрелостниците, заявили желание да се явят на втори държавен зрелостен изпит по съответните предмети, е както следва: география и икономика – 510 ученици; английски език – 450; философски цикъл – 169; математика – 153;  история и цивилизация – 62; немски език – 30; химия и опазване на околната среда – 19; френски език – 12; физика и астрономия – 11; руски език – 7; испански език – 2. Методи Попов подчерта, че 829 ученици в областта ще се възползват от възможността, която им дава Законът – да използват държавния изпит за придобиване на степен за професионална квалификация като втори държавен зрелостен изпит. Експертът припомни, че тази година за първи път във всички училища ще има възможност за онлайн видео-наблюдение директно от Министерството на образованието и науката, като освен това ще се наблюдават и от Регионално управление на образованието – Благоевград. Методи Попов посочи, че вторият държавен зрелостен изпит започна в 08.00 часа тази сутрин. Днес ще се проведе и изпитът по математика за седмокласниците, но неговото начало е 10.00 часа.\r\nНатали СТЕФАНОВА", "date": "2018.05.23", "title": "Методи Попов, РУО - Благоевград: Най-предпочитаният предмет за втори държавен зрелостен изпит в областта е биология и здравно образование"}
{"url": "http://www.focus-news.net/news/2018/05/23/2525224/v-dvoretsa-vrana-shte-bade-predstaven-albumat-v-sluzhba-na-balgariya-posveten-na-130-godini-ot-osnovavaneto-na-balgarskata-tsarska-dinastiya-i-80-godini-ot-rozhdenieto-na-tsar-simeon-ii.html", "text": "На 29 май 2018 г. от 18.00 часа в двореца „Врана” ще бъде представен албумът „В служба на България”, посветен на 130 години от основаването на българската царска династия и 80 години от рождението на Цар Симеон II, които се навършиха през 2017 г. Това съобщиха от пресофиса на Н. В. Цар Симеон II. \r\nАлбумът съдържа подробно описание на произхода на българската царска династия, историческите факти и делата им в служба на България.  \r\nТекстът е на български и английски език. Най-важните моменти от живота им са илюстрирани в приложението от уникални снимки, голяма част от които се публикуват за първи път. Изданието е във вид на хоризонтален луксозен албум с твърда подвързия със златен отпечатък и оригинално художествено оформление на книжното тяло.\r\nИздание на Фонд „Цар Борис и Царица Иоанна” и издателство „Български Бестселър – Национален музей на българската книга и полиграфия”.", "date": "2018.05.23", "title": "В двореца „Врана” ще бъде представен албумът „В служба на България”, посветен на 130 години от основаването на българската царска династия и 80 години от рождението на Цар Симеон II"}
{"url": "http://www.focus-news.net/news/2018/05/23/2525212/kyustendil-871-uchenitsi-sa-zayavili-uchastie-vav-vtoriya-zadalzhitelen-darzhaven-zrelosten-izpit-v-oblastta.html", "text": "871 ученици са заявили участие във втория задължителен държавен зрелостен изпит в област Кюстендил. Това съобщиха за Радио „Фокус” – Кюстендил от Регионално управление на образованието – Кюстендил. На втори задължителен държавен зрелостен изпит по избор да се явят са пожелали 871 зрелостници от областта. Биология и здравно образование е най-желаният предмет за втори зрелостен изпит. Него са предпочели 355 зрелостници. Английски език са избрали 191 младежи, география и икономика – 133, философски цикъл – 84, математика- 62, история и цивилизация – 24, испански език – 10, химия и опазване на околната среда – 8, руски език – 3 и физика и астрономия – 1. През предходната учебна година втори задължителен държавен зрелостен изпит са заявили 873 ученици. Явили са се 757 зрелостници. Отличните оценки тогава са били 124, а слабите– 81. Средните оценки са били 167, добър са получили 233 ученици, а много добър – 152. Преобладаващата оценка е добър. Следеният успех е 4,17.\r\nВенцеслав ИЛЧЕВ", "date": "2018.05.23", "title": "Кюстендил: 871 ученици са заявили участие във втория задължителен държавен зрелостен изпит в областта"}
{"url": "http://www.focus-news.net/news/2018/05/23/2525219/sofiya-vremenno-dvizhenieto-po-avtomagistrala-trakiya-se-otklonyava-prez-selo-lozen-zaradi-izteglyaneto-na-katastrofiraliya-avtobus.html", "text": "По данни от \"Пътна полиция\" временно движението по автомагистрала \"Тракия\" се отклонява през село Лозен заради изтеглянето на катастрофиралия автобус. Това съобщиха от пресцентъра на МВР.", "date": "2018.05.23", "title": "София: Временно движението по автомагистрала \"Тракия\" се отклонява през село Лозен заради изтеглянето на катастрофиралия автобус"}
{"url": "http://www.focus-news.net/news/2018/05/23/2525226/prokuror-rumyana-arnaudova-sabrani-sa-dokazatelstva-che-nachalnikat-na-patna-politsiya-blagoevgrad-e-iskal-i-poluchaval-podkupi-za-da-narushi-sluzhebnite-si-zadalzheniya.html", "text": "Образувано е досъдебно производство от Окръжната прокуратура в Благоевград и с постановления на главния прокурор от петък – 18 май, е разпредено Национална следствена служба да извършва процесуално-следствените действия. Затова през вчерашният ден на територията на Благоевград бяха изпратени 13 екипа от следователи от Национална следствена служба, които пряко и на място бяха ръководени от директора на националното следствие и неговия заместник. Това каза за Радио „Фокус“ – Пирин говорителят на главния прокурор Румяна Арнаудова по повод специализираната полицейска акция на дирекция „Вътрешна сигурност“ и Специализираната прокуратура в сектор „Пътна полиция“ към ОДМВР – Благоевград. Тя отбеляза, че към този момент се потвърждава от събраните от Прокуратурата и следствието доказателства, че се касае за трайна престъпна дейност, за корупционна схема, която се е развивала на територията на КАТ – Благоевград, на върха на която стои началникът на сектора. \r\n„За него са събрани доказателства, че е искал и е получавал парични средства, за да наруши служебните си задължения, изразяващи се в издаването на специални номера на хора, желаели такива. Имам предвид две по две еднакви цифри, или няколко последователни цифри, или три еднакви цифри, както и бърза и незабавна регистрация, именно в деня на подаване на заявлението, на различни моторни превозни средства. Задържаните по Закона за МВР към този момент са 4 лица. Едно от тях е полицейски служител и това е началникът на сектор КАТ „Пътна полиция“ – Благоевград, а останалите са търговци, които считаме, че са подпомагали дейността на корупционната дейност на началника на сектор КАТ – Благоевград“, каза още Арнаудова. \r\nТя добави, че доказателства са събрани и за нарушаване на служебни задължения, така нареченото „престъпление по служба“, касаещо конвоиране на извънгабаритен транспорт по главен път Е-79, в нарушение на закона и на правилата, от служители на КАТ – Благоевград по разпореждане на техния началник.\r\nЛивия НИНОВА", "date": "2018.05.23", "title": "Прокурор Румяна Арнаудова: Събрани са доказателства, че началникът на \"Пътна полиция\"-Благоевград е искал и получавал подкупи, за да наруши служебните си задължения"}
{"url": "http://www.focus-news.net/news/2018/05/23/2525227/blagoevgrad-zvenata-za-sotsialni-uslugi-shte-se-vklyuchat-v-otbelyazvaneto-na-denya-na-balgarskata-prosveta-i-kultura-i-na-slavyanskata-pismenost.html", "text": "Звената за социални услуги в Благоевград ще се включат в отбелязването на 24 май - Ден на българската просвета и култура и на славянската писменост и Празник на града. Това съобщиха от пресцентъра на Община Благоевград. Потребителите от БЗ ЗСУ - Община Благоевград ще се съберат в зала №5 на Община Благоевград от 11.00 часа днес. В събитието ще вземат участие и потребители от Защитени жилища за лица с умствена изостаналост и психични разстройства, от Дневни центрове за пълнолетни лица с увреждания, ЦНСТ, ЦОП, ЦСРИ. Те  ще рецитират стихове, посветени на светите братя Кирил и Методий, на славянската азбука и Благоевград. Част от потребителите ще участват в написването на есе на тема „Благоевград – градът в който живея”, както и ще бъде подредена символична изложба от рисунки по темите. По време на празника ще бъдат раздадени и книжки за оцветяване, както и художествена литература, дарени от организаторите на книжното изложение „Литераекспо“. Участниците ще получат и награди, осигурени от книжарница „Роел”.", "date": "2018.05.23", "title": "Благоевград: Звената за социални услуги ще се включат в отбелязването на Деня на българската просвета и култура и на славянската писменост"}
{"url": "http://www.focus-news.net/news/2018/05/23/2525230/mvr-edin-chovek-e-zaginal-a-18-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 18 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 16 тежки пътнотранспортни произшествия. В София са регистрирани 63 леки и една тежка катастрофа, при която е пострадал един човек.", "date": "2018.05.23", "title": "МВР: Един човек е загинал, а 18 са пострадали при катастрофи в страната през изминалото денонощие"}
{"url": "http://www.focus-news.net/news/2018/05/23/2525225/umbalsm-ni-pirogov-4-godishno-dete-i-mayka-mu-sa-sred-otkaranite-v-lechebnoto-zavedenie-sled-katastrofata-na-avtomagistrala-trakiya.html", "text": "Четирима от пострадалите при пътния инцидент между автобус и тежкотоварен автомобил на автомагистрала \"Тракия\" тази сутрин са откарани в спешния център на УМБАЛСМ Н.И.\"Пирогов\", съобщиха от пресцентъра на лечебното заведение. Сред тях са и 4-годишно дете и неговата майка, която на този етап не преминава прегледи и изследвания. Всички пострадали са в съзнание, контактни и адекватни. Нито един от тях не е в противошокова зала на \"Пирогов\". Всички преминават подробни прегледи и изследвания.", "date": "2018.05.23", "title": "УМБАЛСМ Н.И. \"Пирогов\": 4-годишно дете и майка му са сред откараните в лечебното заведение след катастрофата на автомагистрала \"Тракия\""}
{"url": "http://www.focus-news.net/news/2018/05/23/2525229/parlamentat-vavede-6-mesechen-izchakvatelen-period-v-koyto-novopostapilite-rabotnitsi-da-badat-osiguryavani-dopalnitelno.html", "text": "Парламентът въведе 6-месечен изчаквателен период, в който новопостъпилите работници да бъдат осигурявани допълнително. Това се случи след като депутатите приеха на второ четене промени в Кодекса за социално осигуряване, предаде репортер на Агенция „Фокус“. Законопроектът бе внесен от Министерски съвет. С него се дефинира понятието „срок на изчакване“. Това е период на заетост, който е необходим, съгласно правилата на осигурителния договор, колективното споразумение или колективния трудов договор или се изисква от лицата или от предприятието осигурител, за да започнат да се внасят осигурителни вноски във фонд за допълнително доброволно пенсионно осигуряване. С приетите законодателни промени се транспонира европейска директива, въвеждаща правила, с които се улеснява упражняването на правото на работниците на свободно движение между държавите членки на ЕС. Целта на директивата е да намали препятствията от някои разпоредби, свързани със схеми за допълнително пенсионно осигуряване. Народното събрание гласува Законът да влезе в сила от 21 май 2018 г., тъй като изискванията са директивата да бъде приложена до тази дата. \r\nДеница КИТАНОВА", "date": "2018.05.23", "title": "Парламентът въведе 6-месечен изчаквателен период, в който новопостъпилите работници да бъдат осигурявани допълнително"}
{"url": "http://www.focus-news.net/news/2018/05/23/2525217/veliko-tarnovo-434-ma-zrelostnitsi-se-yavyavat-na-izpit-po-biologiya-i-zdravno-obrazovanie-v-oblastta.html", "text": "434-ма зрелостници от областта са избрали да се явят на втора матура по „Биология и здравно образование“ днес. Толкова са подадените заявления за най-желания предмет, поясни за Радио „Фокус“ – Велико Търново инж. Розалия Личева, началник на Регионалното управление на образованието (РУО) във Велико Търново. Вторият на-предпочитан предмет е „Английски език“. Той  е избран от 367 младежи. Географията, която  до сега беше най-харесвана, през настоящата година остава на трето място, с 273 заявки за явяване. Инж. Розалия Личева допълни, че 107 зрелостници ще решават теста на философския цикъл, 71 – по математика и 60 – по „История и цивилизация“. \r\n„На матура по „Физика и астрономия“ ще отидат само 10 деца, а по „Химия и опазване на околната среда“ – 14. Изпитът по немски език е избран от 28 ученици, по испански език  от 11, а по френски и руски език ще се явят по четирима зрелостници“, обясни още началникът на РУО. Вместо втора матура 453 от завършващите средно образование са пожелали да се явят на държавен изпит за придобиване на степен за професионална квалификация. За третата матура, която е по избираем предмет, са подадени само 4 заявления. Тя ще е на 29 май.\r\nЛуиза ТРАНЧЕВА", "date": "2018.05.23", "title": "Велико Търново: 434-ма зрелостници се явяват на изпит по „Биология и здравно образование“ в областта"}
{"url": "http://www.focus-news.net/news/2018/05/23/2525234/razgrad-33-godishen-mazh-e-postradal-pri-trudova-zlopoluka-po-vreme-na-ryazane-na-darvesina-v-selo-seslav.html", "text": "33-годишен мъж е пострадал при трудова злополука по време на рязане на дървесина в село Сеслав. Това съобщиха от ОДМВР - Разград. Мъжът с инициали Е.А. от Кубрат е пострадал на 22 май в землището на село Сеслав при изпълнение на служебни задължения (рязане на дървесина с моторен трион). Дърво пада върху крака на мъжа, той е съборен на земята, при което трионът прорязва два от пръстите на левия му крак и ходилото. Пострадалият е откаран в МБАЛ - Разград. За случая е уведомен дежурен прокурор. Образувано е досъдебно производство.", "date": "2018.05.23", "title": "Разград: 33-годишен мъж е пострадал при трудова злополука по време на рязане на дървесина в село Сеслав"}
{"url": "http://www.focus-news.net/news/2018/05/23/2525237/kathimerini-vanshniyat-ministar-na-gartsiya-se-sreshtna-s-dzhon-boltan-v-beliya-dom.html", "text": "Разширяването на стратегическото сътрудничество между Гърция и САЩ и други теми от общ геополитически интерес са обсъждани по време на срещата между министъра на външните работи на Гърция Никос Коцияс и съветника по национална сигурност на американския президент Доналд Тръмп в Белия Дом, пише електронното издание на гръцкия вестник Kathimerini.\r\nДвамата са обсъждали сътрудничеството в широк спектър от теми, включително енергийната сигурност, финансите, инвестициите, селскостопанската политика, образованието и културата.\r\nВ изказване пред журналистите след срещата, Коцияс заяви, че „ролята на Гърция в региона се признава повече от всякога“ и изрази задоволство от проведените срещи в столицата на САЩ.\r\nВ сряда гръцкият дипломат ще пътува до Ню Йорк, където ще се срещне с генералния секретар на ООН Антонио Гутериш.\r\nПревод и редакция:", "date": "2018.05.23", "title": "Kathimerini: Външният министър на Гърция се срещна с Джон Болтън в Белия Дом"}
{"url": "http://www.focus-news.net/news/2018/05/23/2525235/prokuror-rumyana-arnaudova-5-300-lv-i-nezakonen-pistolet-makarov-sochesht-i-za-drugi-prestapleniya-sa-otkriti-v-kabineta-na-nachalnika-na-patna-politsiya-blagoevgrad.html", "text": "В служебната каса на началника на сектор „Пътна полиция“ – Благоевград е открита сумата от 5 300 лева, за които считаме, че са част от подкупите, които той е получавал за престъпленията, които е извършвал. Това каза за Радио „Фокус“ – Пирин говорителят на главния прокурор Румяна Арнаудова по повод специализираната полицейска акция на дирекция „Вътрешна сигурност“ и Специализираната прокуратура в „Пътна полиция“ – Благоевград. „Открит е също незаконно държан пистолет „Макаров“, 59 боеприпаса за този пистолет, което сочи и за друго престъпление от общ характер, извършено от началника. В рамките на днешния ден предстои да бъдат анализирани доказателствата от Окръжна прокуратура – Благоевград и ще се пристъпи към следващите действия по привличане на обвиняемите“, каза още прокурор Арнаудова. \r\nТя добави, че към този момент не може да твърди със сигурност, но уверението, което получава от колегите си е, че ако се съберат необходимите им доказателства за повдигане на обвинения, то мярката на задържаните четирима души, сред които е началникът на сектор „Пътна полиция“ – Благоевград, не може да бъде различна от „задържане под стража“. Прокурор Арнаудова подчерта, че разследването продължава и към момента. „Днес ще бъдат разпитани още свидетели. Вчера бяха разпитани 15, извършиха се повече от 20 обиска и претърсвания на жилища, офиси, служебни помещения и автомобили, така че продължаваме и днес“, обясни тя.\r\nЛивия НИНОВА", "date": "2018.05.23", "title": "Прокурор Румяна Арнаудова: 5 300 лв. и незаконен пистолет „Макаров“, сочещ и за други престъпления, са открити в кабинета на началника на „Пътна полиция“ – Благоевград"}
{"url": "http://www.focus-news.net/news/2018/05/23/2525228/gabrovo-785-zrelostnitsi-ot-oblastta-polagat-vtori-darzhaven-zrelosten-izpit-po-izbor.html", "text": "785 зрелостници от Габровска област полагат втори  държавен зрелостен изпит по избор. Толкова са подадените заявления в региона, съобщи за Радио „Фокус“ – Велико Търново Георги Маринов, началник на Регионалното управление на образованието. И в областта, както и в останалата част от страната, се запазва тенденцията най-предпочитан да е предметът „Биология и здравно образование“. За него са подадени – 212 заявления. Най-малко са желаещите да положат изпит по „Химия и опазване на околната среда“ – едва петима и по Руси език – четирима. Осем са подадените заявления за явяване на матури по желание.„Фокус“ припомня, че абитуриентите на територията на област Габрово тази година са 750, а разликата с тези, които се явяват на матура идва от предходни години, когато завършващите не са успели да положат успешно изпита. Тези кандидати се явяват отново през настоящата година.\r\nВ 06.30 часа тази сутрин, в сградата на Министерството на образованието и науката, бе изтеглен изпитният вариант за втория задължителен зрелостен изпит по избор между 13 учебни предмета. Изтегленият номер на варианта  важи за изпита по всеки предмет.\r\nИзпитът започва в 8.00 часа и продължава 4 астрономически часа, а за учениците със специални образователни потребности – 6 часа.\r\nНадежда КРЪСТЕВА", "date": "2018.05.23", "title": "Габрово: 785  зрелостници от областта полагат втори  държавен зрелостен изпит по избор"}
{"url": "http://www.focus-news.net/news/2018/05/23/2525240/vidin-nezakonen-pistolet-i-boepripasi-sa-izzeti-pri-proverka-na-chasten-imot-v-selo-kosovo.html", "text": "Незаконно притежаван пистолет и девет патрона калибър 7,65 са иззели вчера полицейски служители при претърсване на частен адрес в село Косово, община Брегово. Това съобщиха от ОДМВР - Видин. Имотът е обитаван от 71-годишен жител на селото. По случая работи РУ - Видин, образувано е бързо производство.", "date": "2018.05.23", "title": "Видин: Незаконен пистолет и боеприпаси са иззети при проверка на частен имот в село Косово"}
{"url": "http://www.focus-news.net/news/2018/05/23/2525238/ministar-nikolina-angelkova-reshihme-da-badem-edni-ot-pionerite-v-obsazhdaneto-na-vavezhdaneto-na-energiyna-efektivnost-na-mestata-za-nastanyavane.html", "text": "Решихме да бъдем едни от пионерите, които да направят една обща среща и да обсъдим възможностите и предизвикателствата пред този сектор, както и въвеждането на енергийната ефективност на местата за настаняване и хранене - как това ще се отрази на икономиката. Това каза пред журналисти министърът на туризма Николина Ангелкова преди Международната конференция за макрорегионално сътрудничество в областта на туризма и енергетиката, предаде репортер на Агенция „Фокус“. „Това, което сме задали, е да помислим има ли необходимост от единна европейска стратегия в сектор „Туризъм“, посочи Ангелкова. „Темата за енергийната ефективност е изключително важна, особено за сектор „Туризъм“, който е на трето място по важност в ЕС“, изтъкна Николина Ангелкова. „Много съм щастлива, че ЕК подкрепи инициативата, за да видим има ли някаква по-специална нужда от конкретна стратегия за енергийната ефективност в туристическия сектор“, коментира тя. „Стартират и разговорите за финансовата рамка от 2021 година. Целта ни е да покажем необходимостта от по-специален инструмент, който да бъде свързан с развитието на сектор „Туризъм“. Не е необходимо това да бъде изричен фонд, може да бъде ос по оперативна програма“, обясни министърът. „Тази среща е важна, за да постави началото на въпроса необходимо ли е да има обща стратегия за енергийната ефективност в сектор „Туризъм“. Ще бъде много голяма стъпка, ако успеем да го постигнем“, заяви Николина Ангелкова. „Надявам се след днешната среща да успеем да формираме конкретни инициативи и проекти в тази посока“, каза още тя.\r\nБиляна ИВАНОВА", "date": "2018.05.23", "title": "Министър Николина Ангелкова: Решихме да бъдем едни от пионерите в обсъждането на въвеждането на енергийна ефективност на местата за настаняване"}
{"url": "http://www.focus-news.net/news/2018/05/23/2525232/varna-ritual-po-povod-102-godini-ot-nachaloto-na-podvodnoto-plavane-v-balgariya-shte-se-provede-v-shtaba-na-voennomorskite-sili-na-25-may.html", "text": "На 25 май 2018 година от 13.00 часа пред Щаба на Военноморските сили ще се проведе церемония по откриване на реставрираната сграда №3, която е част от командването на флота и ритуал по случай 102 години от началото на подводното плаване в България. Това съобщиха от пресцентъра на Военноморските сили.", "date": "2018.05.23", "title": "Варна: Ритуал по повод 102 години от началото на подводното плаване в България ще се проведе в Щаба на Военноморските сили на 25 май"}
{"url": "http://www.focus-news.net/news/2018/05/23/2525231/eurasia-daily-na-balgariya-shte-y-se-nalozhi-da-se-bori-za-turski-potok.html", "text": "В България разчитат да променят маршрута на второто разклонение на „Турски поток“. В навечерието на визитата си в Русия българският президент Румен Радев заяви, че Радев разчита на директен газопровод по дъното на Черно море. Експертите отбелязват, че икономически този вариант е по-целесъобразен за „Газпром“, но облекченият вариант на „Южен поток“ отново се сблъсква със същия проблем – отсъствието на гаранции от Европейския съюз. Изходът? България може да е заинтересована в отсрочката на строителството на второто разклонение на „Турски поток“, за да може след завършването на „Северен поток 2“ все пак да убеди Брюксел в необходимостта от директен транзитен газопровод през страната, който може да стане част от газовия хъб „Балкан“, пише руското електронно издание EurAsia Daily.\r\nЗаместник-директорът на Фонда за национална енергийна сигурност (ФНЕС) Алексей Гривач смята, че второто разклонение на „Турски поток“, преговорите за чийто маршрут тъкмо са започнали, може лесно „да се приземи“ на територията на България, ако се получи разрешение за строителство от София и гаранция за развитието на инфраструктурата за пренос на газ през България. Но за това не са достатъчни само гаранциите на София, коментира експертът.\r\n„Ако се абстрахираме от всички външни фактори, то е по-добре да доставяме газ в Европа директно в Европа през България. Но след историята с „Южен поток“, на България ще й бъде много трудно да ни убеди, че е надежден партньор. А още по-трудно ще й е да се противопостави на външния натиск. Ако американците могат да шантажират дори Германия с търговска война, изисквайки отказ от „Северен поток 2“, то България просто ще бъде направена на пух и прах“, заяви Алексей Гривач.\r\nВодещият аналитик на ФНЕС Игор Юшков също казва, че директният газопровод в България е най-изгоден икономически, тъй като повтаря маршрута на „Южен поток“. „Но всички ние знаем какво се случи с „Южен поток“, след като в България имаше десант от американски сенатори. Затова Сергей Лавров не напразно каза, че са нужни гаранции от Европейския съюз“, отбелязва експертът. Игор Юшков коментира, че засега София не проявява активност за придвижвването на проекта в ЕС и отново иска да се договори директно с Москва. „София можеше да докаже самостоятелността си, ако не бе подкрепила продължаването на антируските санкции на ЕС, а предложението на България за възобновяване на проекта АЕЦ „Белене“ едва ли може да се приема за сериозен довод за възобновяване на „Южен поток“. Газовата тема е по-политизирана и изисква насрещни ходове от другите страни“, отбеляза Юшков. Водещият аналитик на ФНЕС предполага, че София би била заинтересована в това, второто разклонение на „Турски поток“ да бъде отложено до завършването на „Северен поток 2“. След неговото завършване, на София би й било по-лесно да получи разрешението на Европейския съюз“.\r\nПрезидентът на България, пише EA Daily, заяви, че България е твърдо решена да укрепи своите позиции на регионален  газоразпределителен център и Европейският съюз поддържа идеята за хъба „Балкан“. На своя сайт компанията „Българтрансгаз“, която планира да осъществява проекта, съобщава, че руският газ от „Турски поток“ е един от източниците в бъдещия хъб. Също така се споменават доставки от газопровода „Южен газов коридор“ и добиви от българския и румънския сектори на Черно море. Руският газ, коментира медията, е основният източник, тъй като от всички останали договор има само за доставката на 1 млрд. куб. м. от Каспийско море.\r\nЗа България, продължава EA Daily, очевидно би било удобно да съгласува директен газопровод от Русия в рамките на хъба. Но това ще изиска отсрочки в строителството и той няма да се появи нито през тази, нито през следващата година. Чак през септември ще бъде завършен самият проект за „Балкан“. В същото време „Газпром“ планира да пусне второто разклонение на „Турски поток“ догодина.\r\nЗасега в България, общо взето, няма построено нищо за второто разклонение на „Турски поток“ независимо от маршрута му – дали директно в страната, или през Турция, пише изданието.\r\nВ петък министрите на енергетиката на България и Сърбия Теменужка Петкова и Александър Антич подписаха декларация за строителството на 62-километров интерконектор. Газопроводът с мощност 1,8 млрд. куб. м. годишно трябва да бъде пуснат през 2022 година.\r\nПремиерът на България Бойко Борисов по-рано заяви, че има договорка с Анкара и Москва за подаването на 1 млрд. куб. м. към Македония и 10 млрд. към Сърбия (и нататък), припомня EA Daily. Затова заместник-директорът на ФНЕС Алексей Гривач говори, че мощностите на интерконектора са прекалено малки за второто разклонение на „Турски поток“ и е необходима допълнителна инфраструктура.\r\nПътят от България в Сърбия, Унгария и Австрия е разглеждан от „Газпром“ като един от основните, коментира руската медия. Сръбската компания Gaztrans, принадлежаща на „Газпром“ и Srbijagas, планират да построят газопровод, който да съедини газопреносните системи на България и Унгария. Инвестиционното решение по проекта трябва да бъде взето през лятото, когато трябва да бъдат получени разрешения за строителство от трите страни. Самият газопровод трябва да бъде пуснат през есента на следващата година. Неговата мощност трябва да е 15 млрд. куб. м. Заявките за този обем, все още непотвърдени чрез контракти, са подадени от 9 компании, съобщиха преди седмица от Gaztrans.\r\nСамо в Сърбия, както заяви Владимир Путин, обемът на доставки на руски газ може да нарасне до 3,5 млрд. куб. м. през 2022 година. Освен това, „Газпром“ подписа споразумение с правителството на Унгария за присъединяване към „Турски поток“ и доставката на около 8 млрд. куб. м. газ. Засега страните получават газ по украинския маршрут.\r\nПревод и редакция:", "date": "2018.05.23", "title": "EurAsia Daily: На България ще й се наложи да се бори за „Турски поток“"}
{"url": "http://www.focus-news.net/news/2018/05/23/2525241/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.05.23", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/05/23/2525242/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Съветът на Европейския съюз реши, че следващите европейски избори ще се проведат в периода 23-26 май 2019 година, пише електронното издание New Europe.\r\nСпоред Съвета по общи въпроси на ЕС, всички министри от 28-те страни-членки са се съгласили с датите след консултации с Европейския парламент. Тези дати прекъсват традицията, приета с Изборния закон от 1976 година, според който изборите за ЕП трябва да се проведат от четвъртък до неделя през първата пълна седмица на юни.\r\nЗаконът, обаче, дава правото на Съвета, по единодушно решение, да насрочи други дати, ако това бъде прието и от Европейския парламент.\r\nОсвен това, ЕП предложи 27 от 73-те депутатски места на Великобритания да бъдат разпределени между 14 други страни-членки, за да „се отразят демографските промени“, докато броят на представителите трябва да бъде намален от 751 до 705.\r\n***Германската прокуратура подготвя искане за екстрадиция на бившия каталунски лидер Карлес Пучдемон в Испания по обвинения в организиране на метеж и нарушаване на обществения ред, заявиха от ведомството във вторник, пише европейската редакция на електронното издание Politico.\r\nВсе пак, отново във вторник германският съд реши, че Пучдемон, който бе арестуван от местната полиция през март, може да остане на свободата, тъй като няма риск да се укрие.\r\nРайонният съд в провинция Шлезвиг-Холщайн по-рано отреди, че бившият каталунски лидер не може да бъде екстрадиран по обвинението в организиране на метеж, тъй като няма достатъчно доказателства за „употребено насилие“, но ще разгледа искането за екстрадиция по обвинение за злоупотреба с обществени средства.\r\nНо сега германските обвинители искат да изпратят Пучдемон обратно в Испания на основата на нов видео запис, който показва „насилие срещу испанската полиция“.\r\n***Германският канцлер Ангела Меркел е предала позицията на страната си относно развитието на преговорите за името на Македония между Атина и Скопие на гръцкия премиер Алексис Ципрас в хода на телефонен разговор, пише електронното издание на гръцкия вестник Kathimerini.\r\nМеркел също е говорила и с министър-председателя на Македония Зоран Заев, пред когото, както се съобщава, е изразила своя ентусиазъм за очакваното разрешение на десетилетния спор.\r\nНе се съобщават повече подробности за разговорите, пише гръцкото издание.\r\n***Лидерите на Лигата в Италия предупреждават Франция „да си гледа работата“ на фона на предупреждения от френския финансов министър за стабилността на еврозоната, пише британският вестник Daily Express.\r\nФинансовият министър на Франция Бруно льо Мер призова лидерите на новата евроскептична коалиция в Италия да продължат усилията за редуциране на гигантския дълг на страната съгласно фискалните правила на Европейския съюз.\r\nЛидерът на Лигата Матео Салвини написа в социалната мрежа „Туитър“ :\r\n„Френски министър „предупреди“ бъдещото правителство – не променяйте нищо или ще имате проблеми. Още една неприемлива намеса в чужда територия. Аз не призовах хората да гласуват за да продължа да вървя по пътя към бедността, нестабилността и имиграцията – Италианците на първо място!“\r\nЛьо Мер заяви в интервю пред няколко френски медии:“ Ако новото правителство поеме риска  да не спазва задълженията за дълга и дефицита, чистата банкова система и финансовата стабилност ще бъде заплашена цялата Еврозона“.", "date": "2018.05.23", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/05/23/2525243/petar-kanev-bsp-promenite-v-zakona-za-markite-i-geografskite-oznacheniya-ne-reshavat-problemite-na-zemedelskite-proizvoditeli.html", "text": "Промените в Закона за марките и географските означения не решават проблемите на земеделските производители. Това каза народният представител от ПГ на „БСП за България“ и председател на Комисията по икономическа политика и туризъм Петър Кънев по време на дебатите по промените в Закона за марките и географските означения на първо четене, предаде репортер на Агенция „Фокус“.   „Мисля, че това, което в момента ще гласуваме, не решава проблемите на производителите. При консултациите, които проведоха Министерство на икономиката до голяма степен се решиха проблемите на държавата, но не и тези на производителите“, допълни Кънев. Той поясни, че на вторите консултации, които са проведени от Министерство на земеделието, са намерили разумно решение. Кънев предложи по-дълъг срок за предложения между първо и второ четене.  \r\nДеница КИТАНОВА", "date": "2018.05.23", "title": "Петър Кънев, БСП: Промените в Закона за марките и географските означения не решават проблемите на земеделските производители"}
{"url": "http://www.focus-news.net/news/2018/05/23/2525244/vidin-intenziven-e-trafikat-v-posoka-granichen-punkt-dunav-most-2.html", "text": "Интензивен е трафикът в посока за граничен пункт „Дунав мост 2“, каза за Радио „Фокус“ – Видин дежурният служител в Областно пътно управление-Видин. Движат се предимно тежкотоварни автомобили към граничния пункт. Най-много автомобили преминават  в участъка между Видин и Дунавци. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с. Слана бара е ограничено поради авариен ремонт на мост над р. Тополовец.\r\nВ град Видин трафикът е с нормална интензивност, повече автомобили се движат в централната градска част, на входно изходните артерии на града и по бул.“Панония“.\r\nАнна ЛОЗАНОВА", "date": "2018.05.23", "title": "Видин: Интензивен е трафикът  в посока граничен пункт „Дунав мост 2“"}
{"url": "http://www.focus-news.net/news/2018/05/23/2525245/sliven-vrachvat-nagradata-argira-zhechkova.html", "text": "Наградата „Аргира Жечкова“ ще бъде връчена на тържествен концерт на от 18.00 часа в зала „Сливен“. Това съобщиха от пресцентъра на Община Сливен. Призът се връчва в навечерието на празника на българската просвета и култура и на славянската писменост – 24 май. Присъжда се на жена-учител и общественик с принос за издигане престижа на учителската професия и доказани високи професионални умения.\r\nТазгодишният носител на наградата е Светла Илчева. Тя е учител от СУ „Константин Константинов“ в Сливен и е сред десетте дами, които бяха номинирани за престижното отличие.\r\nВ концерта ще вземат участие Симфоничен оркестър – Сливен с диригент Диан Чобанов и солисти Станислава Момекова - сопран и тенорът Марк Фаулър.\r\nПразничната вечер ще продължи с концерт на Владимир Ампов – Графа от 20.00 часа на площад „Хаджи Димитър“, съпроводен с лазерно шоу.", "date": "2018.05.23", "title": "Сливен: Връчват наградата „Аргира Жечкова“"}
{"url": "http://www.focus-news.net/news/2018/05/23/2525236/tatyana-burudzhieva-politolog-poseshtenieto-na-prezidenta-rumen-radev-i-predstoyashtoto-na-premiera-boyko-borisov-v-rusiya-shte-izgradyat-trayni-ramki-na-dvustrannite-otnosheniya.html", "text": "Посещението на президента Румен Радев и предстоящото на премиера Бойко Борисов в Русия ще изградят трайни рамки на двустранните отношения, като покажат техните стабилност и перспектива. Това каза за сутрешния блок „Добро утро, България“ на Радио „Фокус“ политологът Татяна Буруджиева. Тя обясни, че знакът за размразяване на обтегнатите отношения идва именно от президентската институция. \r\n„В доста обтегнати отношения с Русия бяхме, първо защото като страна членка на ЕС сме част от политиката на Европа към Русия; на второ място България като държава с излаз на Черно море и като европейска граница има своите интереси; от трета страна – имаме исторически основи на тези отношения. Беше много важно да се направи тази първа крачка след 10-годишно прекъсване. От друга страна, „Южен поток“ беше много напреднал проект в България и фактът, че не можахме да бъдем част от него, трябва да бъде компенсирам. Силно се надявам да може да се възстанови, по същия начин, по който ни се струваше невъзможно и проектът АЕЦ „Белене“ да бъде рестартиран“, коментира Татяна Буруджиева, като обясни, че въпреки информационно равнище на отразяване на срещата в руските медии, първоначалните коментари издават до каква степен Русия е била засегната от липсата на добри двустранни отношения. Политологът допълни, че възобновяването на българо-руските отношения е очаквана крачка, към която се пристъпва по-предпазливо, след като веднъж вече отношенията са били разрушавани.", "date": "2018.05.23", "title": "Татяна Буруджиева, политолог: Посещението на президента Румен Радев и предстоящото на премиера Бойко Борисов в Русия ще изградят трайни рамки на двустранните отношения"}
{"url": "http://www.focus-news.net/news/2018/05/23/2525233/plovdiv-3808-zrelostnitsi-se-yavyavat-na-vtori-zadalzhitelen-izpit-v-oblastta.html", "text": "3808 зрелостници се явяват на втори задължителен изпит в Пловдив и областта. Това съобщиха за Радио ”Фокус”-Пловдив от Регионално управление на образованието-Пловдив. 180 души не са допуснати. Изпитът ще се провежда в 27 центъра в града и областта. За него са осигурени 1013 квестора. Резултатите от матурите с предмет по избор ще бъдат обявени до 13 юни.\r\n5 374 седмокласници също се явяват на националното външно оценяване по математика. Те са разпределени в 141 училища в Пловдив и областта. Учениците ще кандидатстват за 93 профилирани и 130 професионални паралелки. Резултатите от националното външно оценяване за 7-ми клас ще бъдат обявени до 6 юни.\r\nЦветана ТОНЧЕВА", "date": "2018.05.23", "title": "Пловдив: 3808 зрелостници се явяват на втори задължителен изпит в областта"}
{"url": "http://www.focus-news.net/news/2018/05/23/2525239/sliven-poveche-sa-zrelostnitsite-tazi-godina-v-grada.html", "text": "Повече са зрелостниците тази година в Сливен. На първата задължителна матура по български език и литература в Сливен са се явили 1 229 дванадесетокласници. Това съобщиха за Радио „Фокус“ – Сливен от Регионалното управление на образованието. 1204 дванадесетокласници от област Сливен са се явили матура по български език и литература през 2017 година.  \r\nЗа втори задължителен зрелостен изпит по биология, английски език и философия подадените заявления са съответно 264, 260 и 205.  През 2017  на втори държавен зрелостен изпит по предмет по избор, като най-много желаещи е имало по биология и здраво образование, география и икономика, и английски език са се явили 1034 зрелостници.  През тази година 211 зрелостници  няма да се явяват на втори задължителен държавен изпит. През миналата те са били бил 200. На  външното оценяване за седмокласниците в област Сливен  се явяват  1813 ученици. През 2017 година в Сливенска област на изпит са се явили 1 900 седмокласници. Днес се провежда външното оценяване на седмокласниците, а  дванайсетокласниците се явяват на втория задължителен зрелостен изпит по предмет по избор.", "date": "2018.05.23", "title": "Сливен: Повече са зрелостниците тази година в града"}
{"url": "http://www.focus-news.net/news/2018/05/23/2525246/daniela-saveklieva-gerb-sas-zakona-za-markite-i-geografskite-oznacheniya-shte-prekratim-nakazatelnata-protsedura-sreshtu-balgariya.html", "text": "Със Закона за марките и географските означения ще прекратим наказателната процедура срещу България. Това каза народният представител от ПГ на ГЕРБ и заместник-председател на Комисията по икономическа политика и туризъм Даниела Савеклиева по време на дебатите по промените в Закона за марките и географските означения на първо четене, предаде репортер на Агенция „Фокус“.  Тя поясни, че е важна свършената работа от Министерство на икономиката и Министерство на земеделието и храните при проведените консултации с Европейската комисия.  Народният представител от ПГ на ГЕРБ посочи, че темата е изключително деликатна. „Както винаги в Икономическа комисия подходихме много отговорно. Да, две заседания се проведоха, за да разгледаме този законопроект“,  посочи депутатът.\r\nДеница КИТАНОВА", "date": "2018.05.23", "title": "Даниела Савеклиева, ГЕРБ: Със Закона за марките и географските означения ще прекратим наказателната процедура срещу България"}
{"url": "http://www.focus-news.net/news/2018/05/23/2525250/premierat-boyko-borisov-se-sreshtna-s-evrokomisarya-po-migratsiya-vatreshni-raboti-i-grazhdanstvo-dimitris-avramopulos.html", "text": "Министър-председателят Бойко Борисов се срещна с еврокомисаря по миграция, вътрешни работи и гражданство Димитрис Аврамопулос. Това съобщиха от правителствената информационна служба. Двамата обсъдиха напредъка в областта на миграционната реформа, както и борбата с тероризма и сътрудничеството в киберпространството. Комисар Аврамопулос подчерта, че България отлично охранява външната граница на ЕС с Турция и заяви, че страната ни трябва да бъде приета в Шенгенското пространство.", "date": "2018.05.23", "title": "Премиерът Бойко Борисов се срещна с еврокомисаря по миграция, вътрешни работи и гражданство Димитрис Аврамопулос"}
{"url": "http://www.focus-news.net/news/2018/05/23/2525249/razvitieto-na-energetikata-transporta-i-klimatichnite-promeni-shte-badat-vav-fokusa-na-sreshtata-na-visoko-ravnishte-posvetena-na-tehnologiite-za-gorivni-kletki-i-vodorod.html", "text": "Развитието на енергетиката, транспорта, финансирането и климатичните промени ще бъдат във фокуса на срещата на високо равнище, посветена на технологиите за горивни клетки и водород. Това съобщиха от пресофиса на евродепутата Петър Курумбашев. Събитието ще се проведе на 28 май в София.\r\nТехнологиите за горивни клетки и водород имат голям потенциал за постигането на нисковъглеродна икономика, осигурявайки енергийно захранване за различни приложения без отделяне на вредни емисии.\r\nОрганизираната на 28 май 2018 г. в София Среща на високо равнище по повод десетата годишнина на Съвместно предприятие \"Горивни клетки и водород\", (СП ГКВ, англ. Fuel Cells and Hydrogen Joint Undertaking, FCH JU) ще даде възможност на участниците да научат повече за предимствата на горивните клетки и водородните технологии, както и за Съвместното предприятие \"Горивни клетки и водород\" (СП ГКВ).\r\nВисокопоставени представители на Европейския парламент, Европейската комисия, СП ГКВ, български министерства, Столична община, експерти от индустрията и от сферата на научните изследвания ще обсъдят теми, свързани с развитието на енергетиката, транспорта, финансирането и климатичните промени.\r\nГоривните клетки са надежден и гъвкав ресурс, който може да има най-различни приложения - от автомобили, мотоциклети, кораби, автобуси, жилищни  сгради до металургични комбинати. Клетките могат да бъдат захранвани с водород, който отсвоя страна се произвежда от 100% възобновяеми източници, като например вятърна или слънчева енергия. Освен това, излишната енергия, произведена от тези източници, може да се съхранява под формата на водород за ползване през периоди с недостиг на слънчева енергия или вятър.\r\nСъвместно предприятие \"Горивни клетки и водород\" е уникално европейско публично-частно партньорство, което работи за ускореното навлизане на пазара на технологиите  базирани на горивни клетки и водород. Тези технологии имат огромен потенциал за декарбонизацията на транспорта и диверсификацията на източниците на енергия. Тези технологии също така допринасят за намаляване на емисиите на парникови газове, позволяват повишаването на дела на възобновяемите енергийни източници и, поради ефективността си, значително намаляват общото потребление на енергия. \r\nСъбитието е част от официалната програма на Българското председателство на Съвета на ЕС и се провежда с подкрепата на: г-н Петър Курумбашев, член на Европейския парламент; Българска академия на науките (акад. Юлиан Ревалски, председател); Министерство на образованието и науката (министър Красимир Вълчев); Министерство на транспорта, информационните технологии и съобщенията (министър Ивайло Московски); Столична община (г-жа Йорданка Фандъкова, кмет) и Асоциацията на европейската индустрия „Водород Европа”.", "date": "2018.05.23", "title": "Развитието на енергетиката, транспорта и климатичните промени ще бъдат във фокуса на срещата на високо равнище, посветена на технологиите за горивни клетки и водород"}
{"url": "http://www.focus-news.net/news/2018/05/23/2525252/sofiya-vavezhda-se-organizatsiya-na-dvizhenieto-za-sabitie-v-natsionalniya-istoricheski-muzey-na-24-may.html", "text": "Въвежда се организация на движението за събитие в Националния исторически музей. Това съобщиха от пресцентъра на Столична община.\r\nОт 12.00 часа  до приключване на приема на 24 май 2018 г. се забранява престоят и паркирането на пътни превозни средства, с изключение на автомобилите на гостите поканени на приема пред Националния исторически музей. \r\nОт 18.00 часа на 24 май 2018 г. се забранява влизането на пътни превозни средства по локалното пътно платно на Околовръстен път пред НИМ, само при необходимост и по преценка на отдел „Пътна полиция” при СДВР. \r\nСтолична дирекция на вътрешните работи осигурява охрана и постове за контрол и регулиране на движението.", "date": "2018.05.23", "title": "София: Въвежда се организация на движението за събитие в Националния исторически музей на 24 май"}
{"url": "http://www.focus-news.net/news/2018/05/23/2525251/krum-zarkov-bsp-oshte-v-predizbornata-si-kampaniya-rumen-radev-obeshta-che-shte-izvadi-otnosheniyata-ni-s-rusiya-ot-lednikoviya-period.html", "text": "„Срещата между президентите Владимир Путин и Румен Радев е първата на държавни глави между двете страни от 10 години насам. През това време отношенията между България и Русия бяха трудни и противоречиви. Счупването на ледовете между двете страни не може да бъде отречено.” Това каза зам.-председателят на ПГ на „БСП за България” Крум Зарков пред БТВ в коментар за срещата между Владимир Путин и Румен Радев, съобщиха от пресцентъра на НС на БСП. „Когато президентът говори за недалновидно политическо говорене, сигурно има предвид онези твърде резки смени на посоката и крайни позиции, които са заемани по отношение на Русия, в това число често и от правителствата на ГЕРБ. Само преди няколко седмици, оповестената визита на Румен Радев беше коментирана от най-високо ниво от ГЕРБ - като странна по време на европредседателството. Сега, след като знаем, че ще има визита и на министър-председателя, не е странна”, коментира народният представител.\r\n„Много е важно институциите да работят в рамките на своите правомощия – целенасочено и единно, в защита на българските стратегически интереси. Румен Радев ясно изрази какви са неговите виждания по отношение на Русия, още по време на предизборната си кампания. Той се ангажира да извади отношенията между двете страни от „ледниковия период”, в който се намират. Това направи и с вчерашната си визита”, категоричен бе Крум Зарков. \r\nПо отношение на рестарта на проекта АЕЦ – Белене, Крум Зарков обясни, че ГЕРБ трябва да престанат да обръщат коренно позицията си по проекта. Той припомни, че БСП винаги е подкрепяла изграждането на втората атомна електроцентрала и не е променяла позицията си по въпроса.", "date": "2018.05.23", "title": "Крум Зарков, БСП: Още в предизборната си кампания Румен Радев обеща, че ще извади отношенията ни с Русия от „ледниковия период”"}
{"url": "http://www.focus-news.net/news/2018/05/23/2525247/sofiya-dvizhenieto-pri-km-3-na-am-trakiya-se-osashtestvyava-po-obhodni-marshruti-prez-selo-lozen-i-po-pat-105-novi-han-elin-pelin-pat-i-6-elin-pelin-sofiya.html", "text": "Временно е ограничено движението при км 3 на АМ \"Тракия\" в посока София поради изтегляне на катастрофиралия автобус от канавката и почистване на пътното платно. Това съобщиха от пресцентъра на Агенция \"Пътна инфраструктура\". Обходните маршрути са през село Лозен или по път III-105 Нови хан - Елин Пелин - път I-6 Елин Пелин - София.", "date": "2018.05.23", "title": "София: Движението при км 3 на АМ \"Тракия\" се осъществява по обходни маршрути през село Лозен и по път III-105 Нови хан - Елин Пелин - път I-6 Елин Пелин - София"}
{"url": "http://www.focus-news.net/news/2018/05/23/2525254/veliko-tarnovo-gosti-ot-15-darzhavi-shte-se-vklyuchat-v-shestvieto-za-denya-na-balgarskata-prosveta-kultura-i-pismenost-na-24-may.html", "text": "Над 1000 деца, ученици, студенти, учители и преподаватели, жители на Велико Търново и гости от 15 държави ще се включват в шествието, посветено на Деня на българската просвета, култура и писменост - 24 май. Това съобщиха от пресцентъра на Община Велико Търново. Шествието ще започне в 10.30 часа  от площад „Велчова завера” и ще продължи до сградата на Общината. Най-малките ще носят потрети на светите братя Кирил и Методий, на техните ученици и последователи, на бележити дейци на науката, образованието, културата и изкуствата от България. \r\nВ сутрешните часове на големия празник кметът Даниел Панов ще се срещне с културни и образователни деятели, общественици и изявени граждани. В 11.00 часа той ще произнесе празнично слово и ще награди носителя на общинската награда за завършен гимназиален етап на обучение „24 май“. Отличието ще бъде връчено на Яница Стойкова – отличничка от Езикова гимназия „Проф. д-р Асен Златаров“ и носителка на наградата „Най-млад преводач“ на Европейската комисия. Кратката церемония ще се състои на сцената пред Община Велико Търново.\r\nВпоследствие програмата ще продължи с празничен концерт. В 18.00 часа пред сградата на МДТ „Константин Кисимов“ започват абитуриентските дефилета. В 21.30 часа на площад „Цар Асен I” ще бъде излъчен аудиовизуалният спектакъл „Царевград Търнов – звук и светлина”.\r\nВъв връзка със събитията, временно ще бъде променена организацията на движението – от 9.30 часа на 24 май до 12.00 часа ще бъдат затворени площад „Велчова завера”, улиците „Стефан Стамболов” и „Независимост”. Забраната за движение по улица „Васил Левски” ще важи от 9.30 до 14.00 часа, както и от 16.30 до 20.00 часа. Затворен ще бъде и площад „Цар Асен I” – за времето от 21.15 часа до 22.00 часа.", "date": "2018.05.23", "title": "Велико Търново: Гости от 15 държави ще се включат в шествието за Деня на българската просвета, култура и писменост на 24 май"}
{"url": "http://www.focus-news.net/news/2018/05/23/2525248/deputatite-prieha-promeni-v-zakona-za-markite-i-geografskite-oznacheniya-s-koito-ot-obhvata-na-zakona-otpada-registratsiyata-na-tezi-oznacheniya-i-zemedelskite-produkti.html", "text": "Парламентът прие на първо четене промени в Закона за марките и географските означения, с които отпада регистрацията на тези означения и земеделски продукти, предаде репортер на Агенция „Фокус“.  “За“ промените гласуваха 99 народни представители, „против“ - 1 и „въздържали се“ – 26, с което те бяха приети. Регистрацията на такива продукти и храни ще се извършва единствено по реда на европейски регламент. Съгласно разпоредбите на европейски регламент държавите членки нямат право да предоставят национална закрила на географски означения на земеделски продукти и храни. Промените в Закона за марките и географските означения са изготвени във връзка с постъпило запитване от Европейската комисия за поддържането на национална закрила на географските означения за земеделски продукти и храни. С приемането на проекта ще бъде постигнато съответствие на националното законодателство с правото на ЕС и ще се избегне стартирането на наказателна процедура срещу страната ни. \r\nДеница КИТАНОВА", "date": "2018.05.23", "title": "Депутатите приеха промени в Закона за марките и географските означения, с които от обхвата на закона отпада регистрацията на тези означения и земеделските продукти"}
{"url": "http://www.focus-news.net/news/2018/05/23/2525253/ministar-nikolina-angelkova-538-mln-mezhdunarodni-posetiteli-sa-posreshtnali-evropeyskite-destinatsii-prez-2017-g-prihodite-sa-340-mlrd-evro.html", "text": "Отрасъл \"Туризъм\", заедно със свързаните индустрии, е трети по значимост за европейската икономика. Туристическите дестинации на ЕС посрещат 538 млн. международни посетители през 2017 г., което е цели 40% от всички международни туристи. Това каза министърът на туризма Николина Ангелкова на откриването на Международната конференция за макрорегионално сътрудничество в областта на туризма и енергетиката, предаде репортер на Агенция „Фокус“. „Европа продължава да е водеща световна туристическа дестинация с огромен потенциал. Туризмът има дял от 10% от БВП на ЕС, с общи приходи от нас 340 млрд. евро и 12% дял от европейската работна ръка. Той създава заетост за над 26 млн. души“, заяви тя.  „Туризмът има значение за растежа на икономиките на отделните страни в ЕС. Играе ролята и на свързващ елемент между различните култури и общества“, посочи Николина Ангелкова.\r\nБиляна ИВАНОВА", "date": "2018.05.23", "title": "Министър Николина Ангелкова: 538 млн. международни посетители са посрещнали европейските дестинации през 2017 г.- приходите са 340 млрд. евро"}
{"url": "http://www.focus-news.net/news/2018/05/23/2525256/ministar-nikolina-angelkova-nad-400-mln-evro-sa-prihodite-ot-mezhdunaroden-turizam-za-parvite-3-mesetsa-na-tazi-godina-koeto-e-blizo-11-rast.html", "text": "Само за първите 3 месеца имаме приходи от международен туризъм от над 400 млн. евро, което е близо 11% ръст. Това каза министърът на туризма Николина Ангелкова на откриването на Международната конференция за макрорегионално сътрудничество в областта на туризма и енергетиката, предаде репортер на Агенция „Фокус“. „Макрорегионалното сътрудничество в областта на туризма е отлична възможност за страните да се възползват от своите възможности, чрез общи действия да постигнат икономически растеж“, изтъкна тя. „Пример в тази посока е инициативата на министерството в рамките на Председателството на ЕС за създаването на общ балкански туристически маршрут“, заяви Николина Ангелкова. „Сред основните туристически пазари на България са именно ЕС и съседите ни“, каза още министърът.\r\nБиляна ИВАНОВА", "date": "2018.05.23", "title": "Министър Николина Ангелкова: Над 400 млн. евро са приходите от международен туризъм за първите 3 месеца на тази година, което е близо 11% ръст"}
{"url": "http://www.focus-news.net/news/2018/05/23/2525257/vratsa-nivoto-na-dunav-se-e-povishilo-s-18-sm-pri-oryahovo-za-poslednoto-denonoshtie.html", "text": "Нивото на Дунав се е повишило с 18 см при Оряхово за последното денонощие. Нивото на реката там е 283 см. Това съобщиха от Хидрометеорологична станция - Ново село. Нивото на Дунав в началото на българския участък на реката се е понижило с 1 см, като водният стоеж там  е 326 см. Нивото на реката при Видин е 375 см, регистрирано е повишение от 6 см. Край Лом през последното денонощие повишението в нивото на реката е 14 см, а водният стоеж е 395 см. \r\nТемпературата на водата край Ново село е 20,2 градуса, а край Оряхово - 21 градуса.", "date": "2018.05.23", "title": "Враца: Нивото на Дунав се е повишило с 18 см при Оряхово за последното денонощие"}
{"url": "http://www.focus-news.net/news/2018/05/23/2525258/haskovo-obshtinata-organizira-praznichen-kontsert-i-shestvie-po-povod-24-may.html", "text": "Празнично шествие организира Община Хасково на 24 май - Денят на българската просвета и култура и на славянската писменост. Това съобщиха от пресцентъра на Общината. Шествието от ученици от хасковските училища започва в 10.30 часа от ДКТ „Иван Димов“. През централната пешеходна зона учениците ще достигнат площад „Свобода“. В 11.00 часа на откритата сцена на пл. “Свобода“ започва празничен концерт.", "date": "2018.05.23", "title": "Хасково: Общината организира празничен концерт и шествие по повод 24 май"}
{"url": "http://www.focus-news.net/news/2018/05/23/2525259/aktsenti-v-predavaneto-vsichki-v-chas-na-radio-fokus.html", "text": "Днешното издание на предаването „Всички в час“ на Радио „Фокус“ ще се насочим първо към Брюксел, където откриваме заместник-министъра на образованието и науката Деница Сачева. Тям тя откри кръглата маса на тема „Многоезичието – единни в разнообразието”. А като съпътстващо събитие се проведе и среща с български и чуждестранни поети, писатели, преводачи и издатели. Ще разговаряме и за предстоящия празник – 24 май, който вече чука на вратата. След това ще се отправим към смолянското село Широка лъка. 200 години просветно дело ще се отбележи тази година там. Кога ще са честванията и какво доказа проучване за просветното дело в родопското село? Горди ли са жителите на Широка лъка от факта, че селото им е може би едно от първите просветни средища в Родопите, ще чуем от Нели Гергьовска от Радио „Фокус“ – Смолян. \r\nНа 24 май, когато ще отбележим Денят на славянската писменост и култура, но и на братята Св. св. Кирил и Методий, училището в Симитли, чийто патрон са двамата светци ще отбележи 105-годишнина от своето основаване. За историята на учебното заведение от възникването му до наши дни ще ни разкаже в следващият репортаж колегата от Радио „Фокус“ – Пирин Ливия Нинова. \r\nОчаквайте тези и още теми в седмичното образователно предаване „Всички в час“ на Радио „Фокус“ между 10.00 часа и 11.00 часа с водещ Милослава Ангелова.", "date": "2018.05.23", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/05/23/2525262/zhan-iv-lyo-drian-sanktsiite-na-sasht-sreshtu-iran-postavyat-regiona-v-oshte-po-golyama-opasnost.html", "text": "Министърът на външните работи на Франция Жан-Ив льо Дриан заяви в сряда, че САЩ рискуват да дестабилизират още по-вече Близкия Изток, след като Вашингтон предупреди Техеран, че ще му наложи най-тежките санкции в историята, предава AFP.\r\n„Санкциите, които ще бъдат въведени срещу Иран, не способстват диалога, а напротив, те ще усилят важността и влиянието на консервативните сили в Иран и ще отслабят президента Хасан Роухани, който искаше да преговаря“, заяви льо Дриан пред радио France Internacional. „Още повече, че тази позиция най-вероятно ще постави региона в още по-голяма опасност, от тази днес“.\r\nПревод и редакция:", "date": "2018.05.23", "title": "Жан-Ив льо Дриан: Санкциите на САЩ срещу Иран поставят региона в „още по-голяма опасност“"}
{"url": "http://www.focus-news.net/news/2018/05/23/2525264/kyustendil-otpuskaneto-na-ednokratni-obshtinski-pomoshti-v-dupnitsa-shte-stava-po-nova-naredba-i-pravila.html", "text": "Отпускането на еднократни общински помощи в Дупница ще става по нова наредба и правила. Това каза пред Радио „Фокус” – Кюстендил Емил Гущеров, председател на Общински съвет – Дупница. Проектът на наредбата вече е изготвен, предстои той да бъде внесен за разглеждане от общинските съветници. С правилата ще се регламентират обществените отношения, свързани с предоставяне на еднократна финансова помощ, по социални и здравословни причини на жителите на Община Дупница. Предвижда се общата сума за отпускане на помощи да се одобрява еднократно от Общински съвет – Дупница при приемането на годишния бюджет, а разглеждане на заявления за отпускане на еднократна финансова помощ ще се извършва до изчерпване на планираната сума. \r\nЕднократната помощ се отпуска на лица и семейства, за които са изчерпани всички възможности за самоиздръжка и за подкрепа от роднините по права линия на родство. „Очаквам по-ефективно и справедливо разпределение на средствата, определени в бюджета на общината за предоставяне на еднократни финансови помощи, по решение на Общински съвет. Тази наредба е изготвена и с цел по-голяма бързина в отпускането на средствата, най-вече на гражданите определени за получаване на помощ в ниски размери”, каза Емил Гущеров.\r\nВенцеслав ИЛЧЕВ", "date": "2018.05.23", "title": "Кюстендил: Отпускането на еднократни общински помощи в Дупница ще става по нова наредба и правила"}
{"url": "http://www.focus-news.net/news/2018/05/23/2525261/premierat-boyko-borisov-bolnitsite-v-lovech-i-vratsa-shte-prodalzhat-da-rabotyat-i-sluzhitelite-v-tyah-shte-si-poluchavat-redovno-zaplatite.html", "text": "Кметовете на Враца и Ловеч са тук. Да предадат на хората че заплатите ще се получават, болниците ще работят. Другото си е наша работа. Това каза в началото на правителственото заседание министър-председателят Бойко Борисов, предаде репортер на Агенция „Фокус“.  „Министерство на здравеопазването, правете си реформите. Те не могат да са за сметка на лекари, санитари, сестри. Те си вършат работата и трябва да получават заплатите. Доста операции се подготвят. Работа на държавата е да хваща тези, които ги източват. Работа на държавата е да не допуска в двора на държавната болница да има частна. Плащаме заплати на маса служби“, коментира премиерът. \r\nЛюба АЛЕКСИЕВА", "date": "2018.05.23", "title": "Премиерът Бойко Борисов: Болниците в Ловеч и Враца ще продължат да работят и служителите в тях ще си получават редовно заплатите"}
{"url": "http://www.focus-news.net/news/2018/05/23/2525265/dobrich-nad-150-uchiteli-prisastvaha-na-spetsialen-kokteyl-v-kavarna-organiziran-ot-kmeta-nina-stavreva-po-povod-24-may.html", "text": "На коктейл, организиран от кмета на Каварна Нина Ставрева, се събраха учители от всички детски градини и училища от Община Каварна, пенсионирани учители, културни дейци и журналисти. Това съобщиха от пресцентъра на Общината. Поводът за празненството е предстоящият ден на българската просвета и култура и на славянската писменост - 24 май. \r\n„Благодаря на всички вас – учители, просветители, културни дейци, журналисти, че сте поели по този труден път да образовате децата на Каварна, че ги възпитавате в дух на родолюбие, че ги учите да обичат България, да знаят историята, да познават нашата култура, традиции и обичаи. Всеки от нас пази спомените от първия учебен ден и първия учител. \r\nУважаеми дами и господа, бъдете  здрави, съхранете огромната си любов и всеотдайност към вашия труд и се гордейте с постиженията на своите възпитаници, които са бъдещето на Каварна и на България“, каза в речта си Ставрева \r\nНагради за своят юбилей получиха и учители с най-дългогодишен стаж в Община Каварна. \r\nЗа доброто настроение допринесе прекрасната и талантлива каварненска певица Изза.", "date": "2018.05.23", "title": "Добрич: Над 150 учители присъстваха на специален коктейл в Каварна, организиран от кмета Нина Ставрева по повод 24 май"}
{"url": "http://www.focus-news.net/news/2018/05/23/2525255/pred-umbalsm-n-i-pirogov-shte-se-provede-brifing-za-sastoyanieto-na-postradalite-v-katastrofata-na-avtomagistrala-trakiya.html", "text": "Пред УМБАЛСМ \"Н. И. Пирогов\" ще се проведе брифинг за състоянието на пострадалите в катастрофата на автомагистрала \"Тракия\" тази сутрин. Това съобщиха от пресцентъра на лечебното заведение. Брифингът ще се състои от 11.00 часа днес пред главния вход на болницата.", "date": "2018.05.23", "title": "Пред УМБАЛСМ \"Н. И. Пирогов\" ще се проведе брифинг за състоянието на пострадалите в катастрофата на автомагистрала \"Тракия\""}
{"url": "http://www.focus-news.net/news/2018/05/23/2525266/premierat-boyko-borisov-stokite-v-aets-belene-ne-sa-krastavitsi-i-domati-ako-ne-vzemem-merki-ot-miliardi-levove-shte-se-prevarnat-v-skrap.html", "text": "Относно АЕЦ „Белене“ - какви ли не теории чух. Става въпрос за следното – в момента имаме стока и площадка, в която българския данъкоплатец е вложил над 3,5 млрд. лв. Това каза в началото на правителственото заседание министър-председателят Бойко Борисов, предаде репортер на Агенция „Фокус“. „Ако не вземем някакви мерки за тази стока, тя не е домати и краставици, а ядрени ректори, от милиарди ще стане милиони и ще отиде за скрап. Не сме толкова богати, че да можем да си го позволим. Продажбата става с разрешение на производителя. Ако ще ги пращаме в музей, значи трябва да направим специален музей, където да ги закараме. Това ще е най-скъпия музей за над 3,5 млрд. лв. Хипотезата, че реакторите са много скъпи, се оказа невярна. И руският производител ни ги докара и ни ги стовари в двора. Осъди ни в Париж да ги платим с лихвите. Лихвите ги опростиха“, заяви Борисов и уточни, че не може да разбере протест срещу него, че ще има среща в Русия при положение, че президентът е там. „Не можах да схвана. Президентът е в Москва, а протестът е срещу мен. Има логика. Не се вкарвайте в тези диалози, обиди, подмятания и крайности дали Съвета в София има успех. Безспорно има успех – цял свят го призна. Това, че президентът е в Москва, пак е добре. Не случайно Хашим Тачи и Вучич си стиснаха ръцете. Гърция и Македония даваха пресконференции в страната“, каза още Бойко Борисов. \r\nЛюба АЛЕКСИЕВА", "date": "2018.05.23", "title": "Премиерът Бойко Борисов: Стоките в АЕЦ „Белене“ не са краставици и домати, ако не вземем мерки, от милиарди левове ще се превърнат в скрап"}
{"url": "http://www.focus-news.net/news/2018/05/23/2525268/pleven-izvarshva-se-remont-na-patya-pleven-lovech-bez-neobhodimoto-regulirane-na-dvizhenieto.html", "text": "Извършва се ремонт на пътя Плевен - Ловеч на територията на Плевенска област. Разположена е тежка техника, съобщи слушател на Радио „Фокус“. По думите му няма необходимата регулация. Има предпоставки за пътнотранспортно произшествие.", "date": "2018.05.23", "title": "Плевен: Извършва се ремонт на пътя Плевен - Ловеч без необходимото регулиране на движението"}
{"url": "http://www.focus-news.net/news/2018/05/23/2525267/ministar-temenuzhka-petkova-balgariya-e-dobar-primer-v-spazvaneto-na-iziskvaniyata-za-opazvane-na-okolnata-sreda-koy-bi-predpochel-turisticheska-destinatsiya-v-koyato-ne-se-spazvat.html", "text": "Кой би предпочел една туристическа дестинация, ако знае, че екологичните норми се нарушават и че не се спазват основните изисквания за опазване на околната среда. България е един много добър пример в тази посока. Това каза министърът на енергетиката Теменужка Петкова на откриването на Международната конференция за макрорегионално сътрудничество в областта на туризма и енергетиката, предаде репортер на Агенция „Фокус“. „Когато говорим за връзката между туризъм и енергетика безспорно трябва да акцентираме и върху нисковъглеродната икономика, възможността за развитието на чиста енергетика“, посочи тя. „Енергийната свързаност и сигурност са теми, които са приоритет в ЕС, на правителството и в рамките на Председателството“, изтъкна Теменужка Петкова. „Много ярък пример за сътрудничеството ни в областта на енергетиката, за свързаността в Дунавския регион е това, че в края на 2016 г. заедно с румънските ни партньори успяхме да изградим и да въведем в търговска експлоатация първият интерконектор“, посочи тя и допълни, че се работи по интерконекторите със Сърбия и Гърция. „Всички те имат стратегическо значение за целия регион за изпълнението на един от основните ни приоритети- диверсификация на източниците и маршрути за доставка на природен газ. Важно място ще заема и концепцията за реализацията на газоразпределителен център на територията на България“, заяви енергийният министър. „Имаме една основна цел- да достигнем 16% в крайното брутно потребление на електрическа енергия, което да бъде произведено от възобновяеми енергийни източници до края на 2020 година. България е една от малкото страни членки на ЕС, която успя да изпълни тази своя цел много преди края на 2020 година, още през 2013 година“, каза още Теменужка Петкова.\r\nБиляна ИВАНОВА", "date": "2018.05.23", "title": "Министър Теменужка Петкова: България е добър пример в спазването на изискванията за опазване на околната среда - кой би предпочел туристическа дестинация, в която не се спазват"}
{"url": "http://www.focus-news.net/news/2018/05/23/2525269/dobrich-obshtinskiyat-savet-shte-razgleda-predlozhenie-za-promyana-na-naredbata-za-opredelyane-na-taksi-i-tseni-na-uslugite-na-teritoriyata-na-grada.html", "text": "Общинският съвет (ОбС) ще разгледа предложение за промяна на Наредбата за определяне на такси и цени на услугите на територията на град Добрич. Общината преразглежда цените на две услуги в Общинското предприятие „Обреден дом“. Това съобщи Елка Димова, зам.-кмет с ресор „Финанси и общинска собственост“, предаде кореспондентът на Радио „Фокус” – Варна. Тя отбеляза, че се променя таксата за ползване на хладилна камера за престой на покойници и се добавя една допълнителна услуга – наемане на залата за церемонии за един час. Досега тази зала се е ползвала с плащане за цяла церемония. \r\nДруга наредба, която бе отложена от предходната сесия на ОбС и не бе гласувана, и сега отново ще бъде разгледана от общинските съветници, се отнася до репатратора, който ще се ползва в града. Миналия месец документа предизвика не малко дебати. Сега текстовете са прецизирани, съобразно постъпилите по време на заседание предложения. „Това, което категорично се промени между двете сесии, е забраната за достъп на техника в града на МПС с тегло над 12 тона. В стария текст беше над 5 тона. Сега предстои да бъде гласувано“, каза зам.-кметът на Добрич. Елка Димова допълни, че Община град Добрич допълва списъка на общинските жилища за продажба. В списъка са включени всички жилища, към които има проявен някакъв интерес за закупуване от страна на наемателите. Тя посочи, че освен това в отделна докладна записка комисия е разгледала документите на петима граждани, настанени в общински жилища, които имат желание и възможност за закупуването им. Предстои ОбС да разгледа и това предложение на редовното си заседание на 29 май. \r\nЖулиета НИКОЛОВА", "date": "2018.05.23", "title": "Добрич: Общинският съвет ще разгледа предложение за промяна на Наредбата за определяне на такси и цени на услугите на територията на града"}
{"url": "http://www.focus-news.net/news/2018/05/23/2525271/zam-ministar-malina-krumova-okolo-2-ot-vik-mrezhata-tryabva-da-se-podmenya-vsyaka-godina-za-da-se-podobri-sastoyanieto-.html", "text": "„За да се постигне адекватно състояние на ВиК мрежата в страната около 2% от нея всяка година трябва да бъде подменяна“. Това каза заместник-министърът на регионалното развитие и благоустройството Малина Крумова в студиото на ТВ Блумбърг, съобщиха от пресцентъра на Министерство на регионалното развитие и благоустройството.\r\n„Предвидените по Оперативна програма „Околна среда 2014-2020 г.“ близо 1.6 млрд. лв. ще бъдат инвестирани в деветдесет и два водоснабдителни и петдесет и девет канализационни обекта. Това са водопроводи, канализационни колектори, изграждане на нови довеждащи деривации, подмяна на много голяма част от мрежата“, обясни Малина Крумова и подчерта, че общо ще се подменят или изградят около 1300 километра ВиК мрежа. Тя съобщи още, че са предвидени за изграждане две нови пречиствателни станции за отпадъчни води в к.к. „Елените“ и Карнобат и една пречиствателна станция за питейни води в Шумен.\r\n„С предвидените инвестиции ще се подобри ВиК услугата за около 2 млн. българи“, каза Крумова, но уточни, че има още много работа за вършене. Инвестициите са насочени към местата с най-големи ВиК проблеми, стана ясно от думите на заместник-министъра и където амортизацията на мрежата, нейното компрометиране в годините и старост не позволяват предоставянето на адекватна услуга.\r\nИзготвени са 14 регионални прединвестиционни проучвания, благодарение на които вече е ясна и пълната картина на състоянието на ВиК съоръженията, водопотреблението и тенденциите на развитие, съобщи още заместник-регионалният министър. В момента се разработват идейните проекти за предвидените в прединвестиционните проучвания обекти за канализация и водопровод. \r\nНай-големият проект по оперативната програма е за област Бургас, където има 14 населени места с над 10 хил. жители. \r\nКрумова обясни, че има уверението на екипа на Министерството на околната среда и водите, че в края на юни месец ще се обяви поканата за кандидатстване по програмата.\r\nОсвен евро-инвестициите друг вариант за финансиране на ВиК мрежата в страната е чрез публично-частно партньорство, стана ясно от интервюто, като това е идея, залегнала в новия закон за ВиК, който предстои да бъде публикуван за обществено обсъждане. \r\n„В новия закон с колегите от МТСП подготвяме и предложение за механизъм за социално подпомагане на най-уязвимите групи в обществото, като идеята е на социално слабите хора да се гарантира минимално количество потребление на вода, например 50 л на ден или 1.5 кубически метра на месец на човек безплатно“, обясни заместник-регионалният министър. \r\n„На този етап, според предложената от Европейската комисия финансова рамка за следващия програмен период се вижда, че инвестициите в базисна инфраструктура ще продължат да бъдат приоритет в най-слабо развитите райони, какъвто е България“, добави Крумова.", "date": "2018.05.23", "title": "Зам.-министър Малина Крумова: Около 2% от ВиК мрежата трябва да се подменя всяка година, за да се подобри състоянието ѝ"}
{"url": "http://www.focus-news.net/news/2018/05/23/2525260/nezavisen-makedoniya-kakvo-iska-gartsiyai.html", "text": "Премиерът на Македония Зоран Заев води две битки в наши дни. Първата по обвинението за „подкуп“ я спечели, а за втората около името ще трябва да изчака по-добри времена. За първи път, откакто е в длъжност, самоувереността на министър-председателя  е видимо нарушена. Съпротивата срещу решението, което той определи като достойно за Македония, изразиха почти всички в Гърция - и опозиционните политически лидери, и голяма част от обществеността в Македония. Не е, че само Гърция каза не на \"Република Илинденска Македония\", но това направиха и македонската диаспора, левицата, десницата, част от албанските анализатори и главно тези, които живеят в някакъв \"фантазиленд\" и смятат, че спорът може да се реши, а Македония не трябва да прави отстъпки. Реагираха  силните патриоти, които знаят какво не може, но нямат представа как може Македония най-накрая да излезе от изолацията и които не искат изобщо да помислят какъв товар поема върху себе си премиера Зоран Заев, когато пред цялата общественост в първо лице единствено число съобщава отстъпките, които нямаше смелост да направи нито едно правителство от независимостта на Македония, пише скопското електронно издание „Независен“ в материал, представен без редакторска намеса.\r\nЗа квазипатриотите, приемането на промяната на Конституцията, която е била отваряна многократно, е предателство, въпреки че цената на това да не се промени нищо се видя хептен добре, когато Македония се справи с опит за преврат, политическа екзекуция и разпад на демокрацията. Вместо справяне с реалността и предоставянето на подкрепа за премиера, който си постави трудна задача, ако не друго, то поне да стигнем до добро решение за Македония, някои искат да събират точки по тази тема вътре в страната и нататък. На всички ни е ясно, че от началото на преговорите премиерът и партиите зад него правят стъпка по стъпка, т.е. отстъпка за отстъпка, но по този път получиха и няколко отстъпки от гръцката страна. След като публично съобщи името на езика със славянски букви, за което някога бяха набивани на \"кол\" посланици в страната, Заев публично заяви, че приема добавка към името на Македония за външна употреба.\r\nОт София чухме, че продължаваме нататък и че приемаме erga omnes, т.е. промяна на името за домашна употреба, ако това име е приемливо за всички граждани в страната, ако е достойно и ако не влияе на идентичността на македонците в страната. В края съобщи името \"Република Илинденска Македония\" на три езика, с което се отказва по някакъв начин от античното минало и сложи \"катинар\" на идеологическия проект Скопие 2014 г., който раздразни Гърция. Преговорите не са приключили, но изглежда, че те са почти в началото. Дилемата е какво иска Гърция и какво е готова да даде Македония, за да стане член на НАТО и ЕС? Дилемата е също дали последният еуфоричен епизод от София е само начин да се продаде на обществеността ерга омнес принципа, тъй като след приспадане на новото име последните два дни, благодарение до голяма степен и на нас самите, то изчезна, но ерга омнес принципа остава , с което на практика отново е премината червената ни линия.\r\nЕто защо, както се движат преговорите до момента, е време обществеността в страната да се подготви за тежко \"приземяване\". Трудната част от преговорите едва сега започва, а колкото по-дълго траят, толкова повече ще се създава пространство за отстъпки на македонска страна, защото крайната цел на Гърция, очевидно, е да получи всичко, а не компромисно решение на спора за името с нашата държава. Крайната цел, която при това е същата, както в началото, колкото и да се променят условията и реториката в договарянето. Тя е македонския народ и език да бъдат, колкото е възможно по-немакедонски и с квази приставки, славянски транскрипции, непреведени и други вече виждани форми за изиграване на крайния компромис. Нито едно географско, идеологическо, времево или политическо определение няма да отговаря на апетита на политическите партии в Атина, ако не поставя под въпрос македонската идентичност на всеки гражданин в страната.\r\nЗатова, колкото повече се усложнява позицията на Заев с някакви патриотични фантазии и квази  разправии, че ЕС и НАТО не ни трябват, толкова повече се улесняват крайните в Атина да търсят неща, които нямат здрава логика с приемането на политически компромиси. Македония няма да спечели, ако вдигне ръце от тези преговори, ако вдигне ръце от правенето на предложения, ако вдигне ръце от своите стратегически ангажименти и ако не може да прецени колко цената е поносима, за да тръгне напред, вместо да стои. В крайна сметка това, което най-много искат по-голямата част от политическите сили в Гърция е Македония никога да не стане член на НАТО, а особено на Европейския съюз, така че всяко наше разединение и оттегляне им улеснява тази задача.\r\nПревод и редакция:", "date": "2018.05.23", "title": "„Независен“ (Македония): Какво иска Гърция?"}
{"url": "http://www.focus-news.net/news/2018/05/23/2525274/kyustendil-tyalo-na-mazh-e-otkrito-v-izostavena-postroyka-v-grada.html", "text": "Полуразложено тяло на мъж е открито в изоставена постройка в близост до бившия обувен завод в Кюстендил, съобщиха от пресцентъра на Областна дирекция на МВР – Кюстендил. Сигналът за откритото тяло е постъпил снощи в Районно управление на МВР – Кюстендил. При извършения оглед на място следи от насилие не са установени, като тялото е закарано за аутопсия в кюстендилската болница, а по случая е започнало досъдебно производство. Уведомен е дежурен прокурор.", "date": "2018.05.23", "title": "Кюстендил: Тяло на мъж е открито в изоставена постройка в града"}
{"url": "http://www.focus-news.net/news/2018/05/23/2525272/nfsb-nepravitelstveni-organizatsii-podkrepyat-neobhodimostta-ot-diskusiya-za-promeni-v-zakona-za-hazarta.html", "text": "Неправителствени организации подкрепиха необходимостта от дискусия за промени в Закона за хазарта и излязоха с конкретни предложения в становище до вносителите на промените – народният представител Христиан Митев и неговите колеги от НФСБ. Това съобщиха от пресцентъра на ПП НФСБ. Становището е подписано от 15 НПО, сред които Български дарителски форум, Български център за нестопанско право, Българска асоциация за семейно планиране и сексуално здраве, Национална мрежа за децата.\r\n„Според нас е изключително важно да се предвиди увеличаване на средствата за хазарт за общественополезни инициативи, предвидени по чл.10а от Закона за хазарта в съответствие с Европейската препоръка 2014/478/ЕС, както и за подобряване на механизмите  за разпределението им“, се казва в становището.\r\nОт неправителствените организации посочват, че в последните години отделянето на финансов ресурс от организаторите на хазартни игри е практика, която се прилага в редица европейски страни. Въведено е и понятието „благотворителна лотария“, включително е създадена и Асоциация на благотворителните лотарии в ЕС, чиито членове предоставят 40 % от приходите си за неправителствени организации. \r\nВ становището се посочват добри практики, като тази в Швеция, където средствата от лотарии финансират неправителствени организации, работещи в сферата на здравеопазването, сътрудничеството за развитие /помощ за развитието на други страни/, детските и човешки права и опазването на природата.\r\nВ Холандия лотариите подкрепят организации, работещи за култура, човешки права, социално включване, природозащита и сътрудничество за развитие, посочват в становището си неправителствените организации. \r\nВ Черна гора средствата от лотарията се отделят за социални и хуманитарни дейности, хора с увреждания, спорт, култура, неформално образование и борба срещу наркотици и други форми на пристрастяване. \r\nОт 15-те НПО посочват, че въпреки, че в България от 2015 г. организаторите на хазартни игри също са задължени да внасят годишни вноски за социална отговорност и е предвидена нормативно ясна процедура, средствата, предвидени за проекти за младежки дейности не са били разпределени достатъчно ефективно, за да постигнат целите си. По тази причина те предлагат промяна в текстовете на чл. 10а от Закона за хазарта за увеличаване на вноските за социално отговорен хазарт, сформиране на работна група към Министерството на младежта и спорта за прецизиране на правилата за разпределение на средствата, както и включването на експерти по зависимости и представители на НПО в комисията за оценка на проектите.", "date": "2018.05.23", "title": "НФСБ: Неправителствени организации подкрепят необходимостта от дискусия за промени в Закона за хазарта"}
{"url": "http://www.focus-news.net/news/2018/05/23/2525270/ministar-temenuzhka-petkova-kitayskata-darzhavna-kompaniya-prepotvardi-interesa-si-kam-proekta-aets-belene-ima-zayaven-interes-i-ot-frenska-kompaniya.html", "text": "До този момент най-голямата Китайска държавна компания е заявила своя интерес за възможността да участва в реализацията на проекта АЕЦ „Белене“. Този интерес беше препотвърден и преди броени дни, когато аз и вицепремиерът Томислав Дончев имахме съвместна среща. Това каза пред журналисти министърът на енергетиката Теменужка Петкова за инвеститорския интерес към проекта АЕЦ „Белене“ след откриването на Международната конференция за макрорегионално сътрудничество в областта на туризма и енергетиката, предаде репортер на Агенция „Фокус“. „От страна на „Фраматом“, бившата френска компания „Рева“, също е налице заявен писмен интерес по отношение на възможността да участват в реализацията на този проект“, посочи тя. „Очакваме парламентът да се произнесе по предложението, което сме направили, за проекта АЕЦ „Белене“, коментира Теменужка Петкова.\r\nБиляна ИВАНОВА", "date": "2018.05.23", "title": "Министър Теменужка Петкова: Китайската държавна компания препотвърди интереса си към проекта АЕЦ „Белене“, има заявен интерес и от френска компания"}
{"url": "http://www.focus-news.net/news/2018/05/23/2525275/smolyan-nad-6-800-kasa-tsigari-bez-banderol-sa-izzeti-pri-proverka-na-lek-avtomobil-i-chasten-imot-v-grada.html", "text": "Над 6 800 къса цигари без бандерол са иззети при проверка на лек автомобил и частен имот в града. Това съобщиха от ОДМВР - Смолян. На 22 май 2018 г. в РУ - Смолян е образувано бързо производство срещу лице с инициали А.Ш.Н. на 53 години от град Смолян, за притежаване на акцизни стоки без бандерол. На 22 май 2018 г. около 11.30 часа е извършено претърсване в автомобила на 53-годишния смолянчанин \"Опел Астра\" със смолянска регистрация, както и в жилището и таванско помещение на мъжа, находящи се в град Смолян на ул. \"Кокиче\". При претърсването са намерени и иззети акцизни стоки без акцизен бандерол, когато такъв се изисква по закон, а именно общо 343 кутии различни марки цигари. Местопроизшествието е посетено от дежурна оперативна група при ОДМВР и РУ - Смолян. А.Ш.Н. е задържан за срок от 24 часа. Работата по случая продължава.", "date": "2018.05.23", "title": "Смолян: Над 6 800 къса цигари без бандерол са иззети при проверка на лек автомобил и частен имот в града"}
{"url": "http://www.focus-news.net/news/2018/05/23/2525280/pazardzhik-zhiveeshtite-na-ulitsite-dunav-i-antim-i-v-grada-sa-bez-voda-zaradi-avariya.html", "text": "Поради авария на уличен водопровод ще бъде нарушено водоподаването в Пазарджик на улиците “Дунав“ и „Антим I“, съобщиха от ВиК-Пазарджик. Екипи на дружеството работят за отстраняване на възникналите проблеми. Очакваният час за възстановяване на нормалното водоподаване е 15.00 часа.", "date": "2018.05.23", "title": "Пазарджик: Живеещите на улиците “Дунав“ и „Антим I“ в града са без вода заради авария"}
{"url": "http://www.focus-news.net/news/2018/05/23/2525278/pernik-okrazhnata-prokuratura-predade-na-sad-mazh-za-netselevo-izpolzvane-na-evropeyski-sredstva-za-sazdavane-na-stopanstva-na-mladi-fermeri.html", "text": "Окръжната прокуратура предаде на съд мъж за нецелево използване на европейски средства за създаване на стопанства на млади фермери. Това съобщиха от пресцентъра на Апелативна прокуратура - София. Обвиняемият М. имал задължения по сключен от него Договор за отпускане на финансова помощ по мярка „Създаване на стопанства на млади фермери“ от Програмата за развитие на селските райони 2007 – 2013 г. В изпълнение на приложения към него бизнес-план той следвало да отглежда червен калифорнийски червей и да произвежда биотор. За целта по банкова сметка му били предоставени финансови средства в размер на 22 383.76 лева от Европейски земеделски фонд за развитие на селските райони, принадлежащ на Европейския съюз. \r\nВ периода от 26 ноември 2012 г. до 31 октомври 2015 г. в град Батановци И.М. не е използвал по предназначение получената парична сума, поради което е привлечен към наказателна отговорност. \r\nПредстои насрочване на разпоредително заседание по делото.", "date": "2018.05.23", "title": "Перник: Окръжната прокуратура предаде на съд мъж за нецелево използване на европейски средства за създаване на стопанства на млади фермери"}
{"url": "http://www.focus-news.net/news/2018/05/23/2525273/ministar-temenuzhka-petkova-protsedurata-za-izbor-na-investitor-za-aets-belene-tryabva-da-garantira-maksimalna-publichnost-i-prozrachnost-s-obektivni-kriterii.html", "text": "Ако парламентът ни даде мандат, ще започнем подготовката за разработване на процедура за избор на стратегически инвеститор. Това ще бъде доста дълъг процес. Трябва да се разработи такава процедура, която да гарантира максимална публичност, прозрачност, обективни критерии. Това каза пред журналисти министърът на енергетиката Теменужка Петкова за инвеститорския интерес към проекта за АЕЦ „Белене“ след откриването на Международната конференция за макрорегионално сътрудничество в областта на туризма и енергетиката, предаде репортер на Агенция „Фокус“. „В рамките на тази процедура ще проверим до колко реален е този инвеститорски интерес“, заяви тя. Попитана очаква ли интерес от други държави за проекта АЕЦ „Белене“ Теменужка Петкова коментира: „Първо да видим дали ще имаме зелена светлина от парламента. Това е изключително важно“. „Няма как да се водят разговори, без да сме провели разговори с конструктора на проекта и производителя на оборудването- „Росатом“, каза още енергийният министър.\r\nБиляна ИВАНОВА", "date": "2018.05.23", "title": "Министър Теменужка Петкова: Процедурата за избор на инвеститор за АЕЦ „Белене“ трябва да гарантира максимална публичност и прозрачност, с обективни критерии"}
{"url": "http://www.focus-news.net/news/2018/05/23/2525282/pazardzhik-otkloneniya-v-mikrobiologichnite-pokazateli-sa-registrirani-vav-vodata-v-selo-ablanitsa.html", "text": "Регионална здравна инспекция (РЗИ) – Пазарджик е извършила изследване за качеството на питейната вода в област Пазарджик, съобщиха за Радио „Фокус” – Пазарджик от РЗИ – Пазарджик. Пробите са взети в периода от 1 до 15 май 2018 година от 6 населени места в региона. Една от пробите не отговаря по микробиологични показатели на изискванията в Наредба № 9 от 16 март 2001 г. за качеството на водата, предназначена за питейно-битови цели. Тя е от велинградското село Абланица, където са установени ешерихия коли и колиформи над нормите. От страна на РЗИ е издадено предписание на водоснабдително дружество „ВКТВ” ЕООД - Велинград за извършване на хиперхлориране, почистване на водовземните съоръжения и представяне на контролна проба, с цел постигане изискванията на Наредба № 9/2001.\r\nВаня НИКОЛОВА", "date": "2018.05.23", "title": "Пазарджик: Отклонения в микробиологичните показатели са регистрирани във водата в село Абланица"}
{"url": "http://www.focus-news.net/news/2018/05/23/2525283/sofiya-s-praznik-na-bukvite-v-grada-shte-bade-otbelyazan-denyat-na-balgarskata-prosveta-kultura-i-slavyanskata-pismenost.html", "text": "С празник на буквите в града ще бъде отбелязан Денят на българската просвета, култура и славянската писменост. Това съобщиха от пресцентъра на Министерство за Българското председателство на Съвета на ЕС 2018. За първи път софиянци и гости на столицата ще празнуват Деня на българската просвета, култура и славянската писменост с празнична културна програма на открито. От 17.00 часа в Парка зад НДК Министерство за българското председателство на Съвета на ЕС, Столична община, Национален дворец на културата и Българско национално радио обединяват усилията си, за да зарадват публиката с изпълнения на музикалните състави на БНР, именити български музиканти, артисти, художници и творци. Сред изпълнителите ще бъдат Вокална група \"Радиодеца\", Оркестър за народна музика на БНР, Софийски духов оркестър и Биг Бенда на БНР. Световноизвестният цигулар Веско Ешкенази ще изпълни на своята цигулка специално за празника химна „Върви, народе възродени”. \r\nАвтор на визията на празника е известният български художник и майстор на плаката проф. Божидар Йонов.\r\nОрганизаторите готвят още много изненади за малките и големи зрители по време на Празника на буквите. Събитието се организира с подкрепата на Министерство на културата.", "date": "2018.05.23", "title": "София: С празник на буквите в града ще бъде отбелязан Денят на българската просвета, култура и славянската писменост"}
{"url": "http://www.focus-news.net/news/2018/05/23/2525286/blagoevgrad-rayonna-prokuratura-razlog-predade-na-sad-dvama-dushi-za-dokumentni-prestapleniya.html", "text": "Районна прокуратура – Разлог е внесла в съда обвинителен акт срещу К. С. и И. К. за документни престъпления. Това съобщиха от пресцентъра на Апелативна прокуратура - София. Обвиняемият К.С. изпълнявал длъжността „кмет“ на с. С. В това качество, в кръга на службата му, той имал право да удостоверява подписите на лица върху частни документи, които не подлежат на вписване. \r\nНа 09 февруари 2015 г. в канцеларията на К.С. в с. С. се явили обвиняемият И.К. и неустановено по делото лице. Били му представени пълномощно и пет декларации по чл. 264, ал. 1 от Данъчно-осигурителния процесуален кодекс. В частта „упълномощители“ неустановеното лице изписало с ръкописен текст имената на бащата и четирите сестри на И.К. и положило в присъствието на кмета подписи срещу всяко от тях. По този начин на документа бил придаден вид, че посочените в него лица упълномощават И.К. да ги представлява пред нотариус и да прехвърли правото на собственост върху поземлен имот и сграда в с. Краище. По същия начин били подписани и декларациите за липсата на задължения по ДОПК. \r\nКметът извършил надлежна заверка на документите. По този начин той удостоверил неверни обстоятелства, а другият обвиняем – И.К., няколко дни по-късно ги използвал като доказателство за посочените обстоятелства пред нотариус в нотариално производство за прехвърляне на правото на собственост върху имота. \r\nИ.К. е обвинен за съзнателно ползване на неистински частни документи в нотариална кантора в гр. Разлог, а К.С. – за съставяне на официални документи в качеството му на длъжностно лице, в които удостоверил неверни обстоятелства. \r\nПредстои разглеждане на делото в съда.", "date": "2018.05.23", "title": "Благоевград: Районна прокуратура – Разлог предаде на съд двама души за документни престъпления"}
{"url": "http://www.focus-news.net/news/2018/05/23/2525285/veliko-tarnovo-godishnite-nagradi-za-obrazovanie-i-kultura-na-obshtina-svishtov-byaha-vracheni-v-navecherieto-na-24-may.html", "text": "В навечерието на Празника на българската духовност и култура, в салона на ПБНЧ „Еленка и Кирил Д. Аврамови”, се проведе церемонията по връчване на Годишните награди за образование и култура на Община Свищов. Програмата бе открита с „Танц на буквите“, в изпълнение на децата от ДГ „Васил Левски“ с художествен ръководител Явор Узунов и приветствие от кмета Генчо Генчев, съобщиха от пресцентъра на Община Свищов. Директорът на дирекция „Култура и културно наследство” Росен Маринов, бе основният организатор и водещ на събитието. Заслужилите деятели в областта на културата и образованието бяха удостоени с награди в категориите Деятел на културата; Активна читалищна дейност; Учител на годината; Принос в образованието; Цялостен принос в образованието и културата, и Достоен за Свищов.\r\nЦеремонията започна с категорията „Деятел на културата”, в която бяха направени 8 номинации на читалищни дейци от община Свищов. С приза „Деятел на културата” бе удостоен Йордан Герчев, а наградата за дългогодишната и разностранна дейност в областта на културата като хорист, танцьор, читалищен деец и настоятел, организатор на различни събития от местно, регионално, национално и международно значение му бе връчена лично от кмета на Свищов Генчо Генчев.\r\nОстаналите седем читалищни дейци, номинирани в тази категория – Спаска Цветина, Юлка Друмева, Даниела Данаилова, Йорданка Славова, Георги Ангелов, Валя Георгиева, Атанаска Блажинова, бяха удостоени с грамоти за „Активна читалищна дейност“, които им бяха връчени от  Таня Ликова.\r\nСъс специална грамота за „Високи творчески постижения“, кметът на Свищов удостои основателя на Арт център „Творецът“ Явор Узунов, който само за няколко години успя да зарази с ентусиазма си десетки деца и да ги увлече в изкуството на театъра, и танца. Плод на неговите усилия са множество награди и отличия на национално ниво, а в момента неговият Център е сред най-предпочитаните места за изкуство в Свищов.\r\nНаградите за „Учител на годината” бяха разпределени в четири категории, заради четирите различни етапа в образователния процес. Избраните за Учители на годината бяха представени чрез кратки видеоклипове, през погледа на своите ученици, колеги и съграждани, които с много любов и уважение се изказаха за тях и техният професионализъм. Отличените учители бяха наградени от зам.-кметовете Анелия Димитрова и Бедри Алиев, и секретарят на Общината Любомира Петрова.\r\nОтличени са още:\r\n–          С наградата „Учител на годината“, в етап предучилищно образование бе удостоена Мирела Филипова – ДГ „Васил Левски“, за която колегите и казват, че е сред онези скромни хора, отличаващи се с любов и отговорност в професията си;\r\n–          За „Учител на годината“ – начален етап, бе избран Георги Караманлиев, учител в СУ „Димитър Благоев“. Преподавател с дългогодишна педагогическа практика, в която е доказал обич към поколения ученици. В работата си показва постоянство в мотивацията да подобри качеството на образователната подготовка;\r\nВ категорията „Учител на годината“ – прогимназиален етап, тази година наградените учители са двама. Награди получиха:\r\n–           Соня Захариева, учител в СУ „Николай Катранов“. Достоен пример за подражание сред своите колеги, а в много от своите ученици тя запалва пламъка на любовта към учителската професия;\r\n–          Николай Николов, учител в СУ „Димитър Благоев“. Доказан професионалист и с висок принос за педагогическата дейност. Той е инициатор и организатор на много спортни прояви през годините в общината и на международно ниво;\r\n–          Сред номинираните за „Учител на годината“ – гимназиален етап, бе отличена Лиляна Димитрова, учител в СПГ „Алеко Константинов“.  Тя притежава съвкупност от качества, които я формират като абсолютен професионалист в своята работа. Умее да приобщава своите възпитаници към учебния процес в различни класни и извънкласни форми.\r\nВсички останали учители, номинирани в категорията „Учител на годината“, получиха грамоти за „Принос в образованието”, които им бяха връчени за тяхната всеотдайност в работата от началник отдел „Образование“ Руманя Кузева:\r\n–          Станислава Георгиева – ДГ „Радост“;\r\n–          Яна Нинова – ДГ „Чиполино“;\r\n–          Невянка Караджова – старши учител, СУ „Николай Катранов“;\r\n–          Маргарита Павлова – СУ „Цветан Радославов“;\r\n–          Боряна Кобурова – ОУ „Филип Сакелариевич“;\r\n–          Татяна Йорданова – ОУ „Филип Сакелариевич“;\r\n–          Цветанка Денкинова – СУ „Цветан Радославов“;\r\n–          Надя Стефанова – старши учител СУ „Димитър Благоев“;\r\n–          Елена Илиева – СУ „Цветан Радославов“;\r\n–          Юлия Величкова – ПДТГ „Димитър Хадживасилев“.\r\nИзвън регламентираните номинации, тази година Община Свищов присъди специална грамота за „Високи постижения в образованието“ на един от училищните директори. Поводът за това бе наградата „Директор на годината“ – за висок професионализъм, новаторски дух и активно участие в международни проекти, с която директорът на СУ „Николай Катранов“ Генади Иванов бе удостоен от Синдиката на българските учители на 11 май 2018 г. Наградата връчи кмета на Свищов Генчо Генчев, който каза, че това отличие е гордост за цялата община и говори много за високото ниво на образование в свищовските училища.\r\nЗа трета поредна година Община Свищов присъди награда за „Цялостен принос в образованието и културата“. Тя се дава на хора постигнали значими успехи и спечелили общественото признание в областта на образованието и културата. Хора, проявили постоянство и професионализъм през всичките години на своя творчески и професионален път. Такъв човек е и носителят на тазгодишната награда Връбка  Попова. „Живее живота на съвремието с отворено сърце към радостта и тревогите на другите. Равновесие и сила, учителско дарование, възхищение от младостта като състояние на духа, определят активността на деня ѝ. Вярва в словото, което крепи човешката душа и продължава да бъде деен, отговорен, с отношение и участие в духовния живот на община Свищов човек.“, това бяха само част от думите казани за нея на церемонията по награждаване. Наградата на Връбка Попова бе връчена от кмета на Свищов Генчо Генчев.\r\nЕдно от най-високите отличия, които Общината присъди и тази година за висок професионализъм, постоянство, креативност и новаторство, инициативност и дейно участие в духовния живот на общината е наградата „Достоен за Свищов“. Достойният за Свищов е човек, който милее за българската култура и се е посветил на нейното опазване и развитие. Такъв човек е Антоанета Георгиева, ръководител на школата за поп и рок изпълнители „Естрада“, в която до сега са се обучавали над 300 деца от Свищов и общината, и са носители на големи награди от национални и международни конкурси. Генчо Генчев поднесе наградата „Достоен за Свищов“ на Антоанета Георгиева като каза, че с богатия си професионален опит и своята скромност тя е пример за човек, който с много любов върши своята работа. Тя е доказала се през годините като човек милеещ за родния град и допринасящ за неговото развитие, и популяризиране.\r\nСлед връчването на наградите за образование и култура на Община Свищов Росен Маринов благодари на всички взели участие по реализирането на церемонията, като не пропусна младите изпълнители Петя Стефанова, Борислава Борисова, Калина Кънева, Весела Иванова, Карина Илиева, Никол Борисова и децата от ДГ „Васил Левски“. Росен Маринов благодари и на колегите си от дирекция „Култура и културно наследство“, отдел „Образование“ и ПБНЧ „Еленка и Кирил Д. Аврамови – 1856“ за съвместната работа.", "date": "2018.05.23", "title": "Велико Търново: Годишните награди за образование и култура на Община Свищов бяха връчени в навечерието на 24 май"}
{"url": "http://www.focus-news.net/news/2018/05/23/2525277/varna-2-670-uchenitsi-ot-oblastta-sa-se-yavili-na-vtoriya-darzhaven-zrelosten-izpit-po-predmet-po-izbor.html", "text": "2 670 ученици от Варна и областта са се явили на втория държавен зрелостен изпит по предмет по избор. Това каза за Радио „Фокус“ – Варна Венцеслава Генова, началник на Регионалното управление на образованието във Варна. Тя допълни, че до изпит са допуснати 2 722 ученици, 52 не са се явили, а 121 зрелостници не са били допуснати. Сред зрелостниците, които работят, има 16 ученици със специални образователни потребности. Изпитът се провежда в 37 изпитни сгради и 241 изпитни зали. „857 са квесторите, които в момента изпълняват задълженията си в изпитните зали“, заяви Венцеслава Генова.\r\nМарияна ВАЛЕНТИНОВА", "date": "2018.05.23", "title": "Варна: 2 670 ученици от областта са се явили на втория държавен зрелостен изпит по предмет по избор"}
{"url": "http://www.focus-news.net/news/2018/05/23/2525281/mon-po-variant-i-rabotyat-zrelostnitsite-na-vtoriya-zadalzhitelen-zrelosten-izpit-po-predmet-po-izbor-sedmoklasnitsite-shte-pishat-po-variant-ii.html", "text": "По вариант I работят зрелостниците на втория задължителен зрелостен изпит по предмет по избор, който започна в 8.00 часа днес. Това съобщиха от пресцентъра на Министерство на образованието и науката. Изтегли го репортерът на Нова телевизия Мария Димитрова. Дванадесетокласниците имат на разположение четири астрономически часа, а тези със специални образователни потребности – шест часа. \r\nТе можеха да избират да се явят на един от общо 13 учебни предмета. Най-много ученици заявиха участие в изпита по биология – 13 820. Английски език посочиха 13 744, а география и икономика – 6904. Над 10 000 зрелостници предпочетоха вместо втора матура в дипломата им да бъде вписана средната оценка от държавните изпити за придобиване на професионална квалификация. \r\nВ 10.00 часа започна и националното външно оценяване по математика за учениците в седми клас. Те пишат по вариант II, който беше изтеглен от репортера на БНР Александра Михайлова. Изпитът се състои от 2 модула. Първият е с 20 задачи със затворен и със свободен отговор. Продължителността му е 60 мин., а максималният брой точки, който могат да получат учениците, е 65. Във втория модул седмокласниците трябва да решат 4 задачи - 2 с кратък числов, символен или словесен отговор и 2 с описание и аргументация на решението. Продължителността на този модул е 90 мин., а правилното решение на задачите носи 35 точки. Максималният резултат от двата модула е 100 точки.\r\nЗаместник-министърът на образованието и науката Таня Михайлова пожела успех и на зрелостниците, и на седмокласниците. Според нея ключът към успеха на изпитите са спокойствието и натрупаните знания.", "date": "2018.05.23", "title": "МОН: По вариант I работят зрелостниците на втория задължителен зрелостен изпит по предмет по избор, седмокласниците ще пишат по вариант II"}
{"url": "http://www.focus-news.net/news/2018/05/23/2525287/sofiyska-rayonna-prokuratura-zadarzha-dvama-mazhe-za-iznudvane.html", "text": "Софийска районна прокуратура задържа двама мъже за изнудване. Това съобщиха от пресцентъра на Прокуратура на Република България. Под ръководството и надзора на Софийска районна прокуратура е образувано и се води досъдебно производство срещу обвиняемите Васил Сашов и Гошо Ангелов, за това, че на 20 май 2018 г. в София, с цел да принудят Г. К. да се разпореди с вещ – да им предостави сумата от 1000 лв., го заплашили с насилие - като Ангелов му се заканил с думите „Сега ще ти счупя капачките!“ и деянието е придружено със заплаха за убийство с репликите: „Ще те нарежа на парчета и ще те пратя в кашон на майка ти!“ и „До 25-ти си искам парите, в противен случай ще те върна на майка ти в кашон!“\r\nПредвид високата обществена опасност на деянието и дееца, наблюдаващият прокурор е постановил задържане на двамата обвиняеми за срок до 72 часа, като е разпоредено привеждането им в сградата на СРС днес - на 23 май 2018 г. – за разглеждане на искане за вземане спрямо тях на мярка за неотклонение „Задържане под стража“.", "date": "2018.05.23", "title": "Софийска районна прокуратура задържа двама мъже за изнудване"}
{"url": "http://www.focus-news.net/news/2018/05/23/2525289/dobrich-s-pochti-6-po-malko-sa-zapisanite-v-detskite-gradini-na-oblastta-detsa-prez-uchebnata-20172018-godina.html", "text": "През учебната 2017/2018 година в детски градини в област Добрич са записани 5 000 деца или с 5.7% по-малко в сравнение с предходната година. Това съобщи Илга Иванова, главен експерт в отдел „Статистически изследвания – Добри“ към Териториално статистическо бюро-Североизток, предаде кореспондент на Радио „Фокус” – Варна. През учебната 2017/2018 година броят на самостоятелните детски градини с директор в област Добрич е 85 при 1 834 за цялата страна. Броят на децата, настанени в детски градини през тази учебна година е 5 030, което е с 306, или с 5.7% по-малко в сравнение с предходната учебна година. Обхватът на децата в детските градини, изчислен чрез груповия нетен коефициент на записване, намалява с 31 процентни пункта, като през учебната 2017/2018 година е достигнал 72.5% (за страната 78.4%). Статистическите данни сочат още, че в началното образование (I - IV клас) се обучават 6.1 хил. ученици, а в прогимназиалното (V - VII клас) – 4.7 хиляди. Завършилите средно образование през 2017 г. в общообразователни и професионални училища са съответно 607 и 396 ученици. Записаните в степен „професионален бакалавър“ на висшето образование за академичната 2017/2018 година са 722. През учебната 2016/2017 година 648 ученици са напуснали общообразователните училища в област Добрич, от които 569 в основното образование, сочат още данните на Статистическото бюро. Най-голям е относителният дял на учениците, които са заминали в чужбина - 381, или 58.8%, следван от дела на напусналите по семейни причини - 158, или 24.4%, и на напусналите поради нежелание да учат - 9.0%. През 2017 г. основно образование2 в общообразователните училища са завършили 2 186 ученици, а средно образование - 607 души. Относителният дял на децата в общообразователните училища, изучаващи чужди езици в началните класове (I - IV), е 78.6%, като от тях най-голям е делът на изучаващите английски език - 83.9%. Учителите (вкл. директорите и помощник-директорите с преподавателска заетост) в общообразователните училища през учебната 2017/2018 година са 1 232. Жените преобладават в учителската професия, като съставляват 85.1% от общия брой на учителите в областта. Към 1.10.2017 г. в областта функционират 2 частни общообразователни училища, като в тях са записани общо 91 ученици, или 0.7% от общия брой на учениците в общото образование.\r\nЖулиета НИКОЛОВА", "date": "2018.05.23", "title": "Добрич: С почти 6% по-малко са записаните в детските градини на областта деца през учебната 2017/2018 година"}
{"url": "http://www.focus-news.net/news/2018/05/23/2525284/premierat-boyko-borisov-otnasyame-se-edinstveno-sas-zagrizhenost-za-tova-koeto-balgarskiyat-danakoplatets-e-platil-veche-za-aets-belene.html", "text": "Отнасяме се единствено със загриженост за това, което българският данъкоплатец е платил вече за АЕЦ „Белене“. Това каза в началото на правителственото заседание министър-председателят Бойко Борисов, предаде репортер на Агенция „Фокус“.  „Излизането на САЩ от ядреното споразумение и малката възможност, макар че те предлагаха за около 100 млн. да се купи това оборудване, и с Иран не можем да ги продадем. Продажбата става с разрешение на производителя, защото това е специална продукция. Какво сме казали ние, за да се спре да се спекулира и да знаете какво да казвате: първо, държавата си е извела поуките, че когато има задължително изкупуване на тока, произведен от дадена централа, това означава много по-скъпа енергия. Имаме такъв опит негативен и той после струва на данъкоплатците стотици милиони – ТЕЦ 1 и ТЕЦ 3 на „Марица“, заяви Борисов. \r\n„Затова сме казали – преговори само евентуален купувач или инвеститор, ако той не иска подобен документ. Втори документ, който не можем и няма да позволя да се издава, това е държавна гаранция. Сиреч държавата да се задължава с плащане по тази сделка. Трето, ние можем да участваме в съвместно дружество, след като се отпишат активите от НЕК като държава в рамките на това, което сме похарчили до момента с такъв процент. Колко е – ще го кажат специалистите. При тези условия, аз не мога да разбера дори преговори за продажба или за каквото и да било с наличния мораториум в парламента, ние не можем да провеждаме. Нямаме мандат“, допълни той. „Трябва ли да стоим, за да се харесаме политически на едни или други, и за милиарди оборудване да го унищожим, защото то времето ще го унищожи? Това е, което правим. Отнасяме се единствено със загриженост за това, което българският данъкоплатец е платил вече. Интерес има от доста държави от най-големите им и държавни, и частни компании. Само че за да пратя Томислав Дончев или Теменужка Петкова да водят преговори, те първо трябва да имат съответния мандат. Не мога да разбера каква е тази истерия. Ако не ги водим тези преговори, няма ли да имаме обратната истерия?“, попита премиерът. „Защо да се отнасяме безстопанствено към милиардите, които българския данъкоплатец е платил. Тук няма нито Русия, нито Америка, нито Европа. Това не е старата наша позиция, когато едни казваха, че тези реактори не са произведени, руснаците най-вероятно лъжат, че те не са готови, даже да искаме да си ги вземем, за да видим, че те не са готови да платят неустойките. Оказа се, че те са готови, пратиха ги и може би са забравили, че се бяха натрупали по близо 90 млн. лв. лихви по тях. Ако не ме лъже паметта по 327 000 лв. на ден българския данъкоплатец плащаше по тези реактори. Накрая с президента Путин се разбрахме да ни ги опростят и да не ни ги искат. Бяха се натрупали 90 млн. лв.“, каза още Бойко Борисов. \r\nЛюба АЛЕКСИЕВА", "date": "2018.05.23", "title": "Премиерът Бойко Борисов: Отнасяме се единствено със загриженост за това, което българският данъкоплатец е платил вече за АЕЦ „Белене“"}
{"url": "http://www.focus-news.net/news/2018/05/23/2525263/spetsializiranata-prokuratura-poiska-otstranyavane-ot-dlazhnost-na-kmeta-na-rayon-mladost-desislava-ivancheva-zashtoto-e-izgotvyala-dokumenti-v-kachestvoto-si-na-kmet-ot-aresta.html", "text": "Днес Специализираната прокуратура внесе в Специализирания наказателен съд искане за отстраняване от длъжност на кмета на столичния район „Младост“ Десислава Иванчева, задържана по обвинение за получаване на подкуп в особено големи размери. Това съобщиха от пресцентъра на Прокуратура на Република България. Установено е, че в арестното помещение, където изтърпява мярка за неотклонение, е изготвяла документи в качеството си на кмет, предавала ги е на лица с разрешен достъп за свиждане, след което те са достигали до общинската администрация. По този начин тя е осъществявала от следствения арест действия, насочени към реално упражняване на правомощията на кмет на район, въпреки задържането ѝ под стража.", "date": "2018.05.23", "title": "Специализираната прокуратура поиска отстраняване от длъжност на кмета на район „Младост“ Десислава Иванчева, защото е изготвяла документи в качеството си на кмет от ареста"}
{"url": "http://www.focus-news.net/news/2018/05/23/2525290/plovdiv-pluvniyat-sezon-v-asenovgrad-se-otkriva-na-25-may.html", "text": "Плувният сезон в Асеновград се открива на 25 май, когато общинският басейн в града ще отвори врати за посетители. Това съобщиха за Радио „Фокус“ – Пловдив от отдел „Връзки с обществеността“ на Общината.\r\nЗа първите плувци входът ще бъде свободен. За текущи ремонти и въвеждането на басейна в експлоатация за летния сезон Община Асеновград е разходвала средства в размер 25 000 лв. За безопасността и спокойствието на плажуващите, басейнът разполага с двама спасители, лекар, медицинска сестра, озеленител, охранител и хигиенистка, 200 шезлонга и 150 чадъра. На територията на плувния комплекс има заведения за хранене и напитки, санитарен възел, детски басейн с пързалка и основен басейн с олимпийски размери. Водата в него в минерална и е с температура 27˚.\r\nРедовните цени за плувния басейн се запазват същите от миналата година – 4 лв. за възрастни и 3 лв. за дете.Месечни карти за възрастни са на стойност 50 лв., за деца до 14-годишна възраст – 40 лв., за детски групи по плуване с преподавател, както и за деца, които са членове на спортни клубове в Община Асеновград, също с преподавател – 10 лв.\r\nОбщинският плувен комплекс ще работи от 08.00 до 20.00 часа в дните от петък до вторник, в сряда – от 08.00 до 13.00 часа, а в четвъртък  е неработен ден за басейна.", "date": "2018.05.23", "title": "Пловдив: Плувният сезон в Асеновград се открива на 25 май"}
{"url": "http://www.focus-news.net/news/2018/05/23/2525293/blagoevgrad-okolo-3-kilometrova-kolona-ot-tezhkotovarni-avtomobili-se-e-obrazuvala-na-gkpp-kulata-na-izhod-ot-stranata.html", "text": "Около 3-километрова колона от тежкотоварни автомобили се е образувала на ГКПП “Кулата” на изход от страната, предаде репортер на Агенция “Фокус”. Трафикът на граничния пункт е интензивен.", "date": "2018.05.23", "title": "Благоевград: Около 3-километрова колона от тежкотоварни автомобили се е образувала на ГКПП “Кулата” на изход от страната"}
{"url": "http://www.focus-news.net/news/2018/05/23/2525291/vratsa-nad-120-grama-amfetamin-i-95-grama-kanabis-sa-izzeti-pri-obisk-na-apartament-v-kozloduy.html", "text": "Над 120 грама амфетамин и 95 грама канабис са иззети при обиск на апартамент в Козлодуй. Това съобщиха от ОДМВР - Враца. На 22 май 2018 г. в 16.20 часа на бул. „Княз Дондуков“ в Козлодуй полицейски патрул спрял за проверка лек автомобил „Шкода“, управляван от лице с инициали С.Л. (на 25 г.) от гр. Козлодуй. На водача е извършена проверка за употреба на наркотични вещества или техни аналози. Техническото средство е отчело положителна проба на канабис. В автомобила са открити саморъчно направени цигари от канабис. При последвалите процесуално-следствени действия е извършен обиск в апартамент, ползван от същото лице. Намерени са 126 грама бяло прахообразно вещество- амфетамин и 95 грама суха листа маса - канабис. Лицето С.Л. е задържано в РУ - Козлодуй.", "date": "2018.05.23", "title": "Враца: Над 120 грама амфетамин и 95 грама канабис са иззети при обиск на апартамент в Козлодуй"}
{"url": "http://www.focus-news.net/news/2018/05/23/2525276/komsomolskaya-pravda-prezidentat-na-balgariya-pristigna-pri-putin-za-traba.html", "text": "Едва долитайки в Русия, президентът на България Румен Радев веднага извади козовете, заявявайки, че много иска да възкреси от мъртвите газопровода „Южен поток“. Преди няколко години българите, под натиска на Европейския съюз, погребаха най-изгодния за всички от икономическа гледна точка проект,  забранявайки достъпа на Русия до своя бряг. В България останаха да лежат тръби, докарани за началото на строежа, а Русия се прехвърли на другия край на Черно море и вече почти завърши „Турски поток“, пише електронното издание на руския вестник „Комсомолская правда“, известен с пиперливите си коментари. Материалът е представен без редакторска намеса.\r\nИ ето, че след няколко години в България започнаха да излизат материали със заглавия „Отказвайки се от газопровода, ние подарихме на Турция 750 млн. долара годишно“, имайки предвид приходите от транзита. Да сондира почвата в Русия дойде Румен Радев, който първо обсъди въпроса с Дмитрий Медведев, а след това пристигна в резиденцията на Владимир Путин в Сочи.\r\n„Нашите възможности са много по-големи от това, с което се занимаваме днес и това, което сме постигнали“, заяви на срещата Путин, като подчерта, че България не е положила особени старания да се обърне с лице към Русия през последните години.\r\n„Целта на моята визита е да възстановим диалога между нашите страни на най-високо ниво след многогодишното прекъсване“, призна Радев. „Затова този диалог има голямо значение във всички области, представляващи взаимен интерес.\r\nЗа това, че този взаимен интерес най-вече е в енергийната сфера, свидетелстваше присъствието на министрите на енергетиката и промишлеността Александър Новак и Денис Мантуров.\r\nНай-интересното е, че независимо от всичко, Русия не затвори вратите пред България. И Путин, в отговор на журналистически въпрос, заяви, че проектът все още е възможен.\r\n„Сега ние виждаме и знаем, че българската страна би искала да се върне към този проект“, посочи руският държавен глава. „Но ние понесохме определени загуби във връзка с отказа на европейските партньори от реализацията на този проект. Сега едни намерения не са достатъчни, трябват ни абсолютно стоманобетонни гаранции от юридически характер“.\r\nНаистина, за детайлите на бъдещото сътрудничеството трябва да се разговаря не с Радев, а с премиера на България. По Конституция България е парламентарна страна и реалната власт в нея е в премиера Бойко Борисов.\r\n„След няколко дни ще имаме удоволствието да приемем в Москва министър-председателят на България, така че и с него също ще продължим тези дискусии“, заключи Путин.\r\nПревод и редакция:", "date": "2018.05.23", "title": "„Комсомолская правда“: Президентът на България пристигна при Путин за тръба"}
{"url": "http://www.focus-news.net/news/2018/05/23/2525296/sport-badu-dzhak-udari-refera-po-vreme-na-macha-sas-stivansan.html", "text": "Срещата за титлата на Световния боксов съвет в полутежка категория между Баду Джак и Адонис Стивънсън завърши наравно, но това не значи, че липсваха силни моменти. В 12-тия рунд реферът Джон Луис се опита да раздели двамата боксьори от схватката и получи сериозен удар в лицето от Баду Джак - разбира се случайно. По някакво чудо реферът все пак остана прав и в кондиция, за разлика от други трима свои колеги, нокаутирани от Баду.\r\nШведът се извини за скандалния удар, съдиите в крайна сметка отредиха равенство, при което Стивънсън си задържа световната си титла.", "date": "2018.05.23", "title": "Спорт: Баду Джак удари рефера по време на мача със Стивънсън"}
{"url": "http://www.focus-news.net/news/2018/05/23/2525279/ministar-temenuzhka-petkova-rabotim-za-zapazvane-na-strategicheskoto-myasto-na-balgariya-na-gazovata-karta-na-evropa-ne-se-angazhiram-da-komentiram-dumite-na-prezidenta-za-balgarski-potok.html", "text": "България и правителството работим изключително целенасочено от години наред за това да запазим стратегическото място и роля на България на газовата карта на Европа. Това каза пред журналисти министърът на енергетиката Теменужка Петкова за идеята на президента Румен Радев за „Български поток“, за доставки на руски газ към страната ни през Черно море, която той обяви при посещението си в Русия, след откриването на Международната конференция за макрорегионално сътрудничество в областта на туризма и енергетиката, предаде репортер на Агенция „Фокус“. „Смятам, че резултатите са налице“, заяви тя. Попитана как ще коментира идеята на президента Румен Радев за „Български поток“ Теменужка Петкова посочи: „Не бих се ангажирала с това да коментирам думите на президента Радев“.\r\nБиляна ИВАНОВА", "date": "2018.05.23", "title": "Министър Теменужка Петкова: Работим за запазване на стратегическото място на България на газовата карта на Европа, не се ангажирам да коментирам думите на президента за „Български поток“"}
{"url": "http://www.focus-news.net/news/2018/05/23/2525288/varna-angliyskiyat-ezik-e-nay-zhelaniyat-predmet-za-vtori-zrelosten-izpit-v-oblastta.html", "text": "Английският език е най-желаният предмет за втори зрелостен изпит във Варненска област. Това каза за Радио „Фокус“ – Варна Венцеслава Генова, началник на Регионалното управление на образованието във Варна. 932 зрелостници от Варна и областта са подали заявление да бъдат допуснати до втори зрелостен изпит по английски език. „В момента работят 902, 2-ма не се явиха, а 28 са недопуснати“, допълни Венцеслава Генова. Биология и здравно образование е вторият най-желан предмет за държавен зрелостен изпит по предмет по избор. Заявление за допускане до този изпит са подали 770 зрелостници, изпит днес полагат 684 ученици, 23 не са се явили,  а 63 са недопуснати. 279 зрелостници са подали заявление за допускане до изпит по география и икономика. В момента работят 250 ученици, като 16 от подалите предварително заявление не са се явили, а 13 не са допуснати до днешния изпит. \r\n„Изпитът започна във всички изпитни сгради точно в 8.31 часа. Учениците работят по всички 13 учебни предмета, по които може да се положи втората задължителна матура по предмет по избор. По чуждите езици италиански, френски, испански и немски няма неявили се и недопуснати до изпит ученици. Всички, които подадоха заявление, в момента работят“, отбеляза Венцеслава Генова.\r\nМарияна ВАЛЕНТИНОВА", "date": "2018.05.23", "title": "Варна: Английският език е най-желаният предмет за втори зрелостен изпит в областта"}
{"url": "http://www.focus-news.net/news/2018/05/23/2525298/obreshko-nechev-byuro-po-truda-veliko-tarnovo-za-poreden-mesets-namalyava-broyat-na-bezrabotnite.html", "text": "За пореден месец намалява броят на безработните лица, обслужвани от Дирекция „Бюро по труда“ във Велико Търново. Регистрираните през април са били 2 055 души, като броят им за предходния месец е бил със 165 човека повече. Това съобщи пред журналисти Обрешко Нечев, директор на дирекцията, предаде репортер на Радио „Фокус“ – Велико Търново. Той уточни, че в за същия месец на предходната година регистрираните безработни са били с 215 повече или има спад на безработицата с близо 10%. \r\n„Равнището на безработица за Дирекцията през месец април е 4.3 %. Имаме спад 0.3 пункта, спрямо март. То е  с 2.1 пункта под средното за страната и с 1.8 по-ниско от това за областта“, поясни Обрешко Нечев.  Той допълни, че входящият поток от търсещи работа наброява 226 души, или, със 64 по-малко спрямо март. Най-много са новорегистрираните лица в община Велико Търново – 187, следва община Елена – с 25, и община Златарица – с 14 души. Изходящият поток, който включва тези, които са намерили работа, е от 391 човека. Според данните равнището на безработица в региона продължава да намалява спрямо предходните месеци.\r\nПо думи на Нечев работодателите в региона търсят изпълнители, служители в производството и хотелиерския бизнес. За предходния месец в Дирекцията са заявени 596 свободни работни места, като те са с 250 повече, спрямо март. Най-много са вакантните позиции във Великотърновска община – 546, община Елена – 40 и община Златарица – 10. „Увеличението е в следствие на трудовата борса, която се проведе през месец април. Заявените свободни работни места на първичния трудов пазар са 568, от които 492 в частния сектор. 519 са вакантните места за лица без квалификация, 27 – за специалисти и 22 за лица с работническа  професия. Заетите работни места за миналия месец са 324, като това е с 5 повече, спрямо март“, уточни още Обрешко Нечев. За една свободна позиция през април са се конкурирали 2 безработни лица, при пет за март.\r\nОбрешко Нечев заяви още, че Дирекция „Бюро по труда“ подготвя две информационни събития подготвя през юни. Първото ще е трудова борса, която ще се проведе на 6-ти юни в град Елена. Причината трудова борса да не бъде организирана във Велико Търново, както досега, е идеята да бъдат привлечени и безработни от останалите общини, за които отговаря Бюрото – Елена и Златарица. Борсата ще е в голямата зала на Община Елена. „Второто събитие ще е за активиране на неактивни младежи по проект „Готови за работа“ на територията на Община Велико Търново. Целта е подобряване възможностите за намиране на работа и трудовата реализация на младите хора. В рамките на събитието, неактивните младежи ще имат възможността да се запознаят с услугите на Бюрото по труда и да зададат своите въпроси на експертите. Младите хора ще получат информация за различните възможности за намиране на работа и как да направят най-добрия за себе си избор“, разказа още Обрешко Нечев. Той уточни, че информационната кампания ще е насочена към младежи от 15 до 29 години и ще се проведе в парк „Марно поле“  на 8-ми юни, от 14.00 часа.\r\nЛуиза ТРАНЧЕВА", "date": "2018.05.23", "title": "Обрешко Нечев, „Бюро по труда“-Велико Търново: За пореден месец намалява броят на безработните"}
{"url": "http://www.focus-news.net/news/2018/05/23/2525297/api-vazstanoveno-e-dvizhenieto-pri-km-3-na-avtomagistrala-trakiya-v-posoka-sofiya.html", "text": "Възстановено е движението при км 3 на автомагистрала \"Тракия\" в посока София. Това съобщиха от пресцентъра на Агенция \"Пътна инфраструктура\".", "date": "2018.05.23", "title": "АПИ: Възстановено е движението при км 3 на автомагистрала \"Тракия\" в посока София"}
{"url": "http://www.focus-news.net/news/2018/05/23/2525294/sofiya-v-tezhko-sastoyanie-sa-dvama-ot-postradalite-pri-katastrofata-na-am-trakiya-nastaneni-v-umbal-sv-anna.html", "text": "В тежко състояние са двама от пострадалите при катастрофата на АМ \"Тракия\", настанени в УМБАЛ \"Св. Анна\". Това са мъж на 60 г. и жена на 54 г., съобщиха от пресцентъра на болницата. Мъжът е с тежка черепно-мозъчна травма и тежка гръдна травма и хоспитализиран в КАИЛ (реанимация). Жената е тежка лицева травма и фрактура на мандибула (долна челюст) и е хоспитализирана в Клиника по ЛЧХ. Седем са пострадалите при катастрофата на АМ \"Тракия\" от тази сутрин, приети в УМБАЛ \"Св. Анна\" - София АД. 4 пациенти са предимно с гръдно-коремни травми и различни травми на долни крайници и са хоспитализирани в Клиниката по неврохирургия и Клиниката по хирургия. Един е освободен за домашно лечение.", "date": "2018.05.23", "title": "София: В тежко състояние са двама от пострадалите при катастрофата на АМ \"Тракия\", настанени в УМБАЛ \"Св. Анна\""}
{"url": "http://www.focus-news.net/news/2018/05/23/2525299/pernik-v-tsentralniya-gradski-park-shte-se-provede-obuchenie-na-otkrito-za-detsa-i-mladezhi-koito-iskat-da-si-vzemat-domashen-lyubimets.html", "text": "В Централния градски парк ще се проведе обучение на открито за деца и младежи, които искат да си вземат домашен любимец. Това съобщиха от пресцентъра на Община Перник. Събитието ще се проведе на 27 май 2018 г. от 10.00 до 13.00 часа на Лятната сцена в Централен градски парк. От специалния гост-лектор д-р Гикова участниците ще научат как да си изберат подходящо за тях животинче и как да се грижат за него с любов. \r\nЩе бъдат обсъдени радостта, която носят животните вкъщи отговорността, която собствениците носят за тях. Няма такса за участие в събитието, но има формуляр за попълване, достъпен . Събитието се организира от асоциация „АКСЕЛС”, финансира се от Община Перник и е част от Общинския годишен план за младежта 2018 г.", "date": "2018.05.23", "title": "Перник: В Централния градски парк ще се проведе обучение на открито за деца и младежи, които искат да си вземат домашен любимец"}
{"url": "http://www.focus-news.net/news/2018/05/23/2525303/blagoevgrad-chetiri-leki-avtomobila-sa-uvredeni-pri-pozhar-v-avtokashta-v-grad-gotse-delchev.html", "text": "Четири леки автомобила са увредени при пожар в автокъща в град Гоце Делчев. Това съобщиха от ОДМВР - Благоевград. Сигналът за пожара е получен около 04.10 часа тази сутрин. При пожара са засегнати четири леки автомобила. Погасен от екип на РСПБЗН - Гоце Делчев. Причините за пожара и стойността на нанесените щети са в процес на установяване.", "date": "2018.05.23", "title": "Благоевград: Четири леки автомобила са увредени при пожар в автокъща в град Гоце Делчев"}
{"url": "http://www.focus-news.net/news/2018/05/23/2525302/d-r-nadezhda-todorovska-bchk-s-po-dobri-sotsialni-i-zdravni-uslugi-za-vazrastnite-hora-v-balgariya-shte-badat-podobreni-i-ikonomicheskite-pokazateli.html", "text": "С по-добри социални и здравни услуги за възрастните хора в България ще бъдат подобрени и икономическите показатели, като това ще направи страната ни конкурентоспособна със свой собствен работещ модел на социална и здравна грижа. Това каза за Радио „Фокус“ заместник генералния директор на Българския Червен кръст (БЧК) д-р Надежда Тодоровска. Тя уточни, че целта на вече изградения модел за домашна грижа е да се помогне на повече възрастни хора в нужда, които представляват все по-голям процент от населението. \r\n„Изключително важен момент е да се дефинират отделните групи социални услуги, да се подобри достъпа до тях, да се намалят разходите, свързани с предоставянето на тези грижи. Много важно е да се определи, когато някой плаща за дадена социална, здравна или интегрирана услуга, да има добро качество, за да може всеки да бъде удовлетворен. Направихме този модел за домашна грижа, който работи във Врачанско в четири общини – Враца, Оряхово, Бяла Слатина и Криводол, който да бъде близък до хората, да откликва на интегрираните им нужди и да подпомогне като цяло системата, за да облекчи и финансово една такава дейност по отделните населени места“, обясни заместник-генералния директор на БЧК. Д-р Надежда Тодоровска добави, че резултатите от проекта са обнадеждаващи, като изрази надежда във втората му фаза моделът за домашна грижа да бъде надграден и с дигитални услуги, които освен в област Враца, да бъдат прилагани и в областите Монтана и Видин.", "date": "2018.05.23", "title": "Д-р Надежда Тодоровска, БЧК: С по-добри социални и здравни услуги за възрастните хора в България ще бъдат подобрени и икономическите показатели"}
{"url": "http://www.focus-news.net/news/2018/05/23/2525304/blagoevgrad-5-dushi-sa-postradali-pri-katastrofa-mezhdu-selata-debren-i-garmen.html", "text": "5 души са пострадали в следствие на катастрофа между селата Дебрен и Гърмен около 18,20 часа на 22 май. Това съобщиха от пресцентъра на ОДМВР-Благоевград. Лек автомобил с 45-годишен водач от село Дебрен, при излизане от крайпътна територия и завиване в обратна посока, е отнел предимство и се е блъснал в друга лека кола с 33-годишен шофьор. В резултат на инцидента са пострадали водачът на първия лек автомобил, който след извършен медицински преглед е освободен за домашно лечение, и пътуващи в колата три жени на 34, 44 и 39 години, както и шофьорът на другия автомобил, които са настанени за лечение в МБАЛ-Гоце Делчев.", "date": "2018.05.23", "title": "Благоевград: 5 души са пострадали при катастрофа между селата Дебрен и Гърмен"}
{"url": "http://www.focus-news.net/news/2018/05/23/2525305/veliko-tarnovo-parvokursnik-ot-stopanska-akademiya-v-svishtov-stana-vitseshampion-po-dzhudo-v-natsionalna-universiada-2018.html", "text": "Първокурсникът от Стопанска академия – Едмон Белчев завоюва сребърен медал в Национална универсиада 2018. Това съобщиха от пресцентъра на Стопанска академия \"Д. А. Ценов\". Свищовският студент от специалност „Бизнес информатика” участва в най-мащабното университетско спортно събитие в състезанието по джудо. В тазгодишното издание на студентския шампионат, организиран от Асоциацията за университетски спорт „Академик”, чийто домакин бе НСА „Васил Левски”, участваха над 1400 студенти от 27 университета, които се състезаваха в 15 вида спорт. Едмон бе единствения участник от Университетски спортен клуб „Димитър А. Ценов” и се състезава в категория 66 кг. В двете срещи, в които опонентите му бяха от Софийски университет, свищовският джудист завърши с ипон чиста победа. На финала младият IT специалист от Свищов се изправи срещу студент от Национална спортна академия и малко не му достигна за да се пребори за златото. Така, още при първото си участие в Национална универсиада, първокурсникът от Стопанска академия завоюва вицешампионска титла. Негов треньор в УСК „Д. А. Ценов” е ст. преп. д-р Силвия Иванова.   \r\nЕдмон Белчев тренира джудо от шест години в местния спортен клуб „Джудоспорт” със старши треньор Севдан Златанов. През настоящата състезателна година той има и други два медала от републикански първенства – сребърен по бойно самбо и бронзов по джудо. В момента свищовският студент се подготвя за балканско първенство по джудо.", "date": "2018.05.23", "title": "Велико Търново: Първокурсник от Стопанска академия в Свищов стана вицешампион по джудо в Национална универсиада 2018"}
{"url": "http://www.focus-news.net/news/2018/05/23/2525308/miroslav-stoyanov-odmvr-pazardzhik-patna-politsiya-osashtestvyava-seriozen-kontrol-za-nereglamentirano-dvizhenie-na-karutsi-po-glavnite-patishta-v-oblastta.html", "text": "КАТ „Пътна полиция“ осъществява сериозен контрол за нерегламентирано движение на каруци по главните пътища в област Пазарджик, съобщи за Радио „Фокус” – Пазарджик  говорителят на ОДМВР-Пазарджик. По думите му каруците са превозни средства, които създават предпоставки за пътни инциденти, особено ако не са оборудвани, не са боядисани в съответния жълт цвят, нямат светлоотразители и не са регистрирани. „Все още има проблеми с движението на каруци по скоростните пътища и най-вече по главния път І-8 Пазарджик – Пловдив. Там са насочени и усилията на полицейските служители. В тази връзка с контрола на движението на такива пътни превозни средства са ангажирани както екипи на „Пътна полиция“, така и на полицейското управление в квартал „Изток” и на Районното управление на полицията.На всеки един, който е установен на този път или съответно е с необорудвана каруцата по съответния начин, му се съставя акт за административно нарушение. Усилията на полицаите са насочени основно през нощните часове и почивните дни, които се използват от водачите на каруци най-често за пътуване по главни пътища и в централната част на Пазарджик“, уточни Стоянов. Той поясни, че толеранс е приемлив единствено за ромски религиозни процесии, при които покойникът се транспортира с каруца, но тя трябва да се движи безопасно по пътя.\r\nДвижението на каруци в областния град Пазарджик е регламентирано в Наредбата за организацията и безопасността на движението, дисциплината на водачите на превозни средства и пешеходците в община Пазарджик. Там е отбелязано, че пътните превозни средства с животинска тяга, собственост на живущите в Пазарджик, се регистрират в Община Пазарджик. На регистрираните ППС се издава регистрационен талон и регистрационна табела. Табелата представлява правоъгълник с размери 21/16 см с бял надпис на тъмносин фон ”Пазарджик и трицифрен номер”. В наредбата има текстове, с които се забранява движението на превозни средства с животинска тяга без престилки за животински отпадъци и необорудвани, съгласно ППЗДП. Забранява се и оставянето без надзор на превозни средства с животинска тяга по улиците.\r\nАлбена ЖИЛЕКОВА", "date": "2018.05.23", "title": "Мирослав Стоянов, ОДМВР-Пазарджик: „Пътна полиция“ осъществява сериозен контрол за нерегламентирано движение на каруци по главните пътища в областта"}
{"url": "http://www.focus-news.net/news/2018/05/23/2525295/varna-944-uchenitsi-ot-oblastta-sa-pozhelali-da-polozhat-darzhaven-izpit-za-pridobivane-na-stepen-za-profesionalna-kvalifikatsiya.html", "text": "944 ученици от Варна и областта са пожелали да положат държавен изпит за придобиване на степен за професионална квалификация. Това каза за Радио „Фокус“ – Варна Венцеслава Генова, началник на Регионалното управление на образованието във Варна. Тя допълни, че изпитът по теория на професията ще се състои на 6 юни. Венцеслава Генова отбеляза, че изпитът за придобиване на степен на професионална квалификация се състои от две части – теория и практика. Изпитът по теория се провежда в изпитна зала, докато изпитът по практика се провежда в различни предприятия според спецификата на професията. \r\n„След това се прави средна аритметична оценка, която се вписва в дипломата като втора матура“, допълни Венцеслава Генова. Тази възможност съществува като опция от две години, като тази година зрелостниците от професионалните гимназии във Варна и областта, посочили държавния изпит за придобиване на степен за професионална квалификация като втора матура, се увеличават, припомни Венцеслава Генова. Тази година този избор са направили 944 зрелостници, докато миналата година те са били 662.\r\nМарияна ВАЛЕНТИНОВА", "date": "2018.05.23", "title": "Варна: 944 ученици от  областта са пожелали да положат държавен изпит за придобиване на степен за професионална квалификация"}
{"url": "http://www.focus-news.net/news/2018/05/23/2525307/dobrich-obshtinata-osiguryava-zaetost-na-bezrabotni-litsa-ot-uyazvimite-grupi-na-pazara-na-truda.html", "text": "Като част от Регионалната програма за заетост за 2018 година Община град Добрич ще наеме 2 лица от неравнопоставените групи на пазара на труда за извършване на обществено полезни дейности в общински обекти детските ясли и градини. Това съобщиха от пресцентъра на Общината. В рамките на 6 месеца за безработни и неактивни лица ще бъдат осигурени доходи от труд, допълнителни възнаграждения и социални придобивки, на пълен работен ден. Финансирането е в размер на 7548 лева по закона за насърчаване на заетостта. С реализиране на регионалната програма община град Добрич цели да създаде работни места и да даде шанс на уязвимите групи на регионалния пазар на труда за трудова заетост и социална интеграция.", "date": "2018.05.23", "title": "Добрич: Общината осигурява заетост на безработни лица от уязвимите групи на пазара на труда"}
{"url": "http://www.focus-news.net/news/2018/05/23/2525292/violeta-ilieva-ruo-burgas-2901-uchenitsi-sa-se-yavili-na-vtoriya-darzhaven-zrelosten-izpit-ot-3119-zayavili-zhelanie-za-uchastie.html", "text": "2901 ученици са се явили на втория държавен зрелостен изпит от 3119, заявили желание за участие. Това каза за Радио „Фокус“-Бургас Виолета Илиева, началник на Регионално управление на образованието (РУО)-Бургас. Най-голям брой зрелостници има за учебния предмет Биология и здравно образование – 1022, от които не са се явили 41 от тях. Следващите предпочитани учебен предмети са Английски-871, от тях не са се явили 5-ма,  Философски цикъл – 373. По думите на Илиева по всички учебни предмети има заявени желания като най-малко участници са по учебния предмет Физика и астрономия – 3. „Важното за втория държавен зрелостен изпит е, че учениците от професионалните гимназии могат да предпочитат оценката от изпита за придобиване на професионална квалификация, т.е.  да бъде посочен като оценка за втори държавен зрелостен изпит“, каза още тя.\r\nВиолета Илиева допълни още че, обикновено поддържат едно и също ниво на заявени ученици, тъй като випуските вървят с приблизително равен брой паралелки. Разликите се явяват от заявени желания за явяване на държавен зрелостен изпит на деца, които са завършили минали години. „Много по-голямата част са тези, които завършват в момента дневна форма на обучение, но има и друга група, които не са положили успешно държавен зрелостен изпит и се явяват през тази сесия“, добави още тя.\r\nПо думи на Илиева в 10.00 часа официално е започнало провеждането и на националното външно оценяване по математика за 7 клас. Продължителността на изпита е 2 астрономически часа, с изключение на този за децата със специални образователни потребности. В 12.00 часа ще приключат двата изпита, заедно с държавния зрелостен изпит. Явяващите се още се регистрират и по-късно ще стане ясно колко деца са се явили.\r\nДеница ДИМИТРОВА", "date": "2018.05.23", "title": "Виолета Илиева, РУО-Бургас: 2901 ученици са се явили на втория държавен зрелостен изпит от 3119, заявили желание за участие"}
{"url": "http://www.focus-news.net/news/2018/05/23/2525309/veliko-tarnovo-s-izlozhba-leka-atletika-i-futbol-v-grada-shte-bade-otbelyazana-60-godishninata-na-stadion-ivaylo.html", "text": "С изложба, лекоатлетически турнир и футболни срещи между детско-юношески отбори във Велико Търново ще бъдат отбелязани 60 години от откриването на стадион „Ивайло“. Това съобщиха от пресцентъра на Община Велико Търново. „Митичния“ отваря официално врати на 24 май 1958 година. Тогава в града са организирани невиждани до този момент тържества. Проведени са масови състезания по лека атлетика, в които участват ученици от основните училища „Христо Ботев” и „Никола Вапцаров”, както и масови гимнастически упражнения, изпълнени от курсанти под ръководството на Георги Шопов. Изиграна е и приятелска футболна между отборите на „Етър” и „Славия”, завършила при резултат 3:0 за столичани.\r\n„Сега ще акцентираме върху детско-юношеския спорт и ще отдадем дължимото на миналото“, съобщи директорът на ОП „Спортни имоти и прояви“ Петко Павлов. \r\nЛекоатлетическият турнир за подрастващи е под наслов „60 години стадион „Ивайло“. Надпреварата ще започне в сутрешните часове на 24 май. Участниците и гостите ще имат възможност да разгледат изложба, разказваща за развитието на универсалното спортно съоръжение през годините. Във фотоси са представени паметни мачове, оставили отпечатък върху спортната история на Велико Търново, спортисти - почетни граждани на Старата столица, отделено е и специално внимание на феновете.\r\nВ 12.00 часа гимнастички от „Етър- Елит“ ще представят своя масова композиция на футболния терен, а в следобедните часове младите футболисти на „Етър ВТ“ ще посрещнат връстниците си от „Литекс“ /Ловеч/ в директен спор за първото място в групата U15.\r\nОрганизатори на тържествата са Община В. Търново и ОП „Спортни имоти и прояви“, с подкрепата на „Зонта клуб“ - В. Търново, „Екстрапак ООД“ и фирма „Валда“.", "date": "2018.05.23", "title": "Велико Търново: С изложба, лека атлетика и футбол в града ще бъде отбелязана 60-годишнината на стадион „Ивайло“"}
{"url": "http://www.focus-news.net/news/2018/05/23/2525306/milena-damyanova-ne-samo-sme-chast-ot-evropeyskoto-semeystvo-a-naslednitsi-na-onezi-koito-sazdadoha-nashata-pismenost-gerb-obache-ne-priema-partiynite-zaigravki-na-tema-obrazovanie.html", "text": "По време на европредседателството показваме, че не само сме част от европейското семейство, а наследници на онези, които създадоха нашата писменост. Това каза народният представител от ПГ на ГЕРБ и  председател на Образователната комисия  Милена Дамянова в декларация от името на група по повод 24 май, предаде репортер на Агенция „Фокус“.  „Гордостта не пада там, гдето знанието живей“ -утре тези думи от всенародния училищен химн от Стоян Михайловски ще звучат в цялата страна. Наричаме този ден най-български и най-истински“, каза Дамянова. По думите й на този ден поднасяме венци пред славното дело на братята Кирил  и Методий. Дамянова посочи, че на този ден се благодари и се покланя пред делото на просветителите, защото само хора с духовна сила могат да разпространяват знания. „За ГЕРБ това е денят, в който отново ще напомним, че образованието е приоритет в нашата управленска програма и ние ще продължаваме да го отстояваме“, заяви тя. Според нея без учителите знанието не може да се разпространява. Дамянова заяви, че е започнала промяната на модели и методи на преподаване и обучения за поколенията, които са твърде различни. „Без да отстъпваме от разбирането, че българщината е над всичко, искаме да научим наследниците си, че светът няма граници. Затова всяко дете трябва да бъде в класната стая“, допълни председателят на Образователна комисия. „ГЕРБ нямаме намерение да отстъпим пред статуквото, което брани не дотам добри практики в системата на образованието. Често ни се налага да мълчим, да за не създаваме обществен шум, когато опозицията говори за хаос“, каза Дамянова и отчете, че ГЕРБ са замълчали, когато конституционни съдии са изразили положително становище по Закона за училищното и предучилищното образование.  Дамянова заяви, че ГЕРБ трудно приема партийни заигравки по темата за образованието.\r\nДеница КИТАНОВА", "date": "2018.05.23", "title": "Милена Дамянова: Не само сме част от европейското семейство, а наследници на онези, които създадоха нашата писменост - ГЕРБ обаче не приема партийните заигравки на тема образование"}
{"url": "http://www.focus-news.net/news/2018/05/23/2525300/premierat-boyko-borisov-pozitsiyata-ni-za-aets-belene-e-otgovorna-i-otgovarya-na-edin-dobar-stopanin.html", "text": "Според мен позицията ни за АЕЦ „Белене“ е отговорна и отговаря на един добър стопанин – да се опита това, което има в двора в Белене, да прецени какво да го прави. Това каза в началото на правителственото заседание министър-председателят Бойко Борисов, предаде репортер на Агенция „Фокус“.  „Ако се седне спокойно да се говори, без да се влагат емоции и чувства, всички ще ви кажат, че 5-и и 6-и реактор бяха удължени животите им, но след 10-15 години по тях ще има вече натиск да бъдат затваряни. Представете си днес енергийната система без 2000 мегавата. Да остане само на въглищата и на зелената енергия. Като се знае за въглищата каква война, не битка, а война водим в Брюксел с Нено Димов, Теменужка Петкова, Томислав Дончев, да им удължим на „Мариците“ максимално живота, тъй като вредните емисии и натискът върху това да бъдат извадени като производство на електроенергия въглищата да бъдат направени скъпи, за да не са изгодни, и цяла Европа го прави, след 10 години този, който ще седи тук ще каже: „Къде са били онези там?“, коментира Борисов. Според него тогава ще трябва да внасяме ток. „Опитваме се най-спокойно да го обясним на експертен език на тези, които и го подкрепят или не го подкрепят. Хипотезата, че реакторите не са готови, че са много скъпи, което съм го говорил и аз разбира се, се оказа невярна“, каза още Бойко Борисов. \r\nЛюба АЛЕКСИЕВА", "date": "2018.05.23", "title": "Премиерът Бойко Борисов: Позицията ни за АЕЦ „Белене“ е отговорна и отговаря на един добър стопанин"}
{"url": "http://www.focus-news.net/news/2018/05/23/2525310/vap-vazlozhi-na-ministara-na-turizma-nikolina-angelkova-proverka-za-zakonnost-po-spazvane-na-zakona-za-ustroystvo-na-chernomorskoto-kraybrezhie.html", "text": "ВАП възложи на министъра на туризма Николина Ангелкова проверка за законност по спазване на Закона за устройство на Черноморското крайбрежие. Това съобщиха от пресцентъра на Прокуратура на Република България.\r\nПри осъществяването ѝ подлежи на инспектиране изпълнението на специални законови изисквания, от рода на:\r\n- обезпечаване на свободния достъп до морските плажове, без определяне на такси за това;\r\n- осигуряване не по-малко от 50 на сто от активната плажна площ за свободно разполагане на плажни принадлежности от страна на посетителите. По силата на закона тази площ трябва да е равностойна като достъп до морето със зоните с разположени от концесионера или наемателя плажни принадлежности, които той предоставя възмездно на посетителите на морския плаж и да е обозначена на морския плаж и на указателни табели;\r\n- законосъобразно поставяне на преместваеми обекти и съоръжения за осъществяване на задължителните дейности на морския плаж и за спортно-развлекателна дейност и заведения за бързо обслужване и др.\r\nСпоред закона задължителни са дейностите по осигуряване на водното спасяване, по обезопасяване на прилежащата акватория, здравното и медицинското обслужване и санитарно-хигиенното поддържане на морския плаж, а обектите и съоръженията за спортно-развлекателна дейност и заведения за бързо обслужване по правило могат да заемат общо до 2 на сто от площта на морския плаж.\r\nСрокът за извършване на проверката е двумесечен, след което на ВАП ще се представи обобщена информация за констатираните нарушения, предприетите конкретни мерки и действия за отстраняване на разкритите случаи на неспазване на закона и последиците от тях и за санкциониране на виновните лица, вкл. съставени актове за установяване на административни нарушения, издадени наказателни постановления, постановени административни актове и наложени принудителни административни мерки.\r\nЦелта на проверката е гарантиране на спокойното ползване на морските плажове през целия летен сезон.", "date": "2018.05.23", "title": "ВАП възложи на министъра на туризма Николина Ангелкова проверка за законност по спазване на Закона за устройство на Черноморското крайбрежие"}
{"url": "http://www.focus-news.net/news/2018/05/23/2525301/mkd-makedoniya-metalni-ogradi-pred-sada-i-moshtni-protesti-predi-prisadata-na-nikola-gruevski.html", "text": "От вторник вечерта пред Съда в Скопие започнаха да поставят метални огради. В социалните мрежи кръжат призиви за протести пред сградата на съда. В сряда трябва да бъде прочетена присъдата на бившия македонски премиер Никола Груевски по случая „Тенк“, пише скопското електронно издание „МКД“.\r\nБившият министър-председател Груевски ще чуе първата присъда по обвинението на прокуратурата по случая „Тенк“, в който заедно с бившия заместник-министър на вътрешните работи Гочо Поповски са обвинени за придобиване на луксозен мерцедес. Съдия по делото е Добрила кацарска, която вече произнесе присъда от 9 години лишаване от свобода на Поповски по случая „Триста“ за злоупотреба със служебно положение, припомня изданието.\r\n\"Исках да се сдобия с бронирано превозно средство, защото исках да се возя в него. Получих полза, защото ме возиха, не в една, а в друга кола, от една и съща марка. Поколения наши потомци ще се чудят в какво е обвинен бившият премиер, преди да разберат, че това е политическо преследване \", каза наскоро Груевски.\r\nПрокуратурата иска осъдителни присъди за двамата обвинени, а защитата иска освобождаване поради липса на доказателствата. Съдия Кацарска ще произнесе присъдата си днес.\r\nПо същия случай е обвинена и бившият министър на вътрешните работи Гордана Янкуловска, но делото срещу нея бе отложено, защото е бременна.\r\nПревод и редакция:", "date": "2018.05.23", "title": "„МКД“ (Македония): Метални огради пред съда и мощни протести преди присъдата на Никола Груевски"}
{"url": "http://www.focus-news.net/news/2018/05/23/2525314/nsi-prez-parvoto-trimesechie-na-2018-g-1-0020-hil-balgarski-grazhdani-sa-realizirali-turisticheski-patuvaniya-842-ot-tyah-sa-v-stranata.html", "text": "През първото тримесечие на 2018 г. 1 002.0 хил. български граждани са реализирали туристически пътувания. Това сочи статистика на Националния статистически институт (НСИ). Преобладаващата част от тях - 84.2%, са пътували само в страната, 13.2% - само в чужбина, а 2.6% са пътували както в страната, така и в чужбина. В сравнение със същото тримесечие на 2017 г. общият брой на пътувалите лица на възраст 15 и повече навършени години нараства с 8.2%.\r\nПрез първото тримесечие на 2018 г. най-много са пътували българите на възраст 25 - 44 години - 441.6 хил., или 44.1% от всички пътували лица. Във всички възрастови групи преобладава относителният дял на пътуванията в страната, като най-висок е този дял при лицата на възраст 25 - 44 години - 90.0% от пътувалите в тази възрастова група. При пътуванията в чужбина делът на пътувалите лица на възраст 15 - 24 години е най-голям - 20.5% от пътувалите в съответната възрастова група. \r\nПо-голяма част от туристическите пътувания на лицата на възраст 15 и повече навършени години както в страната (43.9%), така и в чужбина (47.9%) са били с цел „почивка и екскурзия“.\r\nПрез първото тримесечие на 2018 г. като самостоятелни са били регистрирани 1 429.3 хил., или 94.0% от общия брой лични пътувания. Относителният дял на самостоятелните пътувания без резервация в страната е 95.9%, а на тези в чужбина - 78.9%.\r\nВ структурата на разходите по видове с най-голям относителен дял в страната са тези за храна - 37.9%, докато в чужбина са разходите за транспорт - 33.5%.\r\nПрез първото тримесечие на 2018 г. средният разход при пътуване с лична цел на едно лице на възраст 15 и повече навършени години е 186.23 лв. в страната и 577.12 лв. в чужбина. \r\nСъщевременно разходите на едно лице за професионално пътуване са средно 156.38 лв. в страната и 946.21 лв. в чужбина.", "date": "2018.05.23", "title": "НСИ: През първото тримесечие на 2018 г. 1 002.0 хил. български граждани са реализирали туристически пътувания, 84.2% от тях са в страната"}
{"url": "http://www.focus-news.net/news/2018/05/23/2525311/kyustendil-za-poredna-godina-v-dupnitsa-shte-badat-otlicheni-izyaveni-prepodavateli-na-24-may.html", "text": "За поредна година в Дупница ще бъдат отличени изявени преподаватели. Това съобщи за Радио „Фокус” – Кюстендил Таня Петрова, директор на Дирекция „Хуманитарни дейности” към Община Дупница. Церемонията по награждаване „Учител на годината” ще се състои от 11.00 часа на 24 май на площад „Свобода” в града. Наградите се връчват в няколко категории – начално, основно и средно образование, както и детска градина. В рамките на церемонията е подготвена и концертна програма. На 24 май ще се проведе и традиционно шествие на ученици и преподаватели от учебните заведения в Дупница. То ще започне от 10.30 часа на площада.\r\nВенцеслав ИЛЧЕВ", "date": "2018.05.23", "title": "Кюстендил: За поредна година в Дупница ще бъдат отличени изявени преподаватели на 24 май"}
{"url": "http://www.focus-news.net/news/2018/05/23/2525312/toma-tomov-bsp-balgariya-na-knyaz-boris-i-e-tazi-strana-v-koyato-slavyanskata-pismenost-i-knizhnina-puskat-dalboki-koreni.html", "text": "България на княз Борис I е тази страна, в която славянската писменост и книжнина пускат дълбоки корени. Това каза народният представител от ПГ на „БСП за България“ Тома Томов в декларация от името на група, предаде репортер на Агенция „Фокус“.  Томов  разказа историята на създаването на славянската писемност и посочи, че след като умират светите братя Кирил и Методий учениците им са били преследвани и за много от тях тази битка е била загубена. „Ако тези хора са били убити, вероятно друга щеше да е съдбата на нашата страна и на нашата нация. Част от оцелелите ученици на Кирил и Методий се отправят към нашата страна. Тук започва чудото“, каза Тома Томов. \r\nДеница КИТАНОВА", "date": "2018.05.23", "title": "Тома Томов, БСП: България на княз Борис I е тази страна, в която славянската писменост и книжнина пускат дълбоки корени"}
{"url": "http://www.focus-news.net/news/2018/05/23/2525316/erol-mehmed-dps-v-dni-kato-24-may-zhivotat-ne-e-borba-i-zona-za-vlast-a-znanie-etika-i-smisal-chestit-praznik-chetyashti-hora.html", "text": "В дни като 24 май животът не е борба и зона за власт, а знание, етика и смисъл – честит празник, четящи хора. Това каза депутатът от ДПС Ерол Мехмед в декларация от името на група, предаде репортер на Агенция „Фокус“.  „24 май е празник на просветените хора“, каза Мехмед. Той отчете, че сме писмен народ от повече от хилядолетие. „Това е ден, който има невероятната сила да обединява всички ни. Именно затова е безценен и одухотворяващ празник. Двамата братя едва ли са осъзнавали в пълнота епохалност дело, те обаче са знаели, че записаното слово съхранява паметта и пази духовността. 11 века по-късно европейците се убеждават, че братята Кирил и Методий наистина са заслужили да бъдат обявени от папа Йоан Павел Втори за покровители на съвременната ,многонационална и многоезична и цивилизована Европа. Българският народ и целият славянски свят тачат своите светци“, каза Мехмед. Той честити този всенароден празник. Мехмед пожела всички намерим просветление и слънце на огрява пътя ни напред. „От името на ДПС пожелаваме на 24 май съзнанието ни  да е в уютна удовлетвореност, защото празникът е истински, радостта е истинска и неизбледнява. Детската усмивка е красива и напълно естествена. В такива дни животът не е борба, не е война за власт, а знание, етика, естетика и смисъл. Честит празник, четящи хора“, каза Мехмед. \r\nДеница КИТАНОВА", "date": "2018.05.23", "title": "Ерол Мехмед, ДПС: В дни като 24 май животът не е борба и зона за власт, а знание, етика и смисъл – честит празник, четящи хора"}
{"url": "http://www.focus-news.net/news/2018/05/23/2525313/ministerstvoto-na-obrazovanieto-i-naukata-shte-dade-brifing-vav-vrazka-s-darzhavniya-zrelosten-izpit-po-balgarski-ezik-i-literatura.html", "text": "Министерството на образованието и науката ще даде брифинг във връзка с държавния зрелостен изпит по български език и литература. Това съобщиха от пресцентъра на Министерството. Брифингът ще се състои в 12.15 часа в Ротондата на 5 етаж.", "date": "2018.05.23", "title": "Министерството на образованието и науката ще даде брифинг във връзка с държавния зрелостен изпит по български език и литература"}
{"url": "http://www.focus-news.net/news/2018/05/23/2525317/montana-28-godishen-mazh-e-zaloven-da-shofira-mototsiklet-s-336-promila-alkohol-bez-knizhka-i-bez-registratsionni-tabeli.html", "text": "28-годишен мъж е заловен да шофира мотоциклет с 3.36 промила алкохол, без книжка за мотоциклет и без регистрационни табели. Това съобщиха от ОДМВР - Монтана. На 22 май 2018 г. в 15.10 часа на кръстовището на ул. \"Лазар Младенов\" и ул. \"Замфир Попов\" в село Замфирово служители на РУ - Берковица спират за проверка движещия се по ул. \"Лазар Младенов\" мотоциклет \"Ямаха ХTZ\", без поставени регистрационни табели, с водач Б.А. (на 28 г.) от град Монтана. При направената справка е установено, че водачът е неправоспособен. Изпробван е за употреба на алкохол с \"Алкотест дрегер\", при което уредът е отчел 3.36 промила алкохол в издишания от него въздух. Извършен е оглед и е образувано досъдебно производство в РУ - Берковица.", "date": "2018.05.23", "title": "Монтана: 28-годишен мъж е заловен да шофира мотоциклет с 3.36 промила алкохол, без книжка и без регистрационни табели"}
{"url": "http://www.focus-news.net/news/2018/05/23/2525318/premierat-boyko-borisov-osnovniyat-vapros-koyto-shte-postavim-na-evropeyskiya-savet-e-vizite-za-sasht-da-otpadnat-za-evropa.html", "text": "Основният въпрос, който ще поставим на Европейския съвет, е да отпаднат за Европа визите за САЩ. Това каза в началото на правителственото заседание министър-председателят Бойко Борисов, предаде репортер на Агенция „Фокус“. „И с Гърция, и с Македония сме еднакво приятелски. Виждате, че в Босна и Херцеговина няколко дни след Съвета отиде президентът Ердоган и той заговори вече за магистрала Сараево-Ниш. Това ни устройва и нас, защото се свързват целите Балкани. И руснаците, и американците, и турците, като основни геостоатегически играчи, освен Европа, са добре дошли на Балканите и да ги използваме да бъдат мост на дружбата, а не всяка една от страните, защитавайки си техния геостоатегически интерес, да създава конфронтация. Затова и с Украйна ще имаме среща с президента Порошенко“, заяви Борисов. По думите му и с Украйна, и с Русия трябва да поддържаме нормални отношения. „Затова правосъдният министър и главен прокурор на САЩ в момента е на Съвета на ЕС по вътрешни работи. Първата и основна тема, която сме говорили и ще бъде поставена по време на Европейския съвет, и затова Цачева и Радев ги няма, ще бъде да отпаднат визите за Европа за САЩ, което и България е там, както за Канада. Нека да приемем, че всяка една от институциите – и президентството, и ние, и те, правим неща, които са в полза на държавата. Не е нужно да обясняваме кое е повече и кое по-малко. Опитвайте се да разсъждавате, че всичко е полезно за държавата“, каза още Бойко Борисов. \r\nЛюба АЛЕКСИЕВА", "date": "2018.05.23", "title": "Премиерът Бойко Борисов: Основният въпрос, който ще поставим на Европейския съвет, е визите за САЩ да отпаднат за Европа"}
{"url": "http://www.focus-news.net/news/2018/05/23/2525319/zam-ministar-ameliya-gesheva-poluchi-sporazumenieto-po-programa-predpriemachestvo-v-oblastta-na-kulturata-kulturno-nasledstvo-i-kulturno-satrudnichestvo.html", "text": "Заместник-министърът на културата Амелия Гешева получи споразумението по програма „Предприемачество в областта на културата, културно наследство и културно сътрудничество“, с което се дава началото на новия период за подкрепа чрез Финансовия механизъм на Европейското икономическо пространство и Норвежкия финансов механизъм 2014-2021 г. Това съобщиха от пресцентъра на министерството.\r\nДокументът бе подписан от държавния секретар на Кралство Норвегия Ингвилд Стуб и Иван Иванов, ръководител на Националното координационно звено за двата механизма и директор на Дирекция „Централно координационно звено“. На днешното събитие, което отбеляза и 10 години от началото на Финансовия механизъм на Европейското икономическо пространство и Норвежкия финансов механизъм в България присъстваха заместник министър-председателят Томислав Дончев и заместник-министрите на образованието Таня Михайлова, на правосъдието Николай Проданов, и на вътрешните работи Милко Бернер, които също получиха споразумения за програми, управлявани от съответните ведомства.\r\nОбщият бюджет е над 113,5 млн. евро и ще финансира дейности и проекти в приоритетните сектори правосъдие, вътрешни работи, култура и местно развитие, намаляване на бедността. \r\n„За мен днешният ден е изключително важен, защото заедно с колегите от Централното координационно звено и Офиса на финансовия механизъм ще поставим старта на новата програма „Предприемачество в сферата на културата, културното наследство и културното сътрудничество“, която Министерството на културата ще управлява през настоящия програмен период. Аз вярвам, че културата е кауза, затова тази програма е направена с кауза и се надявам, че ще има много бъдещи бенефициенти и успешно реализирани проекти, с които ще съхраним нашите градове и региони“, заяви зам.-министър Гешева.", "date": "2018.05.23", "title": "Зам.-министър Амелия Гешева получи споразумението по програма „Предприемачество в областта на културата, културно наследство и културно сътрудничество“"}
{"url": "http://www.focus-news.net/news/2018/05/23/2525322/sarajevo-times-politsiyata-v-harvatski-bosnenski-kanton-se-opita-da-spre-nastanyavaneto-na-migranti.html", "text": "Полицията в кантона Херцеговина-Неретва, където се намира град Мостар, възпрепятства влизането на автобуси с 270 мигранти на борда в района, но след тричасови преговори с чиновниците в Сараево, бежанците бяха допуснати да се настанят в центъра за имигранти Салаковач. Същите бяха изселени от изградения от тях палатков лагер в центъра на Сараево. „Отговорно твърдя, че мигрантската криза е под контрол“, заяви министърът на сигурността на Босна и Херцеговина (БиХ) Драган Мектич пред репортерите, пише електронното издание Sarajevo Times.\r\nСпоред министъра на сигурността, БиХ е предприела серия от мерки и конкретни действия за спиране на нелегалната имиграция в страната. По границата на държавата са разположени допълнителни полицейски части, което е довело до намаляване на броя на влизащите бежанци.\r\nПревод и редакция:", "date": "2018.05.23", "title": "Sarajevo Times: Полицията в хърватски босненски кантон се опита да спре настаняването на мигранти"}
{"url": "http://www.focus-news.net/news/2018/05/23/2525323/prof-stanislav-stanilov-obedineni-patrioti-narodnostta-ne-chezne-tam-gdeto-znanieto-zhivey-no-kade-e-znanieto-i-kade-e-narodnostta.html", "text": "„Народността не чезне, там гдето знанието живей“, но къде е знанието и къде е народността. Това каза народният представител от ПГ на „Обединени патриоти“ проф. Станислав Станилов в декларация от името на група по повод 24 май, предаде репортер на Агенция „Фокус“.  Проф. Станилов отчете, че българският книжовен език е проникнал в Русия, Румъния и Сърбия. „Много неща се казаха от говорилите преди мен. Аз искам да спра вниманието ви върху едни други исторически личности, за които много рядко се споменава и които имат огромна заслуга“, каза проф. Станилов. Той призова за поклон към паметта на великите държавници на Първото и Второто българско царство, които упорито и последователно са защитавали писмеността и книжовността на българите. „Честит празник, драги колеги“, заяви проф. Станилов. \r\nДеница КИТАНОВА", "date": "2018.05.23", "title": "Проф. Станислав Станилов, „Обединени патриоти“: „Народността не чезне, там гдето знанието живей“, но къде е знанието и къде е народността"}
{"url": "http://www.focus-news.net/news/2018/05/23/2525325/ministar-neno-dimov-mosv-postigna-znachitelen-napredak-po-temata-za-chistotata-na-atmosferniya-vazduh-po-vreme-na-balgarskoto-predsedatelstvoto-na-saveta-na-es.html", "text": "МОСВ постигна значителен напредък по темата за чистотата на атмосферния въздух по време на Българското Председателството на съвета на ЕС. Това каза в сутрешния блок „Добро утро, България“ на Радио „Фокус“ министърът на околната среда и водите Нено Димов. Той обясни, че темата е била повдигната като политически дебат на неформалния съвет на министрите на ЕС. Министърът коментира, че подобен сериозен пробив не е правен откакто България е член на ЕС и уточни, че проблемът е сериозен и засяга страните-членки, защото пряко се отнася към здравето и качеството на живот на гражданите. „Приоритет номер едно е качеството на въздуха, дори днес влиза в Министерски съвет два закона и наредба, които имат отражение върху това. Работим и сме на финална фаза с промяната на Закона за чистотата на атмосферния въздух. Второто нещо, което трябва да бъде извадено пред скоба са отпадъците от пластмаси и „Мини пакетът за кръговата икономика”, имащ своето европейско измерение. Проведохме първия формален съвет през март месец с политическия дебат. В момента готвим много сериозни заключения за съвета през юни. Тези заключения ще дадат посоката, по която ЕК да готви законодателство”, коментира министър Нено Димов. Той каза още, че друга важна сфера е тази на опазването чистотата на водите. Той добави, че се очаква 14-те консолидирани ВиК да стартират с проектите си тази година, съвместно с Министерството на регионалното развитие и благоустройството.", "date": "2018.05.23", "title": "Министър Нено Димов: МОСВ постигна значителен напредък по темата за чистотата на атмосферния въздух по време на Българското председателството на съвета на ЕС"}
{"url": "http://www.focus-news.net/news/2018/05/23/2525326/obshtoto-sabranie-na-bchk-shte-provede-svoyata-godishna-sesiya-na-25-i-26-may.html", "text": "На 25 и 26 май 2018 г. Общото събрание на БЧК ще проведе своята годишна сесия. Това съобщиха от пресцентъра на БЧК. Общото отчетно събрание на организацията ще бъде открито на 25 май 2018 г. от 16.00 часа в зала „София“ на БЧК. Ръководството на БЧК ще представи пред делегати от цялата страна отчетите за дейността и за бюджета на организацията, за работата на Контролната и на Етичната комисия за 2017 г.\r\nГости на най-висшия форум на БЧК ще бъдат представители на президентството на Р България, на законодателната и изпълнителната власт, на Международната федерация на Червения кръст и Червения полумесец, на неправителствени организации, партньори, медии. \r\nНа 26 май 2018 г. от 9.00 часа делегатите приемат план и бюджет на организацията за 2019 г. и ще обсъдят редица важни за организацията въпроси.", "date": "2018.05.23", "title": "Общото събрание на БЧК ще проведе своята годишна сесия на 25 и 26 май"}
{"url": "http://www.focus-news.net/news/2018/05/23/2525320/dvama-ot-postradalite-pri-katastrofata-na-am-trakiya-ostavat-za-lechenie-v-umbalsm-n-i-pirogov.html", "text": "Двама от пострадалите при катастрофата на АМ \"Тракия\" остават в УМБАЛСМ \"Н. И. Пирогов\". Това каза изпълнителният директор на болницата проф. Асен Балтов по време на брифинг, съобщиха от пресцентъра на болницата. Това са 4-годишното момче, което има фрактура в областта на едната подбедрица. Поставена му е гипсова имобилизация и остава за консервативно лечение в детската травмотология на спешната болница. Другата пациентка, 25 г. жена, е с фрактура на едната подберица. Тя остава в пироговската травматология. \r\n47-годишната пострадала има комоцио (мозъчно сътресение) и навярхване на шийни прешлени. На нея ѝ е поставена мега шина на врата, след коеот по нейно желание отказва хоспитализация и си тръгва от болницата.\r\nМайката на пострадалото дете го придружава, но отказва да бъде прегледана на този етап.", "date": "2018.05.23", "title": "Двама от пострадалите при катастрофата на АМ \"Тракия\" остават за лечение в УМБАЛСМ \"Н. И. Пирогов\""}
{"url": "http://www.focus-news.net/news/2018/05/23/2525315/gazeta-express-liderat-na-opozitsiyata-v-kosovo-predstavi-plan-za-dialog-sas-sarbiya.html", "text": "Лидерът на косовската опозиционна партия Движение „Самоопределение“ („Ветевендосие“) Албин Курти представи план за диалог със Сърбия. Очаква се Белград и Прищина да пристъпят към заключителната фаза на диалога при посредничеството на Европейския съюз, който трябва да завърши с приемането на правнообвързващо споразумение, пише базираното в Прищина албанско електронно издание Gazeta Express.\r\nКурти представи своята платформа за диалога, на име „План 4+1“ и заяви, че преди новия етап от диалога със Сърбия трябва да се направи генерална оценка на преговорите от 2011 до 2017 година. „Косово и Сърбия постигнаха 33 споразумения за шест години диалог. Повечето от договореностите никога не бяха приложени“, посочи Курти, като обвини Белград, че възпрепятства членството на Прищина в международните организации, блокира енергийното споразумение и държи затворен моста в Митровица, който разделя северния косовски град по етнически линии. В допълнение, Курти поиска инициирането на вътрешен диалог с институциите и гражданите. „Необходим е дебат в парламента преди диалога със Сърбия, в рамките на който да се очертаят принципите и дневния ред за целите и формата на бъдещия диалог“, подчерта политикът, като се оплака, че до момента преговорите се диктуват главно от Белград.\r\nОпозиционният лидер Курти заяви, че Косово трябва да започне диалог и с Европейския съюз, свързан с природата, състава и целта на диалога със Сърбия. \"Диалогът вече не може да бъде продължен с \"творческите двусмислици \", категоричен е той. Една от темите на бъдещия диалог с Белград, според Курти, е да се даде приоритет на заетостта и съдебната система, както и да се започне диалог с косовските сърби и другите малцинства. Политикът заяви, че това е единственият начин да се постигне вътрешен консенсус по националните теми, принципи, стратегия и представителство в диалога със Сърбия.\r\nПревод и редакция:", "date": "2018.05.23", "title": "Gazeta Express: Лидерът на опозицията в Косово представи план за диалог със Сърбия"}
{"url": "http://www.focus-news.net/news/2018/05/23/2525327/georgi-gyokov-bsp-upravlyavashtite-se-darzhat-visokomerno-i-ne-se-vslushat-v-glasa-na-opozitsiyata-i-na-horata-s-uvrezhdaniya.html", "text": "Управляващите се държат високомерно и не се вслушат в гласа на опозицията и на хората с увреждания. Това каза народният представител от ПГ на „БСП за България“ Георги Гьоков по време на разискванията по политиката за хората с увреждания в Народното събрание, инициирани от БСП, предаде репортер на Агенция „Фокус“.  По думите на Гьоков управляващите карат по метода на проба-грешка. Той подчерта, че системата за хората с увреждания не търпи такова отношение. Той отчете, че управляващите не се вслушват в опозицията и не приемат разумни предложения, нито в гласа на хората с увреждания. Георги Гьоков коментира, че в България все пак се прави нещо за хората с увреждания, но според него това е крайно недостатъчно. По думите му е закъснял Закона за социалните услуги. „Сега четем, че е готов или по-скоро ще е внесен на 15 октомври, а вие г-н министър поехте ангажимент, че до края на 2018 г. този закон ще е готов за обществено обсъждане“, заяви Гьоков. Според него не се разбира защо е пропусната думата интеграция за Закона за хората с увреждания. „Може би смятате , че хората са интегрирани. Може би ще ви разочаровам, защото никой друг не смята така“, посочи депутатът. Той отчете още, че и единният информационен регистър за хора с увреждания е трябвало отдавна да бъде готов. Гьоков обърна внимание и на липсата на Закон за личната помощ. „Сериозна тема, когато се говори за хората с увреждания е темата за достъпна среда“, допълни Гьоков. По думите му за жалост изискванията са само на книга и на практика не се прилагат. От името на ПГ на \"БСП за България\" Гьоков предложи парламентът да приеме решение, с което да възложи на Министерство на труда и социалната политика да разработи и внесе до 31 август 2018 г. Закон за социалните услуги, който предварително  да е съгласуван и одобрен от организациите на хората с увреждания, да разработи работещ механизъм за индивидуална оценка на потребностите на хората с увреждания, който да гарантира тяхното социално включване и трето да разработи адекватни и достъпни регистри на хората с увреждания. Гьоков предложи още да осигури необходимия брой лични асистенти и разработи механизъм за адекватен достъп на лицата с увреждания до тази услуга и да възложи на Министерски съвет да осигури достъпна среда за тези хора. \r\nДеница КИТАНОВА", "date": "2018.05.23", "title": "Георги Гьоков, БСП: Управляващите се държат високомерно и не се вслушат в гласа на опозицията и на хората с увреждания"}
{"url": "http://www.focus-news.net/news/2018/05/23/2525328/plovdiv-rayonnata-prokuratura-vnese-v-sada-barzi-proizvodstva-za-huliganstvo-sreshtu-osem-dushi-zadarzhani-sled-sbivaneto-mezhdu-futbolni-fenove-v-zala-kolodruma.html", "text": "Районна прокуратура-Пловдив внесе в съда осем бързи производства срещу осем души, привлечени като обвиняеми за хулиганство, във връзка с инцидент по време на спортно мероприятие, провело се на 19 май 2018 г. в Пловдив. Това съобщиха от Апелативна прокуратура-Пловдив.\r\nРазследването по делата приключи в рамките на разпореденото от наблюдаващите прокурори 72-часово задържане на осемте обвиняеми. В този срок бяха разпитани множество свидетели, приобщени записи от видеокамери и извършени други процесуално следствени действия.\r\nПредстои Районен съд-Пловдив да заседава по делата срещу осемте обвиняеми лица.", "date": "2018.05.23", "title": "Пловдив: Районната  прокуратура внесе в съда бързи производства за хулиганство срещу осем души, задържани след сбиването между футболни фенове в зала „Колодрума“"}
{"url": "http://www.focus-news.net/news/2018/05/23/2525329/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Премиерът на Македония Зоран Заев води две битки в наши дни. Първата по обвинението за „подкуп“ я спечели, а за втората около името ще трябва да изчака по-добри времена. За първи път, откакто е в длъжност, самоувереността на министър-председателя  е видимо нарушена. Съпротивата срещу решението, което той определи като достойно за Македония, изразиха почти всички в Гърция - и опозиционните политически лидери, и голяма част от обществеността в Македония. Не е, че само Гърция каза не на \"Република Илинденска Македония\", но това направиха и македонската диаспора, левицата, десницата, част от албанските анализатори и главно тези, които живеят в някакъв \"фантазиленд\" и смятат, че спорът може да се реши, а Македония не трябва да прави отстъпки. Реагираха  силните патриоти, които знаят какво не може, но нямат представа как може Македония най-накрая да излезе от изолацията и които не искат изобщо да помислят какъв товар поема върху себе си премиера Зоран Заев, когато пред цялата общественост в първо лице единствено число съобщава отстъпките, които нямаше смелост да направи нито едно правителство от независимостта на Македония, пише скопското електронно издание „Независен“ в материал, представен без редакторска намеса.\r\nЗа квазипатриотите, приемането на промяната на Конституцията, която е била отваряна многократно, е предателство, въпреки че цената на това да не се промени нищо се видя хептен добре, когато Македония се справи с опит за преврат, политическа екзекуция и разпад на демокрацията. Вместо справяне с реалността и предоставянето на подкрепа за премиера, който си постави трудна задача, ако не друго, то поне да стигнем до добро решение за Македония, някои искат да събират точки по тази тема вътре в страната и нататък. На всички ни е ясно, че от началото на преговорите премиерът и партиите зад него правят стъпка по стъпка, т.е. отстъпка за отстъпка, но по този път получиха и няколко отстъпки от гръцката страна. След като публично съобщи името на езика със славянски букви, за което някога бяха набивани на \"кол\" посланици в страната, Заев публично заяви, че приема добавка към името на Македония за външна употреба.\r\nОт София чухме, че продължаваме нататък и че приемаме erga omnes, т.е. промяна на името за домашна употреба, ако това име е приемливо за всички граждани в страната, ако е достойно и ако не влияе на идентичността на македонците в страната. В края съобщи името \"Република Илинденска Македония\" на три езика, с което се отказва по някакъв начин от античното минало и сложи \"катинар\" на идеологическия проект Скопие 2014 г., който раздразни Гърция. Преговорите не са приключили, но изглежда, че те са почти в началото. Дилемата е какво иска Гърция и какво е готова да даде Македония, за да стане член на НАТО и ЕС? Дилемата е също дали последният еуфоричен епизод от София е само начин да се продаде на обществеността ерга омнес принципа, тъй като след приспадане на новото име последните два дни, благодарение до голяма степен и на нас самите, то изчезна, но ерга омнес принципа остава , с което на практика отново е премината червената ни линия.\r\nЕто защо, както се движат преговорите до момента, е време обществеността в страната да се подготви за тежко \"приземяване\". Трудната част от преговорите едва сега започва, а колкото по-дълго траят, толкова повече ще се създава пространство за отстъпки на македонска страна, защото крайната цел на Гърция, очевидно, е да получи всичко, а не компромисно решение на спора за името с нашата държава. Крайната цел, която при това е същата, както в началото, колкото и да се променят условията и реториката в договарянето. Тя е македонския народ и език да бъдат, колкото е възможно по-немакедонски и с квази приставки, славянски транскрипции, непреведени и други вече виждани форми за изиграване на крайния компромис. Нито едно географско, идеологическо, времево или политическо определение няма да отговаря на апетита на политическите партии в Атина, ако не поставя под въпрос македонската идентичност на всеки гражданин в страната.\r\nЗатова, колкото повече се усложнява позицията на Заев с някакви патриотични фантазии и квази  разправии, че ЕС и НАТО не ни трябват, толкова повече се улесняват крайните в Атина да търсят неща, които нямат здрава логика с приемането на политически компромиси. Македония няма да спечели, ако вдигне ръце от тези преговори, ако вдигне ръце от правенето на предложения, ако вдигне ръце от своите стратегически ангажименти и ако не може да прецени колко цената е поносима, за да тръгне напред, вместо да стои. В крайна сметка това, което най-много искат по-голямата част от политическите сили в Гърция е Македония никога да не стане член на НАТО, а особено на Европейския съюз, така че всяко наше разединение и оттегляне им улеснява тази задача.\r\n*** Полицията в кантона Херцеговина-Неретва, където се намира град Мостар, възпрепятства влизането на автобуси с 270 мигранти на борда в района, но след тричасови преговори с чиновниците в Сараево, бежанците бяха допуснати да се настанят в центъра за имигранти Салаковач. Същите бяха изселени от изградения от тях палатков лагер в центъра на Сараево. „Отговорно твърдя, че мигрантската криза е под контрол“, заяви министърът на сигурността на Босна и Херцеговина (БиХ) Драган Мектич пред репортерите, пише електронното издание Sarajevo Times.\r\nСпоред министъра на сигурността, БиХ е предприела серия от мерки и конкретни действия за спиране на нелегалната имиграция в страната. По границата на държавата са разположени допълнителни полицейски части, което е довело до намаляване на броя на влизащите бежанци.\r\n***От вторник вечерта пред Съда в Скопие започнаха да поставят метални огради. В социалните мрежи кръжат призиви за протести пред сградата на съда. В сряда трябва да бъде прочетена присъдата на бившия македонски премиер Никола Груевски по случая „Тенк“, пише скопското електронно издание „МКД“.\r\nБившият министър-председател Груевски ще чуе първата присъда по обвинението на прокуратурата по случая „Тенк“, в който заедно с бившия заместник-министър на вътрешните работи Гочо Поповски са обвинени за придобиване на луксозен мерцедес. Съдия по делото е Добрила кацарска, която вече произнесе присъда от 9 години лишаване от свобода на Поповски по случая „Триста“ за злоупотреба със служебно положение, припомня изданието.\r\n\"Исках да се сдобия с бронирано превозно средство, защото исках да се возя в него. Получих полза, защото ме возиха, не в една, а в друга кола, от една и съща марка. Поколения наши потомци ще се чудят в какво е обвинен бившият премиер, преди да разберат, че това е политическо преследване \", каза наскоро Груевски.\r\nПрокуратурата иска осъдителни присъди за двамата обвинени, а защитата иска освобождаване поради липса на доказателствата. Съдия Кацарска ще произнесе присъдата си днес.\r\nПо същия случай е обвинена и бившият министър на вътрешните работи Гордана Янкуловска, но делото срещу нея бе отложено, защото е бременна.\r\n***Лидерът на косовската опозиционна партия Движение „Самоопределение“ („Ветевендосие“) Албин Курти представи план за диалог със Сърбия. Очаква се Белград и Прищина да пристъпят към заключителната фаза на диалога при посредничеството на Европейския съюз, който трябва да завърши с приемането на правнообвързващо споразумение, пише базираното в Прищина албанско електронно издание Gazeta Express.\r\nКурти представи своята платформа за диалога, на име „План 4+1“ и заяви, че преди новия етап от диалога със Сърбия трябва да се направи генерална оценка на преговорите от 2011 до 2017 година. „Косово и Сърбия постигнаха 33 споразумения за шест години диалог. Повечето от договореностите никога не бяха приложени“, посочи Курти, като обвини Белград, че възпрепятства членството на Прищина в международните организации, блокира енергийното споразумение и държи затворен моста в Митровица, който разделя северния косовски град по етнически линии. В допълнение, Курти поиска инициирането на вътрешен диалог с институциите и гражданите. „Необходим е дебат в парламента преди диалога със Сърбия, в рамките на който да се очертаят принципите и дневния ред за целите и формата на бъдещия диалог“, подчерта политикът, като се оплака, че до момента преговорите се диктуват главно от Белград.\r\nОпозиционният лидер Курти заяви, че Косово трябва да започне диалог и с Европейския съюз, свързан с природата, състава и целта на диалога със Сърбия. \"Диалогът вече не може да бъде продължен с \"творческите двусмислици \", категоричен е той. Една от темите на бъдещия диалог с Белград, според Курти, е да се даде приоритет на заетостта и съдебната система, както и да се започне диалог с косовските сърби и другите малцинства. Политикът заяви, че това е единственият начин да се постигне вътрешен консенсус по националните теми, принципи, стратегия и представителство в диалога със Сърбия.\r\n***Разширяването на стратегическото сътрудничество между Гърция и САЩ и други теми от общ геополитически интерес са обсъждани по време на срещата между министъра на външните работи на Гърция Никос Коцияс и съветника по национална сигурност на американския президент Доналд Тръмп в Белия Дом, пише електронното издание на гръцкия вестник Kathimerini.\r\nДвамата са обсъждали сътрудничеството в широк спектър от теми, включително енергийната сигурност, финансите, инвестициите, селскостопанската политика, образованието и културата.\r\nВ изказване пред журналистите след срещата, Коцияс заяви, че „ролята на Гърция в региона се признава повече от всякога“ и изрази задоволство от проведените срещи в столицата на САЩ.\r\nВ сряда гръцкият дипломат ще пътува до Ню Йорк, където ще се срещне с генералния секретар на ООН Антонио Гутериш.", "date": "2018.05.23", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/05/23/2525330/sofiya-vavezhda-se-vremenna-organizatsiya-na-dvizhenieto-za-osashtestvyavane-na-proekta-zhiv-kilim-ot-balgarski-rozi.html", "text": "Въвежда се временна организация на движението за осъществяване на проекта „Жив килим от български рози”. Това съобщиха от пресцентъра на Столична община. От 06.00 до 24.00 часа на 27 май 2018 г. и от 20.00 до 24.00 часа на 30 май 2018 г. се забранява престоят и паркирането на пътни превозни средства по бул. „Витоша”, в частта при пилоните на Национален дворец на културата. Тази организация се въвежда във връзка с изпълнението на проект „Жив килим от български рози“ на Национален фонд „Култура“.", "date": "2018.05.23", "title": "София: Въвежда се временна организация на движението за осъществяване на проекта „Жив килим от български рози”"}
{"url": "http://www.focus-news.net/news/2018/05/23/2525331/haskovo-v-topolovgrad-se-provede-konkurs-za-risunka-na-tema-edin-den-bez-politsiya.html", "text": "За десета поредна година инициативата „Един ден без полиция“ вдъхнови деца от общината за творческа изява. Това съобщиха от пресцентъра на Общината. Тридесет момичета и момчета участваха в традиционния конкурс за рисунка по темата, а ученици от хлябовското училище „Христо Ботев“ се изявиха като актьори. Те представиха адаптираното произведение на Петко Илиев „Тъжна история, смешно разказана“. За пореден път авторът, който е инспектор в Детската педагогическа стая, използва в своята работа средствата на изкуството.\r\nНа всички деца се връчиха Грамоти, а победителите, определени от комисия, получиха и подаръци. Първите места в конкурса за рисунка комисията отреди за Христо Георгиев от НУ “Св. св. Кирил и Методий“ – Тополовград и за Щиляна Щилянова от ОУ “Иван Вазов“ – с. Устрем. Наградите връчи Милен Божилов – началник на служба „Охранителна полиция“ в Районното полицейско управление – Тополовград. Децата почерпи бизнесдамата Любов Узунова.\r\nСъбитието се организира от Местната комисия за борба с противообществени прояви на малолетни и непълнолетни в ОбА и Детската педагогическа стая в РУ „Полиция“ – Тополовград и се провежда в рамките на Майските културни празници. Гости на проявата „Един ден без полиция“ бяха: председателят на ОбС Васил Сяров, заместник-кмета на общината Маргарита Георгиева, началникът на служба „Охранителна полиция“ в РУ “Полиция“ - Тополовград.", "date": "2018.05.23", "title": "Хасково: В Тополовград се проведе конкурс за рисунка на тема „Един ден без полиция“"}
{"url": "http://www.focus-news.net/news/2018/05/23/2525332/otvoreni-sa-vsichki-protseduri-za-2018-g-po-gorskata-myarka-8-ot-programata-za-razvitie-na-selskite-rayoni.html", "text": "В Информационната система за управление и наблюдение 2020 (ИСУН) стартира прием на проектни предложения по подмярка 8.3 „Предотвратяване на щети по горите от горски пожари, природни бедствия и катастрофични събития“. Тя е част от мярка 8 „Инвестиции в развитие на горските райони и подобряване жизнеспособността на горите“ от Програма за развитие на селските райони (ПРСР) 2014-2020 г. Това съобщиха от пресцентъра на Министерството на земеделието, храните и горите.\r\nС обявяването на тази процедура на 17 май, Министерството на земеделието, храните и горите изпълни заложеното в Индикативната годишна работна програма за 2018 г. по отношение на горския сектор, включително и предвидените извънредни приеми за инвестиции в общините Кресна и Симитли.  Те бяха засегнати от тежки пожари през изминалата година. Приемът ще продължи до 17:30 ч. на 22.08.2018 г. Финансовият ресурс, който подлежи на разпределение по процедурата е 33 363 992 лв. От тях 8 801 100 лв. за инвестиции на територията на община Кресна и община Симитли, 24 562 892 лв. са средствата за всички останали допустими дейности и кандидати.  Безвъзмездната финансова помощ за одобрени проектни предложения (максимален интензитет) е в размер до 100% от общия размер на допустимите за финансово подпомагане разходи.\r\nПрипомняме, че на 15.05.2018 г., в ИСУН беше активирана процедура за подбор на проектни предложения по подмярка 8.4 „Възстановяване на щети по горите от горски пожари, природни бедствия и катастрофични събития“, по която общият размер на безвъзмездната финансова помощ възлиза на 15 646 400 лв., в това число 3 129 280 лв. за инвестиции на територията на община Кресна и община Симитли. Приемът по нея ще продължи до 17:30 ч. на 20.08.2018 г.\r\nПървата стартирала процедура за подбор на проектни предложения по т.нар. горски мерки стартира на 27.04.2018 г. с обявяване на прием по подмярка 8.6 „Инвестиции в технологии за лесовъдство и в преработката, мобилизирането и търговията с горски продукти“. Общият бюджет за разпределение е в размер на 35 204 400 лв. Приемът ще продължи до 17:30 ч. на 31.07.2018 г.\r\nУсловията за кандидатстване по процедурите са уредени в насоки, утвърдени от ръководителя на Управляващия орган на ПРСР. Пълният пакет документи по трите процедури е публикуван на електронната страница на МЗХГ в Раздел „Програма за развитие на селските райони“.\r\nПроектните предложения се подават по електронен път чрез , където също могат да бъдат намерени пълнитe пакети документи по обявените процедури.\r\nКандидатите могат да задават допълнителни въпроси и да искат разяснения във връзка с Условията за кандидатстване по обявените седем процедури до 3 седмици преди крайния срок за подаване на проектни предложения. Въпросите се задават на електронната поща: rdd@mzh.government.bg.", "date": "2018.05.23", "title": "Отворени са всички процедури за 2018 г. по горската мярка 8 от Програмата за развитие на селските райони"}
{"url": "http://www.focus-news.net/news/2018/05/23/2525334/v-umblsm-pirogov-shte-bade-otkrita-pametna-plocha-s-orelef-na-profesor-emil-takov.html", "text": "На 25 май 2018 г. в УМБЛСМ „Пирогов“ ще бъде открита паметна плоча с орелеф на професор Емил Таков. Той беше дългогодишен директор на лечебното заведение, министър на здравеопазването в служебното правителство на Стефан Софиянски и светило в ортопедичната  травматология. Това съобщиха от пресцентъра на болницата.\r\nПроф. Емил Таков е роден на 4 януари 1950 г. Завършва медицина през 1978 г. и работи в болницата в Стара Загора. През 1982 г. се премества в детската клиника по спешна травматология към Пирогов. Проф. Таков е дългогодишен началник на ІІІ-та травматологична клиника и на Секцията по Ортопедия и травматология на „Пирогов”. В периода 1992-1995 г. е директор на болницата. През 1997 г. за няколко месеца е министър на здравеопазването в правителството на Стефан Софиянски. \r\nНеговият неповторим усет за ценното и важното в ортопедичната травматология определи посоката,  в която се развива тази специалност в България.  Под негово ръководство се въведоха у нас съвременните методи за лечение на фрактурите. Той и неговите ученици създадоха множество научни публикации, дисертационни трудове и две настолни книги на всеки ортопед травматолог  - \"Фрактурите - диагностика и лечение\" и \"Фрактури при децата\". \r\nПрофесор Емил Таков създаде  съвременната школа по травматология в България.\r\nВъзпоменателната плоча е изработена по инициатива на неговите ученици и приятели.", "date": "2018.05.23", "title": "В УМБЛСМ „Пирогов“ ще бъде открита паметна плоча с орелеф на професор Емил Таков"}
{"url": "http://www.focus-news.net/news/2018/05/23/2525337/sofiya-vavezhda-se-vremenna-organizatsiya-na-dvizhenieto-za-tarzhestvena-smyana-na-pochetniya-gvardeyski-karaul-na-24-may.html", "text": "Въвежда се временна организация на движението за тържествена смяна на почетния гвардейски караул на 24 май. Това съобщиха от пресцентъра на Столична община. От 11.30 до 12.30 часа на 24 май 2018 г. се забранява влизането на пътни превозни средства по ул. „Леге” между бул. „Цар Освободител” и ул. „Съборна”.", "date": "2018.05.23", "title": "София: Въвежда се временна организация на движението за тържествена смяна на почетния гвардейски караул на 24 май"}
{"url": "http://www.focus-news.net/news/2018/05/23/2525336/blagoevgrad-obshtinskiyat-savet-po-narkotichnite-veshtestva-organizira-preskonferentsiya-po-aktualni-problemi-svarzani-s-razprostranenieto-i-upotrebata-na-narkotitsi.html", "text": "Общински съвет по наркотичните вещества-Благоевград организира пресконференция на тема „Актуални проблеми към настоящия момент, свързани с разпространението и употребата на наркотици“. Това съобщиха от пресцентъра на институцията. Пресконференцията ще се проведе от 13.30 часа в зала 5 в сградата на Община Благоевград.", "date": "2018.05.23", "title": "Благоевград: Общинският съвет по наркотичните вещества организира пресконференция по актуални проблеми, свързани с разпространението и употребата на наркотици"}
{"url": "http://www.focus-news.net/news/2018/05/23/2525339/stolichnata-obshtina-razkriva-vremenen-punkt-za-izlezli-ot-upotreba-elektricheski-uredi.html", "text": "Временен мобилен пункт за изземане на електрическо и електронно оборудване ще бъде разкрит в четири поредни дни близо до паметника на „В. Левски“ в София. Това съобщиха от пресцентъра на Столична община. От 28 до 31 май мобилният пункт ще приема стари уреди, зарядни, кабели между 12.00 часа и 14.00 часа, за да бъде в максимално улеснение на работещите и живеещите в района.  \r\nНапомняме, че изхвърлянето на електрическо и електронно оборудване в контейнерите за смесени битови отпадъци е забранено. За улеснение на гражданите, Столична община има сключени договори с организации по оползотворяване на излязло от употреба електрическо и електронно оборудване. Всички граждани, които имат уреди за изхвърляне, могат да се обадят на телефон 0800 14 100 или 0885 77 00 41 и уредите им ще бъдат взети от дома безплатно.\r\nПравилното изхвърляне на този вид отпадъци е от изключително значение и има, както екологични, така и социални ефекти. \r\nИнициативата е част от кампанията „Зеленото приключение“, в която Столична община си партнира с радио N-Joy.", "date": "2018.05.23", "title": "Столичната община разкрива временен пункт за излезли от употреба електрически уреди"}
{"url": "http://www.focus-news.net/news/2018/05/23/2525338/svetlana-angelova-gerb-razrabotvaneto-na-zakon-za-sotsialnite-uslugi-e-edna-ot-tselite-zalozhena-v-programata-za-upravlenie-na-pravitelstvoto.html", "text": "Разработването на Закон за социалните услуги е една от целите, заложена в програмата  за управление на правителството. Това каза народният представител от ПГ на ГЕРБ Светлана Ангелова  по време на разискванията по политиката за хората с увреждания в Народното събрание, инициирано от БСП, предаде репортер на Агенция „Фокус“.  Ангелова поясни, че този проектозакон е бил предвиден за подготовка и в рамките на предходното правителство. „Той е част от управленската програма на настоящото правителство. Изготвянето на един такъв закон е било винаги приоритетна задача“, заяви Ангелова. Депутатът предложи от името на ГЕРБ, „Обединени патриоти“ и „Воля“ съвместно проекторешение, с което да се възложи на министъра на труда и социалната политика в срок до 30 юни 2018 г. да представи в Народното събрание Концепция за проект на Закон за социалните услуги. Светлана Ангелова поясни, че проекторешението включва още внасяне в Народното събрание отчет за изпълнението на плана за действие на Република България за прилагане на Конвенцията за правата на хората с увреждания (2015-2020) за периода 2015 г. до май 2018 г. Тя поясни, че сега действащият план за действие са заложени мерки за разработване на концепции по отделните членове на конвенцията, които съдържат предложения за промени в нормативната уредба. „Основните стратегически цели заложени за изпълнение в плана за действие са определяне на отговорни органи за координиране и мониторинг на прилагането на конвенцията за правата на хората с увреждания, изработване на концепции за промени в нормативната база“, заяви Ангелова. \r\nДеница КИТАНОВА", "date": "2018.05.23", "title": "Светлана Ангелова, ГЕРБ: Разработването на Закон за социалните услуги е една от целите, заложена в програмата  за управление на правителството"}
{"url": "http://www.focus-news.net/news/2018/05/23/2525341/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenoto-chestvane-na-24-may-v-kardzhali.html", "text": "Председателят на Народното събрание Цвета Караянчева ще участва в Кърджали в тържественото честване по повод Деня на българската просвета и култура и славянската писменост – 24 май. Това съобщиха от пресцентъра на Народното събрание. То ще започне в 10.30 часа с празнично шествие от Дома на културата до паметника на Освободителите в града. \r\nПредседателят на парламента ще произнесе слово по повод Деня на българската просвета и култура и славянската писменост пред присъстващите на тържеството.", "date": "2018.05.23", "title": "Председателят на Народното събрание Цвета Караянчева ще участва в тържественото честване на 24 май в Кърджали"}
{"url": "http://www.focus-news.net/news/2018/05/23/2525335/mvnr-na-rusiya-opitite-na-sasht-da-obyavyat-iran-za-osnovna-zaplaha-sa-bezperspektivni.html", "text": "Опитите на САЩ да обявят Иран за основна заплаха за света на международните площадки са безперспективни, тъй като мнозинството от членовете на международната общност не са съгласни с това, заяви пред журналистите заместник-директорът на департамента по въпросите на новите предизвикателства и заплахи към Министерството на външните работи на Русия Дмитрий Феоктистов, цитиран от РИА Новости.\r\nВъв вторник руска делегация начело с Феоктистов проведе пореден кръг консултации с американските си колеги по въпросите на борбата с финансирането на тероризма и въпросите на сътрудничеството на площадката на международната Група за разработване на финансови мерки за борбата с прането на пари в руското постоянно представителство при ООН в Ню Йорк.\r\nСпоред думите на дипломата, в хода на консултациите руската страна се е поинтересувала, дали последните заявления на САЩ по адрес на Иран не означават промяна на техните приоритети в борбата с тероризма и дали Вашингтон не се опитва да промени темата на дискусиите в ООН от борбата с „Ислямска държава“ и „Ал Кайда“ към „старите нови врагове“. САЩ официално е прибавил Иран към „страните-спонсори на тероризма“.\r\n„Тук те нямат шансове. Това е (антииранска) политическа поръчка на действащата администрация (на САЩ) и американците (в ООН) са принудени да го отработват. В хода на днешните консултации те, не веднага, но признаха, че „Ислямска държава“ и „Ал Кайда“ са основната заплаха“, заяви Феокистов.\r\nПревод и редакция:", "date": "2018.05.23", "title": "МВнР на Русия: Опитите на САЩ да обявят Иран за основна заплаха са безперспективни"}
{"url": "http://www.focus-news.net/news/2018/05/23/2525333/abv-zapozna-rakovodstvoto-na-ban-s-vazrazheniyata-si-otnosno-nyakoi-ot-predlozheniyata-za-novo-ime-na-makedoniya.html", "text": "Председателят на АБВ Румен Петков, зам.-председателите на партията доц. Христо Михайлов и Любомира Ганчева и лидера на АБВ - младежи София Пламена Заячка проведоха среща със заместник-председателя на Българската академия на науките, член-кореспондент проф. Васил Николов, на която обсъдиха казуса около предложенията за ново име на Р Македония. Това съобщиха от пресцентъра на ПП АБВ. Представителите на Алтернатива за българско възраждане оправиха апел към учените от академията, както и към тези от тях, които са част от мултидисциплинарната комисия по Договора за добросъседство с Република Македония да защитят българската история и правото на страната ни да се бори против нейното изопачаване при подбора на име на нашата западна съседка. \r\nОт АБВ предоставиха на БАН писмото си до мултидисциплинарната комисия по Договора за добросъседство с Република Македония, в което партията категорично посочва, че варианта „Илинденска Македония“ е категорично неприемлив за България, както и че неспоменаването на българите като участници в Илинденско-Преображенското въстание от страна на властите в западната ни съседка е опит за манипулация на историята.", "date": "2018.05.23", "title": "АБВ запозна ръководството на БАН с възраженията си относно някои от предложенията за ново име на Македония"}
{"url": "http://www.focus-news.net/news/2018/05/23/2525342/polk-radostin-iliev-e-predlozhen-za-direktor-na-shtaba-na-otbranata.html", "text": "Правителството предлага на президента на Република България да назначи полк. Радостин Илиев за директор на Щаба на отбраната и да го удостои със званието бригаден генерал, съобщиха от правителствената информационна служба. Полк. Илиев в момента е заместник военен представител във Военния комитет на ЕС в постоянното представителство на България в Брюксел. Като директор на Щаба на отбраната той ще координира дейността на административните му звена и ще организира взаимодействието с останалите административни структури от Министерството на отбраната.", "date": "2018.05.23", "title": "Полк. Радостин Илиев е предложен за директор на Щаба на отбраната"}
{"url": "http://www.focus-news.net/news/2018/05/23/2525321/spetsializiraniyat-nakazatelen-sad-shte-razgleda-iskaneto-na-spetsializiranata-prokuratura-za-otstranyavane-ot-dlazhnost-na-desislava-ivancheva.html", "text": "Днес в Специализирания наказателен съд беше внесено искане от страна на Специализираната прокуратура за отстраняване от длъжност на лицата Десислава Иванчева и Биляна Христова – Петрова, с повдигнати обвинения по чл. 302а вр. с чл. 302 вр с чл. 301 от НК. Това съобщиха от пресцентъра на Прокуратура на Република България. Делото ще се разгледа в 15.00 часа от 14-ти състав на Специализирания наказателен съд.", "date": "2018.05.23", "title": "Специализираният наказателен съд ще разгледа искането на Специализираната прокуратура за отстраняване от длъжност на Десислава Иванчева"}
{"url": "http://www.focus-news.net/news/2018/05/23/2525344/pernik-golemiyat-balgarski-skulptor-prof-emil-popov-podari-nova-plastika-za-grada-po-povod-24-may.html", "text": "Нова пластика подари на Перник големият български скулптор проф. Емил Попов. Скулптурата на бик се позиционира в градинката пред бившия Битов комбинат. Това съобщиха от пресцентъра на Общината. Красивата творческа инициатива е по повод Деня на българската просвета и култура и на славянската писменост – 24 май. \r\n„Идеята е съвместна с Иво Танев, който има в близост магазин за авточасти и финансира направата на три скулптури. Градинката е едно много приятно място. С него решихме да направим три животни, които са от изначалното време на цивилизацията – овена, коня и бика. Те са символи на природната и мъжката енергия главно“, сподели проф. Емил Попов, чиито ръце са изваяли скулптурните паметници на Йордан Радичков, Атанас Буров, Ванга, Григор Вачков и бюстовете на редица други бележити българи.\r\nПроизведението е в естествена големина, направено от керамика. \r\nИво Танев е изключително сърцат перничанин, който допринася много със своята духовност. В обособения комплекс освен трите скулптури има и малка японска градина, която радва жителите на квартала.", "date": "2018.05.23", "title": "Перник: Големият български скулптор проф. Емил Попов подари нова пластика за града по повод 24 май"}
{"url": "http://www.focus-news.net/news/2018/05/23/2525340/osigureni-sa-sredstva-za-zaplati-za-bolnitsite-vav-vratsa-i-lovech.html", "text": "Правителството одобри допълнителни плащания по бюджета на Министерството на здравеопазването за предоставяне на безлихвена възмездна финансова помощ на МБАЛ „Христо Ботев” АД, гр. Враца, и МБАЛ „Проф. д-р Параскев Стоянов” АД, гр. Ловеч, в размер до 2 223 113 лв. Това съобщиха от правителствената информационна служба. Средствата са предназначени за погасяване на неразплатени разходи за персонал. Предвижда се двете лечебни заведения да възстановят предоставените средства на месечни вноски в срок до 10 декември 2019 година. Решението съответства и изпълнява политиката на правителството за подобряване функционирането и контрола на здравната система в страната и повишаването на качеството на медицинската помощ.", "date": "2018.05.23", "title": "Осигурени са средства за заплати за болниците във Враца и Ловеч"}
{"url": "http://www.focus-news.net/news/2018/05/23/2525345/plovdiv-74-godishna-zhena-e-v-bolnitsa-sled-kato-e-blasnata-ot-lek-avtomobil-pri-presichane-na-bul-iztochen-v-grada.html", "text": "Изясняват се обстоятелствата около катастрофа с пострадала пешеходка. Това съобщиха от ОДМВР-Пловдив. Около 22.00 часа снощи в сектор „Пътна полиция“ постъпила информация, че на бул. „Източен“ в областния град лек автомобил „Шкода“ блъснал пресичащата пътното платно 74-годишна жена. Тя е настанена в болница за лечение. Назначена й е кръвна проба за алкохол. С дрегер бил тестван 38-годишният шофьор, резултатът е отрицателен. Работата по образуваното досъдебно производство продължава.", "date": "2018.05.23", "title": "Пловдив: 74-годишна жена е в болница, след като е блъсната от лек автомобил при пресичане на бул. „Източен“ в града"}
{"url": "http://www.focus-news.net/news/2018/05/23/2525349/dva-skasani-kabela-ostaviha-bez-elektrichestvo-3000-klienti-na-chez-razpredelenie.html", "text": "Два скъсани кабела оставиха без електричество 3000 клиенти на ЧЕЗ Разпределение. Това съобщиха от пресцентъра на ЧЕЗ. Рано тази сутрин несъобразени изкопни работи станаха причина за прекъсване на електрозахранването в централните градски части на София и Враца. В 08.24 часа при изкопни работи бе скъсан кабел 10 киловолта, собственост на „ЧЕЗ Разпределение България“ АД, в резултат на което в продължение на 45 минути без електрозахранване останаха около 800 клиенти в идеалния център на град София по улиците „Георги С. Раковски“, „11-ти август“, „Врабча“, „Аксаков“. \r\nВ 09.55 часа също вследствие на аварийни изкопни работи бе скъсан кабел средно напрежение във Враца, в резултат на което без електрозахранване в продължение на 25 минути бяха 2582 клиенти на ЧЕЗ в централната част на града.\r\nИ при двата инцидента са съставени констативни протоколи за причинените щети.\r\n„За пореден път сме свидетели как несъобразени изкопни дейности причиняват неудобства на нашите клиенти особено в такъв важен ден, когато се провеждат матурите за 7 и 12 клас. Не спираме да призоваваме строителните фирми да спазват процедурите и да съгласуват своевременно ремонтите“, каза Васил Василев, директор „Експлоатация и поддържане“ в „ЧЕЗ Разпределение България“ АД.\r\nКомпанията призовава да се подава информация за стартиращи изкопни дейности поне две седмици предварително на телефон 0700 100 010 или на имейл klienti@cez-rp.bg.", "date": "2018.05.23", "title": "Два скъсани кабела оставиха без електричество 3000 клиенти на ЧЕЗ Разпределение"}
{"url": "http://www.focus-news.net/news/2018/05/23/2525347/radoslav-taskov-obs-blagoevgrad-predstoyashtata-ni-sesiya-shte-zapochne-s-obyavyavane-na-reshenie-na-obshtinskata-izbiratelna-komisiya-otnosno-prekratyavane-na-palnomoshtiyata-na-ilko-stoyanov.html", "text": "Предстоящата редовна сесия на Общински съвет (ОбС) – Благоевград, която ще се проведе на 25 май, от 09.30 часа, в зала „22 септември“, ще започне с обявяване на решение на Общинската избирателна комисия относно прекратяване пълномощията на общинския съветник Илко Стоянов. Това каза на пресконференция председателят на ОбС Радослав Тасков, предаде репортер на Радио „Фокус“ – Пирин. Той обясни, че веднага след това ще се проведе попълване на състава на Общинския съвет със следващия от листата на „Глас народен“ – Илияна Керина. \r\n„След това ще има две тайни гласувания, две предложения за избирането на почетни граждани на Благоевград, а именно посмъртно на актьора Николай Кимчев и второто предложение, относно избирането на почетен гражданин на Здравка Чимева“, посочи още Тасков. Той добави, че ако двамата бъдат удостоени със званието „Почетен гражданин на Община Благоевград“, те ще получат своите отличителни знаци на Тържествена общинска сесия, която традиционно се провежда на 5 октомври, когато се отбелязва вторият празник на Благоевград. Първият е на 24 май – Денят на славянската писменост и култура. \r\nНа предстоящата сесия ще бъде разгледано и предложение от „Партия на зелените“ за промяна в правилника за организацията и дейността на местния парламент, касаещо въвеждането на ротационен принцип за избирането на председател на Общински съвет – Благоевград. Тасков обясни, че от „Партия на зелените“ предлагат председателят на местния парламент да се сменя през 6 месеца. „Неведнъж бях атакуван и обвиняван, че предложения на „Партия на зелените“ не влизат в дневния ред на Общински съвет – Благоевград. Личното ми мнение е, че с подобни предложения се губи ценно време на съвета, тъй като съм сигурен, че към днешна дата подобно предложение няма как да бъде прието по ред причини“, добави Тасков. Той заяви, че очаква Общински съвет – Благоевград да отхвърли това предложение, макар че към момента се провежда кампания от страна на зелените за подкрепа. „В крайна сметка решението е на колегите общински съветници и аз ще се съобразя с него, каквото и да е то“, уточни Тасков. \r\nНа сесията ще бъдат разгледани и други предложения, сред които финансиране на процедури „Инвитро” със средства от бюджета на Община Благоевград, отпускане на еднократна финансова помощ на жители на Община Благоевград, съгласно приетите от Общински съвет Благоевград критерии и целеви групи, както и одобрение на Междинна оценка на изпълнението на Общинския план за развитие 2014-2020 година на Община Благоевград. Очаква се съветниците да одобрят предложение относно предоставяне на права на кмета на Община Благоевград д-р Атанас Камбитов да издаде запис на заповед за авансово плащане по изпълняван административен договор от Община Благоевград по проект: „Обновяване на многофамилни жилищни сгради в Община Благоевград.\r\nЛивия НИНОВА", "date": "2018.05.23", "title": "Радослав Тасков, ОбС – Благоевград: Предстоящата ни сесия ще започне с обявяване на решение на Общинската избирателна комисия относно прекратяване на пълномощията на Илко Стоянов"}
{"url": "http://www.focus-news.net/news/2018/05/23/2525352/evropeyskiyat-parlament-prouchvane-na-obshtestvenoto-mnenie-pokazva-rekordna-podkrepa-za-es-vapreki-brekzit.html", "text": "Последното проучване на „Евробарометър“, поръчано от Парламента и публикувано една година преди европейските избори през май 2019 г., потвърждава постепенно нарастващата подкрепа на гражданите за Европейския съюз, съобщава пресслужбата на Европейския парламент.\r\n‒         Солидно мнозинство от европейците вярват, че членството на тяхната страна в ЕС е нещо добро и че страната им е извлякла ползи от това; \r\n‒         За пръв път мнозинство от европейците смятат, че техният глас се чува в ЕС; \r\n‒         Процесът с водещи кандидати се оценява като положително развитие, но трябва да бъде съпроводен от реален дебат по европейските въпроси и бъдещето на ЕС; \r\n‒         Приоритетните теми за предизборната кампания са: борбата с тероризма, младежката безработица, имиграцията, икономиката и растежът. \r\nЕдна година преди следващите европейски избори председателят на ЕП Антонио Таяни ще представи резултатите от последното проучване на общественото мнение за ЕС. Изследването на „Евробарометър“ е поръчано от Европейския парламент и е проведено през април 2018 г. сред 27 601 души в 28-те държави членки. Резултатите показват, че средно 60% от гражданите вярват, че членството на тяхната страна в ЕС е нещо добро, а над две трети от анкетираните (67%) са убедени, че страната им е извлякла ползи от членството си в ЕС. Това е най-високият резултат, измерен от 1983 г. насам. \r\nЗа пръв път през последното десетилетие мнозинство от анкетираните (48%) вярват, че техният глас се чува в ЕС. Тенденцията сочи, че това положително развитие е започнало през втората половина на 2016 г., което вероятно е свързано с последиците от референдума за излизането на Обединеното кралство от ЕС. \r\nЗа България процентът на анкетираните, които считат че техният глас се чува в ЕС, е 44%, което е значително увеличение със 7 процентни пункта в сравнение с 2017 г. 54% от българите вярват, че членството в ЕС е нещо добро, и 57% са убедени, че страната им е извлякла ползи от членството си в Съюза. \r\nПроцесът с водещи кандидати \r\nАнкетираните в целия ЕС разглеждат процеса с водещите кандидати като изключително важен за демократичния живот в ЕС. Европейските гласоподаватели имаха възможност да вземат косвено участие в избора на председателя на Европейската комисия за пръв път през 2014 г. Днес резултатите показват, че почти половината от гражданите на ЕС-27 (49%) заявяват, че този процес би ги насърчил да гласуват на предстоящите европейски избори. 70% от гражданите вярват, че процесът има смисъл само ако е съпроводен от реален дебат по европейските въпроси и бъдещето на ЕС. Освен това повечето анкетирани изразяват съгласие, че процесът с водещите кандидати води до по-голяма прозрачност (63%), представлява значителен напредък за европейската демокрация (61%) и дава по-голяма легитимност на Европейската комисия (60%). От друга страна, по-малко от половината анкетирани смятат, че този процес би попречил на националните правителства да изберат най-добрия кандидат (46%) или че няма реално въздействие (45%). \r\nПоловината от българите (50%) също заявяват, че процесът с водещите кандидати би ги насърчил да гласуват на предстоящите европейски избори. 65% от анкетираните очакват процесът да е съпроводен от реален дебат по европейските въпроси и бъдещето на ЕС, което би довело до по-голяма прозрачност (55%), дава по-голяма легитимност на Европейската комисия (56%) и представлява значителен напредък за европейската демокрация (56%). \r\nПриоритетни теми за предизборната кампания \r\nПо време на предстоящата предизборна кампания европейците очакват от политиците да предложат решения за сигурността в най-широк смисъл, включително и по отношение на имиграцията. В същото време въпроси, свързани с личния просперитет и благополучие, са еднакво важни за дневния ред. \r\n49% от европейците посочват борбата с тероризма като приоритетна тема на кампанията, следвана от борбата с младежката безработица (48%), имиграцията (45%), икономиката и растежа (42%). Около една трета от европейците определят като приоритет борбата с изменението на климата и опазването на околната среда (35%). Насърчаването на правата на човека и демокрацията, както и социалната защита на гражданите на ЕС са важни теми за 32% от анкетираните. \r\nЗа българите приоритетните теми в следващите европейски избори са икономиката и растежът (57%), борбата с тероризма (49%) и социалната защита на гражданите (47%). След тях идват борбата с младежката безработица (44%), защитата на потребителите и безопасността на храните (37%) и имиграцията (35%). \r\nЗначимост на демокрацията \r\nЗа европейците демокрацията е основна ценност както на равнище ЕС, така и в собствената им страна. Мнозинството от анкетираните продължават да са доволни от начина, по който работи демократичният процес в ЕС (46%). Процентът на българите, които са доволни от начина, по който функционира демокрацията в Съюза, е значително над средния за ЕС (52%). \r\nНововъзникващи политически формации \r\nМежду 2013 г. и 2018 г. в държавите – членки на ЕС, се появиха над 70 нови партии и политически съюзи, някои от които проведоха успешни кампании срещу политическото статукво. Това развитие се възприема като положително от мнозинството европейци. \r\nВсе пак 70% от анкетираните смятат, че не може да се постигне подобрение в политическата или икономическата сфера само с противопоставяне. В същото време половината от анкетираните в ЕС (50%) считат, че антисистемните партии или движения не представляват заплаха за демокрацията, докато малко повече от една трета (38%) са на противоположното мнение. 53% от гражданите са съгласни с твърдението, че новите партии и движения могат да намерят нови решения по-успешно от настоящите, а 56% вярват, че те могат да донесат реални промени. \r\nДанните за България са близки до тези в ЕС: 57% от анкетираните считат, че новите партии и движения могат да донесат реална промяна, а 52% са съгласни с твърдението, че те могат да намерят нови решения по-добре от сегашната политическа класа. По-ниски от средните са стойностите при нагласите на българите, че с противопоставяне може да се постигне подобрение в политическата или икономическа ситуация (55%) и че антисистемните партии или движения представляват заплаха за демокрацията (20%).", "date": "2018.05.23", "title": "Европейският парламент: Проучване на общественото мнение показва рекордна подкрепа за ЕС въпреки Брекзит"}
{"url": "http://www.focus-news.net/news/2018/05/23/2525353/zamestnik-ministar-denitsa-sacheva-24-may-e-chast-ot-nashiya-prinos-kam-duhovnoto-razvitie-na-evropa.html", "text": "24 май е част от нашия принос към духовното развитие на Европа. Това е празник на знанието и на това да се усъвършенстваш чрез него и културата. Това каза в седмичното образователно предаване „Всички в час“ на Радио „Фокус“ Деница Сачева, заместник-министър на образованието и науката. Според нея България има необходимост повече да говори за това, че кирилицата е българската азбука и е третата в Европейския съюз. По думите й приносът на страната ни за създаването на кирилицата и за опазване на делото на братята Кирил и Методий е нещо, което всеки един български гражданин трябва познава и с което да се гордее. \r\nЗам.-министър Сачева посочи също, че български и чуждестранни писатели и преводачи са участвали в кръгла маса на тема „Многоезичието – единни в разнообразието”, която се е провела в Брюксел, като идеята е била те да разкажат за предизвикателствата на превода от и на български език. Тя добави, че форумът е съвпаднал и с обявяването от страна на Европейската комисия на нов пакет документи за Европейско образователно пространство, като основна инициатива е многоезичието, насърчаването на всички европейски граждани да владеят повече от един език. Деница Сачева добави, че по този начин ще се запази и езиковото многообразие\r\nЗаместник-министър Сачева определи като тревожен симптом резултатът от проучването, в което се твърди, че половината от пълнолетните българи имат проблеми с правилото за пълния и краткия член. Тя обясни, че в тази връзка Министерството на образованието и науката подготвя проекти за училищата и детските градини, които са насочени към повишаването на знанията и уменията по български език, както и допълнителното му изучаване в извънкласни занимания и клубове по интереси.\r\nВъв връзка с предстоящия празник – 24-ти май, заместник–министърът на образованието и науката пожела да вярваме, че успехът се основава на знания и умения.", "date": "2018.05.23", "title": "Заместник-министър Деница Сачева: 24 май е част от нашия принос към духовното развитие на Европа"}
{"url": "http://www.focus-news.net/news/2018/05/23/2525351/galina-aleksandrova-energien-ekspert-darzhavata-e-zaplashena-ot-sanktsii-za-miliardi-po-arbitrazhnite-dela-za-narusheni-biznes-interesi-na-erp-ata.html", "text": "Милиарди ще струват на държавата, т.е. на българските данъкоплатци, непремислените политически решения в енергетиката. Проблемите в сектора продължават трето десетилетие и макар през последните две години да има добри стъпки към финансова стабилизация и ускорена либерализация, средата за бизнес на енергийните фирми остава трудна. Показва го продължаващото оттегляне на големите чуждестранни инвеститори, както и множеството арбитражни дела на частни енергийни компании срещу държавата заради нарушени бизнес интереси. Това посочва енергийният експерт Галина Александрова в своя позиция по темата. „Сумата само за консултантските услуги по международните арбитражни дела към края на 2016 г. е за близо 36 млн. лв., според тогавашния отчет на финансовото министерство. Отделно и многократно по-големи са санкциите за държавата при загуба на арбитража, което е правилото, поне досега. Това са огромни разходи, които плащаме всички ние - като потребители на енергия и като данъкоплатци“, отбеляза още енергийният експерт.", "date": "2018.05.23", "title": "Галина Александрова, енергиен експерт: Държавата е заплашена от санкции за милиарди по арбитражните дела за нарушени бизнес интереси на ЕРП-ата"}
{"url": "http://www.focus-news.net/news/2018/05/23/2525343/ventseslava-genova-ruo-varna-110-sedmoklasnitsi-ne-sa-se-yavili-na-natsionalnoto-vanshno-otsenyavane-po-matematika-varna.html", "text": "110 седмокласници от Варна и областта не са се явили на националното външно оценяване по математика. Това каза за Радио „Фокус“ – Варна Венцеслава Генова, началник на Регионалното управление на образованието (РУО) във Варна. Завършващите VІІ клас ученици във Варненска област са 3 763, като на изпита са се явили 3 653 ученици. Националното външно оценяване по математика се провежда в изпитни зали в 91 училища в областта, допълни Венцеслава Генова. Работят и 42 ученици със специални образователни потребности. „890 са квесторите, които днес са с учениците от  VІІ клас в изпитните зали. Националното външно оценяване по математика за VІІ клас във Варненска област започна в 10.20 часа. Няма сигнали за нарушения в изпитния ден както за изпита по математика, така и за държавния зрелостен изпит по предмет по избор“, подчерта Венцеслава Генова.\r\nМарияна ВАЛЕНТИНОВА", "date": "2018.05.23", "title": "Венцеслава Генова, РУО – Варна: 110 седмокласници не са се явили на националното външно оценяване по математика Варна"}
{"url": "http://www.focus-news.net/news/2018/05/23/2525348/zam-ministar-tanya-mihaylova-vapros-7-v-izpitniya-variant-na-darzhavniya-zrelosten-izpit-po-balgarski-ezik-i-literatura-nyama-da-se-zachita.html", "text": "Съвсем отговорното ни решение е 7-ма задача да не се зачита в изпитния вариант. Това каза зам.-министърът на образованието Таня Михайлова на брифинг в МОН във връзка с матурата по български език и литература, предаде репортер на Агенция „Фокус“. „Тъй като има спорен момент и ще има усещане у зрелостните за несигурност, а ние нямаме право да ги поставяме в такава ситуация“, изтъкна тя. „От понеделник има един спорен въпрос- номер 7 в изпитния вариант на държавния зрелостен изпит по български език и литература. Той предизвика сериозна обществена полемика, сутринта се събрахме всички, които по една или друга причина, са отговорни за доброто провеждане на зрелостните изпити“, обясни Таня Михайлова.\r\nБиляна ИВАНОВА", "date": "2018.05.23", "title": "Зам.-министър Таня Михайлова: Въпрос 7 в изпитния вариант на държавния зрелостен изпит по български език и литература няма да се зачита"}
{"url": "http://www.focus-news.net/news/2018/05/23/2525356/targovishte-4-000-lv-sa-otkradnati-ot-chasten-imot-v-selo-svetlen.html", "text": "4 000 лв. са откраднати от частен имот в село Светлен. Това съобщиха от ОДМВР - Търговище. Кражбата е извършена за времето от 9.00 часа до 15.00 часа на 21 май 2018 г. Неизвестен извършител е проникнал в помещение, пригодено за изба, в незаключена къща в село Светлен и е извършил кражба на сумата от 4 000 лв. Имотът е собственост на 62-годишен мъж. По случая е образувано досъдебно производство по описа на РУ - Попово.", "date": "2018.05.23", "title": "Търговище: 4 000 лв. са откраднати от частен имот в село Светлен"}
{"url": "http://www.focus-news.net/news/2018/05/23/2525355/galina-aleksandrova-energien-ekspert-nad-1-mlrd-leva-e-zalogat-v-badesht-arbitrazh-zaradi-spirane-na-sdelkata-s-chez.html", "text": "Над 1 млрд. лева е залогът в бъдещ арбитраж заради спиране на сделката с ЧЕЗ. Това посочва енергийният експерт  Галина Александрова в своя позиция по темата. „Най-пресен пример за груба намеса в делата на частни компании в противоречие с европейското законодателство и правните норми е политическият натиск за спиране на сделката за активите на ЧЕЗ в България. След отказа от идеята за влизане на държавата в сделката, ЧЕЗ и компанията купувач трябваше да преминат през препитване в парламентарната комисия по енергетика, създадена беше и временна парламентарна комисия за разследване на обстоятелствата около сделката за ЧЕЗ“, заявява Галина Александрова.\r\n„Междувременно парламентът реши Комисията за енергийно и водно регулиране (КЕВР) да има правомощия да се произнася по търговски сделки. Част от депутатите - основно тези от левицата, разчетоха това като право на регулатора да спира сделки между частни търговски дружества и сега се опитват да пренесат това право върху сделката за ЧЕЗ, въпреки че там вече има подписан договор. И след като стана ясно, че това не може да стане без разписани правила кога, как и коя сделка да бъде спирана, сега предстои да се пишат критерии. А понеже те ще бъдат писани и одобрявани от същите тези политици, може да се предположи каква огромна територия за субективизъм ще се отвори при подобни оценки в бъдеще“, посочва още тя.\r\n„Прехвърлянето на тези правомощия към сделката с ЧЕЗ, която в правен смисъл е приключена с подписване на договора, би било още по-драстична намеса в делата на частни компании и ще бъде силен коз за чешката компания, която, вече е ясно, в случай на прекратяване на сделката ще заведе арбитражно дело срещу българската държава за стойността на сделката – според неофицилна информация за 360 млн. евро. Отделно компанията купувач Инерком също ще заведе арбитгражен иск за понесени щети в резултат на направени разходи и пропуснати ползи. Така залогът за политическото късогледство и нерешителността на управляващите скача над 1 млрд. лева и ще бъде платена от бюджета, т.е. От българските данъкоплатци“, отбелязва експертът.\r\n„Важно е да се припомни, че когато се продаваха остатъчните дялове на държавата в електроразпределителните дружества, нямаше никакви критерии - продажбата стана през борсата с единственият критерий най-високата цена. При сделки между две частни компании обаче държавата ще налага критерии - това е пълен нонсенс. Ефектът от тези самодейни инициативи е точки в полза на бъдещи претенции на ЧЕЗ и гарантира загуба за българската държава в евентуално ново арбитражно дело“, допълва тя.", "date": "2018.05.23", "title": "Галина Александрова, енергиен експерт: Над 1 млрд. лева е залогът в бъдещ арбитраж заради спиране на сделката с ЧЕЗ"}
{"url": "http://www.focus-news.net/news/2018/05/23/2525357/agentsiyata-po-zaetostta-predostavya-oblekcheni-protseduri-pri-naemane-na-rabotnitsi-ot-treti-darzhavi.html", "text": "Работодателите, желаещи да наемат работници от трети държави, ще могат да се възползват от облекчени процедури при подаване на документи в Агенцията по заетостта на основание влизащите в сила от днес (23 май 2018 г.) промени в Закона за трудовата миграция и трудовата мобилност. Това съобщиха от пресцентъра на Агенцията по заетостта. С тези промени в българското законодателство се въвеждат изискванията на Директива (EС) № 2016/801 на ЕП и на Съвета от 11 май 2016 г. \r\nУлесненията са свързани с условията за влизане и пребиваване на граждани на трети държави с цел провеждане на научно изследване, следване, стаж, доброволческа дейност, програми за ученически обмен или образователни проекти и работа по програми „au pair”. Регламентират се правата и задълженията на научните работници, студентите и стажантите, като се облекчава достъпа до българския пазара на труда на посочените групи мигранти. \r\nАгенцията по заетостта въвежда за улеснение на работодателите контролни листове за проверка на окомплектованост на документите, публикувани към всяка конкретна процедура. Информацията може да бъде намерена тук.", "date": "2018.05.23", "title": "Агенцията по заетостта предоставя облекчени процедури при наемане на работници от трети държави"}
{"url": "http://www.focus-news.net/news/2018/05/23/2525358/mkd-makedoniya-migrantite-se-vrashtat-na-grako-makedonskata-granitsa.html", "text": "Последният натиск от нарастващия брой опити на мигрантите да влязат в Гърция от Турция намаля и сега импровизираният лагер \"Идомени\" отново се активизира, пише \"Катимерини\", предава скопското електронно издание „МКД“.\r\nПрез април над 4000 мигранти влязоха в Гърция, а през май броят им е само няколко стотин.\r\n\"Тази промяна вероятно е резултат от предоговарянето на Турция с Европа. Турция пък напомня на Брюксел, че контролът на пътя на бежанците към Европа е в нейни ръце \", заяви официално лице и добави, че броят на турските охранители на границата на Марица през последните дни се е увеличил.\r\nВ „Идомени“, на границата с Македония, местните жители съобщават за увеличен брой бежанци, които идват тук от гръцките острови. Местната общност съобщава, че средно по 20 бежанци пристигат тук ежедневно. Те се опитват да прекосят телената ограда с Македония. Хотелите в тази област отново започнаха да приемат бежанци от островите.\r\nВ лагера „Лагадикия“, близо до Солун, в момента има повече от 600 мигранти, два пъти повече от максималния капацитет от 360. И военните съоръжения в Северна Гърция, които се използват за настаняване на мигранти, също са препълнени - там има общо 26.649 бежанци , а капацитетът е 3000.\r\nИ лагерите по гръцките острови са препълнени. Около 17 000 мигранти живеят в държавни обекти, ситуацията в лагера \"Мория\" на Лесбос все още е напрегната. Тук има 7 770 искащи убежище, а сградата е предназначена за максимум 3000 души, пише \"Катимерини\".\r\nПревод и редакция:", "date": "2018.05.23", "title": "„МКД“ (Македония): Мигрантите се връщат на гръко-македонската граница"}
{"url": "http://www.focus-news.net/news/2018/05/23/2525350/startirat-parvite-programi-ot-noviya-programen-period-po-finansoviya-mehanizam-na-evropeyskoto-ikonomichesko-prostranstvo-i-norvezhkiya-finansov-mehanizam-2014-2021-g.html", "text": "Министерствата на културата, на вътрешните работи, на образованието и на правосъдието подписаха споразумения за програмите от новия период за подкрепа чрез Финансовия механизъм на Европейското икономическо пространство и Норвежкия финансов механизъм 2014-2021 г. Това съобщиха от правителствената информационна служба. С подписването на споразуменията на практика страната ни е първата държава, която поставя началото на новия програмен период за проекти, финансирани по двата механизма. Програмите са с общ бюджет над 113.5 млн. евро и ще финансират дейности и проекти в приоритетните сектори правосъдие, вътрешни работи, култура и местно развитие, намаляване на бедността. \r\nОт българска страна споразуменията бяха подписани от Иван Иванов, ръководител на Националното координационно звено за двата механизма и директор на Дирекция „Централно координационно звено“ в Министерския съвет. На церемонията присъстваха заместник-министрите Таня Михайлова (МОН), Николай Проданов (МП), Милко Бернер (МВР) и Амелия Гешева (МК). \r\nНа подписването, което отбеляза и 10 години от началото на  Финансовия механизъм на Европейското икономическо пространство и Норвежкия финансов механизъм в България присъстваха и заместник министър-председателят Томислав Дончев и държавният секретар на Кралство Норвегия Ингвилд Стуб.\r\n„Двата финансови инструмента направиха възможни почти 1000 проекта в области от ключово значение за цялото общество. Успяхме да фокусираме средствата във важни инициативи, където има недостатъчно финансиране от кохезионната политика. Имаме възможност да използваме опита и иновативните решения на страните-донори. 230 от реализираните проекти са резултат от съвместна работа и съм уверен, че има още какво да учим“, акцентира в приветствието си вицепремиерът Дончев.\r\n„България е първата от 15-те държави бенефициенти, която ще подпише всичките си програми“, заяви държавният секретар на Норвегия Ингвилд Стуб и отбеляза, че „Финансовите механизми на Европейското икономическо пространство и Норвегия са важен и видим инструмент за намаляване на икономическите и социални различия. Те са и огромен успех, тъй като създават работни места, помагат за социалното включване и укрепване на партньорството между държавите“.\r\nИсландия, Лихтенщайн и Норвегия са членове на единния европейски пазар и имат тясно (сътрудничество с ЕС по силата на Споразумението за Европейското икономическо пространство (ЕИП). Финансовият механизъм на ЕИП (ФМ на ЕИП) и Норвежкият финансов механизъм (НФМ) са инструментите за принос на трите държави за европейската солидарност и сближаване, като допринасят за общата цел за намаляване на социалните и икономически различия между европейските региони. Също както и Кохезионния фонд на ЕС, тези финансови механизми предоставят подкрепа на държавите-членки, чийто брутен национален продукт на глава от населението е под 90% от средния за ЕС. Техните приоритети отразяват приоритетите на ЕС за зелена, конкурентоспособна и приобщаваща Европа. По линия на двата механизма през програмния период 2014—2021 г. се предоставят 2,8 млрд. евро за проекти, с което се увеличават инвестициите на ЕС в Централна и Южна Европа. България ще има достъп до безвъзмездно финансиране в размер на 210,1 млн евро, разпределени в десет програми в ключови сектори.", "date": "2018.05.23", "title": "Стартират първите програми от новия програмен период по Финансовия механизъм на Европейското икономическо пространство и Норвежкия финансов механизъм 2014-2021 г."}
{"url": "http://www.focus-news.net/news/2018/05/23/2525354/zam-ministar-tanya-mihaylova-razgledahme-7-zadacha-na-darzhavniya-zrelosten-izpit-po-bel-nyama-gramatichna-greshka-v-poduslovie-b.html", "text": "Разгледахме 7 задача - няма граматична грешка в подусловие Б. Това каза зам.-министърът на образованието Таня Михайлова на брифинг в МОН във връзка с матурата по български език и литература, предаде репортер на Агенция „Фокус“. „Този изпит трябва да покаже знанията. Всеки отговор трябва да бъде безспорен, това е изискване при съставяне на тестовете“, коментира тя. „След като условието създава и най-малкото съмнение за друг отговор, смятам, че е напълно отговорно решение да не се зачита“, заяви Таня Михайлова. „Ще има въпроси как се стига до този вариант на изпита. Започва се с комисия за изработването на тестовите задачи, след това има комисия за извършване на експертна оценка на тестовете задачи. Със заповед на министъра се определят лица, които утвърждават изпитните материали за държавните зрелостни изпити. Най-накрая в последните дни преди матурата има лица, които осъществяват окончателната експертна оценка на изпитните варианти“, обясни зам.-министърът. „Има проверка на задачите на няколко нива. От толкова много варианти комбинациите са над 11 млн.“, каза още Михайлова.\r\nБиляна ИВАНОВА", "date": "2018.05.23", "title": "Зам.-министър Таня Михайлова: Разгледахме 7 задача на държавния зрелостен изпит по БЕЛ - няма граматична грешка в подусловие Б"}
{"url": "http://www.focus-news.net/news/2018/05/23/2525359/zam-ministar-tanya-mihaylova-zadacha-7-v-maturata-po-bel-shte-nosi-1-tochka.html", "text": "След като има условия за притеснение, двусмислие, това означава, че задачата ще получи точките, които носи. В случая тя носи 1 точка. Това каза зам.-министърът на образованието Таня Михайлова на брифинг в МОН във връзка с матурата по български език и литература в отговор на въпрос как ще се формира оценката на зрелостниците, щом 7-ми въпрос няма да се зачита, предаде репортер на Агенция „Фокус“. „Приема се, че 7-ма задача е част от 30-те точки“, обясни тя. „Подчертавам, че граматична грешка в подусловие Б, което е посочено като верен отговор, няма“, заяви зам.-министърът.\r\nБиляна ИВАНОВА", "date": "2018.05.23", "title": "Зам.-министър Таня Михайлова: Задача 7 в матурата по БЕЛ ще носи 1 точка"}
{"url": "http://www.focus-news.net/news/2018/05/23/2525360/galina-aleksandrova-energien-ekspert-nad-2-mlrd-leva-shte-plati-darzhavata-po-arbitrazhite-s-erp-ata.html", "text": "Над 2 млрд. лева ще плати държавата по  арбитражите с ЕРП-ата. Това посочва енергийният експерт  Галина Александрова в своя позиция по темата. „При продължаващата брутална намеса в бизнеса на дружествата, непредсказуемостта на средата, постоянните промени в регулаторната рамка и изкуственото подтискане на цените може със сигурност да се прогнозира, че държавата ни няма да спечели арбитражната схватка“, допълва Галина Александрова.\r\n„Популистката ценова политика декапитализира предприятията от енергийния сектор. Най-потърпевши са електроразпределителните предприятия. И трите дружества са преструктурирани, разходите и персоналът им са оптимизирани, а инвестициите в разпределителната мрежа - средно и ниско напрежение нараснаха. Проблемът е обаче, че в резултат на рестриктивната ценова политика и честите промени в регулаторната рамка печалбите на фирмите изчезнаха. Преди време от EVN коментираха, че ако през 2008 г. от 100 лв. сметка на потребителите дружеството е било отговорно за 17 лв., през 2013 г. то е трябвало да осигурява дейността си с 13 лв., а към този момент този дял е паднал още повече. От ЧЕЗ изчисляват, че делът на компанията в сметка от 100 лв. е едва 9 лева. Намаляването на този дял беше за сметка на увеличаването на цените за производство на електроенергия и на доставките и преноса от държавните НЕК и ЕСО. За да постигне това, регулаторът - преди ДКЕВР, сега КЕВР, просто свиваше признатите разходи за инвестиции на дружествата - само за три години те бяха свити с над 17%. Това доведе до необходимостта дружествата да теглят заеми, за да осигурят необходимите средства за инвестиции. Защото междувременно регулаторът налага глоби /които съдът най-често отхвърляше/ и дори започна производства за отнемане на лицензи“, изтъква тя.\r\n„Така след години на ценови еквилибристики, непрекъснати промени на правилата, проверки и заплахи за отнемане на лицензи трите електроразпределителни компании заведоха арбитражни деля в ICSID - Международния център за уреждане на инвестиционни спорове във Вашингтон. Прегледът на документите на финансовото министерство сочи, че още през 2016 г. в отчета за изпълнението на бюджета е посочен рискът от огромни разходи за държавния бюджет при загуба на трите арбитражни дела, заведени от електроразпределителните дружества ЕВН, \"Енерго-Про\" и ЧЕЗ. Само по тях претенциите надхвърлят 2 млрд. лева“, посочва още експертът.", "date": "2018.05.23", "title": "Галина Александрова, енергиен експерт: Над 2 млрд. лева ще плати държавата по арбитражите с ЕРП-ата"}
{"url": "http://www.focus-news.net/news/2018/05/23/2525361/pregled-na-mezhdunarodnite-novini-do-13-chasa-agentsiya-fokus.html", "text": "Последният натиск от нарастващия брой опити на мигрантите да влязат в Гърция от Турция намаля и сега импровизираният лагер \"Идомени\" отново се активизира, пише \"Катимерини\", предава скопското електронно издание „МКД“.\r\nПрез април над 4000 мигранти влязоха в Гърция, а през май броят им е само няколко стотин.\r\n\"Тази промяна вероятно е резултат от предоговарянето на Турция с Европа. Турция пък напомня на Брюксел, че контролът на пътя на бежанците към Европа е в нейни ръце \", заяви официално лице и добави, че броят на турските охранители на границата на Марица през последните дни се е увеличил.\r\nВ „Идомени“, на границата с Македония, местните жители съобщават за увеличен брой бежанци, които идват тук от гръцките острови. Местната общност съобщава, че средно по 20 бежанци пристигат тук ежедневно. Те се опитват да прекосят телената ограда с Македония. Хотелите в тази област отново започнаха да приемат бежанци от островите.\r\nВ лагера „Лагадикия“, близо до Солун, в момента има повече от 600 мигранти, два пъти повече от максималния капацитет от 360. И военните съоръжения в Северна Гърция, които се използват за настаняване на мигранти, също са препълнени - там има общо 26.649 бежанци , а капацитетът е 3000.\r\nИ лагерите по гръцките острови са препълнени. Около 17 000 мигранти живеят в държавни обекти, ситуацията в лагера \"Мория\" на Лесбос все още е напрегната. Тук има 7 770 искащи убежище, а сградата е предназначена за максимум 3000 души, пише \"Катимерини\".\r\n***Наказателният съд в Скопие в сряда трябва да се произнесе по случая на бившия македонски премиер Никола Груевски, обвинен, че незаконно е отделил бюджетни средства за купуване на луксозен автомобил „Мерцедес“, предава македонската редакция на Радио „Свободна Европа“.\r\nТова е само едно от общо петте обвинения на македонската прокуратура срещу Груевски за престъпления, корупция и фалшифициране на избори по времето на управлението му от 2006 до 2016 година. \r\nВ процеса за закупуване на „Мерцедес“ на стойност 600 000 евро, прокуратурата поиска присъда за Груевски. По закон, за това престъпление, присъдата е от една до три години затвор.  Освен бившия премиер по същото дело обвиняем е и бившият заместник-министър на вътрешните работи Гьоко Поповски, който вчера бе осъден на 9 години затвор по друг случай за незаконно купуване на 300 полицейски автомобили. Бившият министър на вътрешните работи Гордана Янкуловска също е обвинена, но ще бъде съдена отделно поради рискова бременност.\r\n***Опитите на САЩ да обявят Иран за основна заплаха за света на международните площадки са безперспективни, тъй като мнозинството от членовете на международната общност не са съгласни с това, заяви пред журналистите заместник-директорът на департамента по въпросите на новите предизвикателства и заплахи към Министерството на външните работи на Русия Дмитрий Феоктистов, цитиран от РИА Новости.\r\nВъв вторник руска делегация начело с Феоктистов проведе пореден кръг консултации с американските си колеги по въпросите на борбата с финансирането на тероризма и въпросите на сътрудничеството на площадката на международната Група за разработване на финансови мерки за борбата с прането на пари в руското постоянно представителство при ООН в Ню Йорк.\r\nСпоред думите на дипломата, в хода на консултациите руската страна се е поинтересувала, дали последните заявления на САЩ по адрес на Иран не означават промяна на техните приоритети в борбата с тероризма и дали Вашингтон не се опитва да промени темата на дискусиите в ООН от борбата с „Ислямска държава“ и „Ал Кайда“ към „старите нови врагове“. САЩ официално е прибавил Иран към „страните-спонсори на тероризма“.\r\n„Тук те нямат шансове. Това е (антииранска) политическа поръчка на действащата администрация (на САЩ) и американците (в ООН) са принудени да го отработват. В хода на днешните консултации те, не веднага, но признаха, че „Ислямска държава“ и „Ал Кайда“ са основната заплаха“, заяви Феокистов.\r\n***От вторник вечерта пред Съда в Скопие започнаха да поставят метални огради. В социалните мрежи кръжат призиви за протести пред сградата на съда. В сряда трябва да бъде прочетена присъдата на бившия македонски премиер Никола Груевски по случая „Тенк“, пише скопското електронно издание „МКД“.\r\nБившият министър-председател Груевски ще чуе първата присъда по обвинението на прокуратурата по случая „Тенк“, в който заедно с бившия заместник-министър на вътрешните работи Гочо Поповски са обвинени за придобиване на луксозен мерцедес. Съдия по делото е Добрила кацарска, която вече произнесе присъда от 9 години лишаване от свобода на Поповски по случая „Триста“ за злоупотреба със служебно положение, припомня изданието.\r\n\"Исках да се сдобия с бронирано превозно средство, защото исках да се возя в него. Получих полза, защото ме возиха, не в една, а в друга кола, от една и съща марка. Поколения наши потомци ще се чудят в какво е обвинен бившият премиер, преди да разберат, че това е политическо преследване \", каза наскоро Груевски.\r\nПрокуратурата иска осъдителни присъди за двамата обвинени, а защитата иска освобождаване поради липса на доказателствата. Съдия Кацарска ще произнесе присъдата си днес.\r\nПо същия случай е обвинена и бившият министър на вътрешните работи Гордана Янкуловска, но делото срещу нея бе отложено, защото е бременна.\r\n***Министърът на външните работи на Франция Жан-Ив льо Дриан заяви в сряда, че САЩ рискуват да дестабилизират още по-вече Близкия Изток, след като Вашингтон предупреди Техеран, че ще му наложи най-тежките санкции в историята, предава AFP.\r\n„Санкциите, които ще бъдат въведени срещу Иран, не способстват диалога, а напротив, те ще усилят важността и влиянието на консервативните сили в Иран и ще отслабят президента Хасан Роухани, който искаше да преговаря“, заяви льо Дриан пред радио France Internacional. „Още повече, че тази позиция най-вероятно ще постави региона в още по-голяма опасност, от тази днес“.\r\n***Разширяването на стратегическото сътрудничество между Гърция и САЩ и други теми от общ геополитически интерес са обсъждани по време на срещата между министъра на външните работи на Гърция Никос Коцияс и съветника по национална сигурност на американския президент Доналд Тръмп в Белия Дом, пише електронното издание на гръцкия вестник Kathimerini.\r\nДвамата са обсъждали сътрудничеството в широк спектър от теми, включително енергийната сигурност, финансите, инвестициите, селскостопанската политика, образованието и културата.\r\nВ изказване пред журналистите след срещата, Коцияс заяви, че „ролята на Гърция в региона се признава повече от всякога“ и изрази задоволство от проведените срещи в столицата на САЩ.\r\nВ сряда гръцкият дипломат ще пътува до Ню Йорк, където ще се срещне с генералния секретар на ООН Антонио Гутериш.\r\n***Лидерът на косовската опозиционна партия Движение „Самоопределение“ („Ветевендосие“) Албин Курти представи план за диалог със Сърбия. Очаква се Белград и Прищина да пристъпят към заключителната фаза на диалога при посредничеството на Европейския съюз, който трябва да завърши с приемането на правнообвързващо споразумение, пише базираното в Прищина албанско електронно издание Gazeta Express.\r\nКурти представи своята платформа за диалога, на име „План 4+1“ и заяви, че преди новия етап от диалога със Сърбия трябва да се направи генерална оценка на преговорите от 2011 до 2017 година. „Косово и Сърбия постигнаха 33 споразумения за шест години диалог. Повечето от договореностите никога не бяха приложени“, посочи Курти, като обвини Белград, че възпрепятства членството на Прищина в международните организации, блокира енергийното споразумение и държи затворен моста в Митровица, който разделя северния косовски град по етнически линии. В допълнение, Курти поиска инициирането на вътрешен диалог с институциите и гражданите. „Необходим е дебат в парламента преди диалога със Сърбия, в рамките на който да се очертаят принципите и дневния ред за целите и формата на бъдещия диалог“, подчерта политикът, като се оплака, че до момента преговорите се диктуват главно от Белград.\r\nОпозиционният лидер Курти заяви, че Косово трябва да започне диалог и с Европейския съюз, свързан с природата, състава и целта на диалога със Сърбия. \"Диалогът вече не може да бъде продължен с \"творческите двусмислици \", категоричен е той. Една от темите на бъдещия диалог с Белград, според Курти, е да се даде приоритет на заетостта и съдебната система, както и да се започне диалог с косовските сърби и другите малцинства. Политикът заяви, че това е единственият начин да се постигне вътрешен консенсус по националните теми, принципи, стратегия и представителство в диалога със Сърбия.", "date": "2018.05.23", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/05/23/2525364/radoslav-taskov-obs-blagoevgrad-obshtinskiyat-savet-i-rakovodstvoto-na-obshtinata-tryabva-da-napravyat-vsichko-vazmozhno-za-zapazvaneto-na-ofk-pirin.html", "text": "Общински съвет (ОбС)-Благоевград и ръководството на Общината трябва да направят всичко възможно за запазването на Общински футболен клуб (ОФК) „Пирин“. Това каза на пресконференция председателят на ОбС Радослав Тасков, предаде репортер на Радио „Фокус“ – Пирин по повод изпадането на ОФК „Пирин“ от Първа професионална футболна лига след след загуба от ФК „Витоша“ – Бистрица в понеделник, в следствие на което от следващия футболен сезон отборът ще играе във Втора лига.\r\n„Изпадането в по-долна група е изключително неприятно, но не е повод за абдикиране от задълженията ни да издържаме футболния клуб. ОФК „Пирин“ е 100%  общинско дружество и независимо, че се налага да играем в по-долна група, то смятам, че трябва да запази клуба и футболната школа към него, както и инвестициите, които през последните години правим в спортната инфраструктура и база на територията на общината“, каза още Тасков. Той добави, че футболът не е само Първа лига и представителните отбори, поради тази причина е необходимо да се направи всичко възможно за съхраняването на Благоевград като един от най-добрите футболни центрове в страната. „Трябва да търсим и вариант за връщане в „А“ група по възможно най-бързият начин. Имаше много афектирани изказвания веднага след изпадането, но моето лично мнение е, че като хора, които бяха ангажирани с издръжката на клуба, се направи повече от възможното. Никой не се е бъркал в работата на спортно-техническото ръководство, а Общински съвет – Благоевград като принципал не е отказал нито едно искане от футболния клуб за финансиране“, допълни Тасков. Той подчерта, че футболният клуб е емблема на Благоевград, което всяко едно ръководство на отбора трябва да пази.\r\nТасков обърна внимание и на това, че докато е начело на общинският съвет ще бъде радетел, Общината и местния парламент да подпомагат спорта и футболния клуб с ясното съзнание, че в момента, в който се появи външен инвеститор или човек, който е готов да финансира отбора, общината да се оттегли и да даде възможност на частната инициатива за „вливането“ на повече средства в отбора. Той коментира, че издръжката на ОФК „Пирин“ в Първа лига е била около 2 300 000 лева годишно, като сега, когато отборът ще е във Втора лига, сумата ще бъде по-малка. „Разчетите за „Б“ група показват, че минималната издръжка трябва да е не по-малко от 600 000 – 700 000 лева, но в зависимост от целите на отбора и какви състезатели са привлечени, то таван няма. Все пак може да кажем, че за следващия сезон издръжката на отбора ще е значително по-малка“, уточни Тасков.\r\nТой заяви, че на петъчната редовна сесия на Общински съвет – Благоевград предстои да бъде гласувано приемане на загуби, но и отчет на футболния отбор за 2017 година. Тасков заяви, че ОФК „Пирин“ във финансов аспект отчита печалба за миналата година, която е около 56 000 лева.\r\nЛивия НИНОВА", "date": "2018.05.23", "title": "Радослав Тасков, ОбС-Благоевград: Общинският съвет и ръководството на Общината трябва да направят всичко възможно за запазването на ОФК „Пирин“"}
{"url": "http://www.focus-news.net/news/2018/05/23/2525362/prof-svetla-koeva-ban-v-izrechenieto-v-otgovor-b-na-zadacha-7-na-maturata-po-bel-ima-semantichna-netochnost.html", "text": "В отговор Б на задача 7, който е даден за верен, граматична грешка, няма. Но изречението създава предпоставки за семантична лоша интерпретация или неразбиране. В изречението има семантична неточност. Това каза на брифинг в МОН във връзка с матурата по български език и литература проф. Светла Коева, директор на Института по български език към БАН, предаде репортер на Агенция „Фокус“. „Приветствам решението на МОН задача 7 да не се зачита, защото в един такъв момент е най-важно спокойствието на учениците, родителите, в медиите и на експертите, на които ще разчитаме и догодина да съставят изпитните задачи“, посочи тя. „Например в изречението Иван обича Мария, ако заменим допълнението с местоимение, няма кажем Иван обича я. Ще образуваме изречението Иван я обича. Това е правило, което знаем, но го няма формулирано“, обясни проф. Коева.\r\nБиляна ИВАНОВА", "date": "2018.05.23", "title": "Проф. Светла Коева, БАН: В изречението в отговор Б на задача 7 на матурата по БЕЛ има семантична неточност"}
{"url": "http://www.focus-news.net/news/2018/05/23/2525346/radio-svobodna-evropa-makedoniya-bivshiyat-makedonski-premier-nikola-gruevski-chaka-prisadata-si-po-parvoto-ot-pette-obvineniya-sreshtu-nego.html", "text": "Наказателният съд в Скопие в сряда трябва да се произнесе по случая на бившия македонски премиер Никола Груевски, обвинен, че незаконно е отделил бюджетни средства за купуване на луксозен автомобил „Мерцедес“, предава македонската редакция на Радио „Свободна Европа“.\r\nТова е само едно от общо петте обвинения на македонската прокуратура срещу Груевски за престъпления, корупция и фалшифициране на избори по времето на управлението му от 2006 до 2016 година. \r\nВ процеса за закупуване на „Мерцедес“ на стойност 600 000 евро, прокуратурата поиска присъда за Груевски. По закон, за това престъпление, присъдата е от една до три години затвор.  Освен бившия премиер по същото дело обвиняем е и бившият заместник-министър на вътрешните работи Гьоко Поповски, който вчера бе осъден на 9 години затвор по друг случай за незаконно купуване на 300 полицейски автомобили. Бившият министър на вътрешните работи Гордана Янкуловска също е обвинена, но ще бъде съдена отделно поради рискова бременност.\r\nПревод и редакция:", "date": "2018.05.23", "title": "Радио „Свободна Европа“ (Македония): Бившият македонски премиер Никола Груевски чака присъдата си по първото от петте обвинения срещу него"}
{"url": "http://www.focus-news.net/news/2018/05/23/2525366/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-may.html", "text": "„Софийска вода” временно ще прекъсне водоснабдяването в някои части на столицата на 25 май. Това съобщиха от пресцентъра на дружеството.\r\nВъв връзка с подмяна на спирателни кранове на ул. „Граф Игнатиев“ Център, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Граф Игнатиев“ от ул. „Алабин“ до ул. „Солунска“; ул. „Ангел Кънчев“ от ул. „Иван Денкоглу“ до ул. „Солунска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: площад „Гарибалди“.\r\nВъв връзка с изграждане на сградно водопроводно отклонение на ул. „Отец Паисий“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Отец Паисий“ от ул. „Пиротска“ до ул. „Цар Симеон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отец Паисий“ ъгъла с ул. „Цар Симеон“.\r\nВъв връзка с изграждане на сградно водопроводно отклонение на ул. „Овче поле“ Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Овче поле“ от бул. „Тодор Александров“ до бул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Средна гора“ ъгъла с бул. „Тодор Александров“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.23", "title": "„Софийска вода” временно ще прекъсне водоснабдяването в някои части на столицата на 25 май"}
{"url": "http://www.focus-news.net/news/2018/05/23/2525369/oblastna-administratsiya-sliven-sobstvenitsite-na-imoti-i-zemi-po-paragraf-4-veche-mogat-da-gi-pridobiyat-ofitsialno.html", "text": "Важна информация за ползвателите и собствениците на имоти по параграф 4 от Закона за собствеността и ползването на земеделски земи предоставят от Областна администрация Сливен.  Изработени са плановете на посочените вилни местности, хората имат възможност в едномесечен срок да внесат възражения. След това тези, които все още не са реални собственици, ще станат такива, като платят парцелите на общината или чрез общината – на бивши собственици, влезли във владение по Закона за реституцията.\r\nВ брой 42 на Държавен вестник от 22 май 2018 г. е публикувано съобщение, че са изработени помощни планове и планове на новообразуваните имоти по § 4к, ал. 1 на Закона за собствеността и ползването на земеделските земи за местностите Селището, Гаговец и Дефилето в землището на град Сливен и земеделски земи в землището на с. Сотиря, община Сливен, и кв. 1, 2, 3, 4, 5, 11, 12, 47, 48 и 53 от с. Сотиря, община Сливен.\r\nПлановете по § 4к, ал. 1 на Закона за собствеността и ползването на земеделските земи имат за цел да уредят проблемите със собствеността на земеделските имоти, предоставени за ползване на граждани до 1990 г. Заинтересовани от тях са също бивши собственици или техните наследници, които имат решения на Поземлена комисия за признаване право на собственост в изброените местности.\r\nВ срок от един месец след обнародване на обявлението в Държавен вестник заинтересованите граждани  могат да се запознаят с плановете и да направят писмени искания и възражения по тях до кмета на Община Сливен. За целта плановете са изложени в сградата на общината.", "date": "2018.05.23", "title": "Областна администрация Сливен: Собствениците на имоти и земи по параграф 4 вече могат да ги придобият официално"}
{"url": "http://www.focus-news.net/news/2018/05/23/2525368/parlamentat-vazlozhi-na-ministara-na-truda-i-sotsialnata-politika-do-30-yuni-2018-g-da-predstavi-kontseptsiya-za-proekt-na-zakon-za-sotsialnite-uslugi.html", "text": "Парламентът възложи на министъра на труда и социалната политика до 30 юни 2018 г. да представи Концепция за проект на Закон за социалните услуги. Това решение бе прието с 97 гласа „за“, 67 – „против“ и 1 „въздържал се“ след провелите се разисквания по политиките за хората с увреждания, инициирани от ПГ на „БСП за България“, предаде репортер на Агенция „Фокус“. Народното събрание прие проекторешението, предложено съвместно от ПГ на ГЕРБ, „Обединени патриоти“ и „Воля“. С него се възложи на министъра на труда и социалната политика в срок до 30 юни 2018 г. да представи в Народното събрание Концепция за проект на Закон за социалните услуги. Светлана Ангелова поясни, че проекторешението включва още внасяне в Народното събрание на отчет за изпълнението на плана за действие на Република България за прилагане на Конвенцията за правата на хората с увреждания (2015-2020) за периода 2015 г. до май 2018 г. \r\nМинистърът на труда и социалната политика Бисер Петков коментира, че е изслушал с внимание дискусията и разискванията по темата за политиките на държавата за хората с уврежданията. „Има много нерешени въпроси, но ви уверявам, че за последната една година проблемите на хората с увреждания са приоритетни в дневния ред на Министерство на труда и социалната политика. Безспорно, че социалните услуги са много важен инструмент за социално включване. Затова и доста преди началото на мандата на това правителство, е поставен като цел и задача разработването на самостоятелен Закон за социалните услуги“, каза Бисер Петков. Той посочи, че още в началото на мандата, той поясни, че МТСП е подновило работата, но то не е срещнало подкрепа от партньорите и затова е започнала работа отново. По думите му от месец октомври 2017 г. срокът за разработване на проект на закон е 15 октомври 2018 г. „В рамките на срока, който се предлага ние ще бъдем готови с концепцията по този закон, надявам се, подкрепена от всички заинтересовани страни, представени в работната група“, допълни министърът.\r\nОт БСП обвиниха ГЕРБ, че са внесли в последния момент едно предложение и настояваха техните предложения да бъдат приети, но те бяха отхвърлени от мнозинството. Депутатът Георги Гьоков от БСП заяви, че управляващите се държат високомерно и не се вслушат в гласа на опозицията и на хората с увреждания. От ПГ на „БСП за България“ предлагаха решение, с което да възложи на Министерство на труда и социалната политика да разработи и внесе до 31 август 2018 г. Закон за социалните услуги, който предварително  да е съгласуван и одобрен от организациите на хората с увреждания, да разработи работещ механизъм за индивидуална оценка на потребностите на хората с увреждания, който да гарантира тяхното социално включване и трето да разработи адекватни и достъпни регистри на хората с увреждания. От опозицията искаха още министърът да осигури необходимия брой лични асистенти и разработи механизъм за адекватен достъп на лицата с увреждания до тази услуга и да възложи на Министерски съвет да осигури достъпна среда за тези хора. \r\nДеница КИТАНОВА", "date": "2018.05.23", "title": "Парламентът възложи на министъра на труда и социалната политика до 30 юни 2018 г. да представи Концепция за проект на Закон за социалните услуги"}
{"url": "http://www.focus-news.net/news/2018/05/23/2525370/kitayskoto-pravitelstvo-e-gotovo-da-sadeystva-za-strategicheski-investitsii-v-balgariya-i-regiona.html", "text": "Китайското правителство е готово да съдейства за привличането на стратегически инвестиции от китайски компании в България, в Западните Балкани и в Централна и Източна Европа. Това заяви държавният съветник и министър на външните работи на Китайската народна република Ван И на среща с българския вицепремиер и министър на външните работи Екатерина Захариева, съобщиха от пресцентъра на Министерството на външните работи.\r\nДвамата външни министри разговаряха в Буенос Айрес. Екатерина Захариева и Ван И са в столицата на Аржентина за срещата на първите дипломати на страните от Г-20. Захариева представлява на форума Европейския съюз.\r\n“Впечатлен съм от вашата страна. Няма да забравя как по време на визитата ми в България премиерът Бойко Борисов ми показа на картата стратегическото положение на България и транспортните и енергийни коридори\", заяви министър Ван И. \"Бихме искали да насърчим повече китайски компании да инвестират в България, в Западните Балкани и в Централна и Източна Европа. Готови сме да сътрудничим за това”, каза още той.\r\nВицепремиерът Екатерина Захариева информира китайския си колега за Срещата на върха ЕС-Западни Балкани, чийто домакин бе София, и за идеята да се финансират с близо 30 милиарда евро редица инфраструктурни проекти, които ще свържат страните от региона, бизнеса и хора, и ще го направят по-конкурентоспособен.\r\n“Лично премиерът Борисов е ангажиран с привличането на финансиране по тези проекти на Балканите. Ние сме мост между Европа и Азия. Вярвам, че срещата в рамките на инициативата “16 плюс 1” в София през юли ще помогне много за развитието на региона, който се нуждае от модерни пътища, жп магистрали, електропроводи, газови връзки. Радвам се, че вашият премиер Ли Къцян ще бъде 4 дни в България”, каза Захариева.\r\nВ началото на юли българската столица ще е домакин на 7-та среща на правителствените ръководители от Инициативата “16+1”. Програмата включва пленарно заседание на премиерите, бизнес форум, церемония за подписване на документи. \r\n“Надявам се срещата да е много успешна”, заяви Ван И. Китайският външен министър нарече България “надежден партньор” на страната му в Централна и Източна Европа и “наш добър приятел в Европейския съюз”. Той поздрави за външнополитическите успехи Българското председателство на Съвета на ЕС. “България има много силни страни и може да научим много един от друг”, добави той.\r\nПо време на разговора външният министър на Китайската народна република повдигна въпроса със спасителната операция на българския алпинист Боян Петров. Ван И сподели, че самият той е запален планинар и приел лично задачата да се организира издирването на българина.\r\n“Толкова съжалявам за  Боян Петров. По нареждане на премиера Ли Къцян организирахме спасители, но метеорологичните условия и височината бяха проблем през цялото време. Неговата съпруга реши да прекрати операцията и вие ни уведомихте за нейното решение. Тази случка обаче е голям символ на приятелството между нашите две държави”, заяви министър Ван И.\r\n“Лично и от името на българския народ ви благодаря за помощта за Боян Петров. Бях в непрекъснат контакт със съпругата му. Знам от българи на място, че вашите спасители са действали изключително професионално. Тази акция, която обедини толкова държави, ще остане в историята на Хималаите. Дори със смъртта си Боян Петров ни обедини. Той се намира сега там, където винаги е искал да бъде”, каза вицепремиерът Екатерина Захариева.", "date": "2018.05.23", "title": "Китайското правителство е готово да съдейства за стратегически инвестиции в България и региона"}
{"url": "http://www.focus-news.net/news/2018/05/23/2525363/dmitriy-peskov-balgariya-proyavyava-interes-kam-krupnite-energiyni-proekti.html", "text": "Не е имало задача да се постигне договорка с България по газовите въпроси на преговорите между президентите на България и Русия Румен Радев и Владимир Путин, съобщи прессекретарят на руския държавен глава Дмитрий Песков, цитиран от РИА Новости.\r\n„Вчера нямаше задача да се договорим за газа. Никой не се е и опитвал. Вчера президентите сами разказаха за какво са говорили“, заяви Песков пред журналистите.\r\n„България проявява, както и по-рано, заинтересованост да участва в крупните международни енергийни проекти. Това е отделна тема, която изисква гаранции от българската страна и така нататък. Вие знаете, че съществуват проекти, които в момента са в стадий на реализация. Българската страна проявява определен интерес, но никакви конкретни разговори по този въпрос не са водени и не можеха да бъдат водени, такава задача не е поставяна“, отбеляза говорителят на руския президент.\r\nПревод и редакция:", "date": "2018.05.23", "title": "Дмитрий Песков: България проявява интерес към крупните енергийни проекти"}
{"url": "http://www.focus-news.net/news/2018/05/23/2525365/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-gkpp-kapitan-andreevo-kakto-i-na-granichnite-punktove-s-rumaniya.html", "text": "Интензивен е трафикът за товарни автомобили на изход на ГКПП „Кулата“, ГКПП „Капитан Андреево“, както и на граничните пунктове с Румъния. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.05.23", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“, ГКПП „Капитан Андреево“, както и на граничните пунктове с Румъния"}
{"url": "http://www.focus-news.net/news/2018/05/23/2525372/sofiya-zamestnik-na-glavniya-prokuror-pri-vkp-otmeni-postanovlenieto-na-apelativnata-prokuratura-za-nakazatelnoto-proizvodstvo-sreshtu-glavniya-arhitekt-na-stolichna-obshtina.html", "text": "След служебна проверка по сигнал на СГП, с постановление от 23 май 18 г., г-жа Пенка Богданова – заместник главен прокурор при ВКП отмени постановлението на прокурор Стойчо Ненков от Апелативна прокуратура - София от 09 май 2018 г., с което е образувано досъдебно производство срещу главния архитект на Столична община за престъпление по чл. 296 НК. Това съобщиха от пресцентъра на Прокуратура на Република България.\r\nСлед анализ на събраните материали е установено, че апелативната прокуратура се е произнесла при неизяснена фактическа обстановка, която не позволява да бъде направен обоснован извод относно това, налице ли е вече наложено административно наказание за същото деяние. За това, зам. главният прокурор е указал на СРП да извърши допълнителна проверка по случая. \r\nГорепосоченото постановление на прокурор Ненков, както и още един негов акт (от 11 април 18 г.) са отменени и поради допуснати съществени нарушения на процесуалния закон, изразяващи се в следното:\r\n- въпреки че от 09 август 2016 г. разпоредбата на чл. 213, ал. 2 НПК е отменена и горестоящ прокурор няма право да указва на по-ниска по степен прокуратура да образува досъдебно производство, с постановление от 11 април 18 г., той е разпоредил на СРП да образува дело.\r\n- въпреки че от 05.11.2017 г. действа новата разпоредба на чл. 214, ал. 3 НПК, според която в акта за образуване на досъдебно производство не се посочват имената на лицето (а само престъплението), с постановлението от 09 май 2018 г., прокурорът от АП София е образувал делото срещу конкретно лице. \r\nПредвид обстоятелството, че тези пропуски поставят въпроса дали е налице задълбочено познаване на актуалното законодателство, заместникът на главния прокурор е изпратил копие от постановлението си на административния ръководител на АП София за преценка за изготвяне на предложение за извънредно атестиране на прокурор Ст. Ненков. Съобразно ЗСВ, то се извършва при наличие на данни за трайно влошаване на качеството на работа на магистрата.", "date": "2018.05.23", "title": "София: Заместник на главния прокурор при ВКП отмени постановлението на Апелативната прокуратура за наказателното производство срещу главния архитект на Столична община"}
{"url": "http://www.focus-news.net/news/2018/05/23/2525373/varna-52-godishen-mazh-e-postradal-pri-pozhar-v-apartament-na-ul-otets-paisiy.html", "text": "52-годишен мъж е пострадал при пожар в апартамент на ул. \"Отец Паисий\". Това съобщиха от ОДМВР - Варна. Инцидентът е станал на 22 май т.г., около 18.45 часа. Пожарът е възникнал на терасата на апартамент, намиращ се във Варна, на ул. \"Отец Паисий\". Причината за инцидента е самозапалване на мазнина за готвене. Унищожени са мебели, домашно имущество, котлон и аспиратор, ПВЦ прозорец, опушени са 20 кв. м стени. При пожара е пострадал 52-годишен мъж, който е опитал да изгаси огъня.", "date": "2018.05.23", "title": "Варна: 52-годишен мъж е пострадал при пожар в апартамент на ул. \"Отец Паисий\""}
{"url": "http://www.focus-news.net/news/2018/05/23/2525376/radoslav-taskov-obs-blagoevgrad-ne-sam-saglasen-s-nito-edno-ot-tvardeniyata-v-motiva-za-ostavkata-na-ilko-stoyanov.html", "text": "Не съм съгласен с нито едно от твърденията на общинския съветник Илко Стоянов в мотива му за подаване на оставка от Общински съвет (ОбС) – Благоевград. Това каза на пресконференция председателят на ОбС Радослав Тасков, предаде репортер на Радио „Фокус“ – Пирин. „Не съм съгласен не защото казва, че Общинският съвет е компрометиран и е загубил връзката си с действителността. Не може едно решение, независимо, че може би той, като вносител, се е почуствал обиден, да води до такива твърдения. Още повече, че г-н Стоянов и като юрист, и като човек, който ще продължи да участва в местното самоуправление като заместник-кмет на Община Петрич, знае, че една община няма как да функционира без общински съвет“, каза още Тасков. Според него Общинският съвет по никакъв начин няма да усети липсата на Илко Стоянов.„Фокус“ припомня:\r\nИлко Стоянов подаде оставка като общински съвет от ОбС ,след като на 11 май бе свикана извънредна сесия на Общински съвет – Благоевград с единствена точка – предложение за провеждане на местен референдум „за“ или „против“ „Запазване и възстановяване на раннохристиянска черква от IV век от времето на император Константин Велики и неговите синове, както и баня, канализация, административни, производствени и жилищни сгради открити в тракийското селище Скаптопара на площ от 120 декара в землището на с. Покровник и с. Зелен дол“. Тогава ОбС гласува против провеждането на допитването, а това от своя страна провокира недоволството на Стоянов.\r\nЛивия НИНОВА", "date": "2018.05.23", "title": "Радослав Тасков, ОбС – Благоевград: Не съм съгласен с нито едно от твърденията в мотива за оставката на Илко Стоянов"}
{"url": "http://www.focus-news.net/news/2018/05/23/2525374/ministar-neno-dimov-prez-2017-g-sa-izvarsheni-proverki-na-945-ploshtadki-za-izkupuvane-na-vtorichni-surovini-i-e-spryana-deynostta-na-edna.html", "text": "През 2017 г. са проверени 873 броя лица, като са извършени проверки на 945 площадки за изкупуване на вторични суровини и е спряна дейността на една. Това каза министърът на околната среда и водите Нено Димов по време на парламентарния контрол в отговор на въпрос на народния представител от ПГ на БСП Богдан Боцев за подобряване на контрола по изкупуване от пунктовете за вторични суровини на неправомерно отстранени елементи на пътна и ВиК инфраструктура, предаде репортер на Агенция „Фокус“. Министър Димов посочи, че  в резултат на тези проверки са издадени 226 броя предписания,  77 акта за установени административни нарушения, 47 административно-наказателни постановление и една заповед за спиране на дейност. По думите му за подобряване на контрола и осигуряване на спазването на разпоредбите за управление на отпадъците, както и във връзка с борбата срещу кражбите на отпадъци на черни и цветни метали, МОСВ и съответните регионални инспекции започват  тясно сътрудничество със службите на МВР. „Служителите на РИОСВ и МВР извършват регулярни проверки на площадки, които приемат отпадъци от черни и цветни метали. С последните изменения на Закона за управление на отпадъците се въведоха и допълнителни наказателни разпоредби с цел ограничаване на приемането на отпадъците в така наречената рискова номенклатура от физически лица. Наказват се с имуществена санкция от 15 до 50 хил. лв. еднолични търговци, юридически лица, които приемат от физически лица отпадъци от черни и цветни метали, които нямат битов характер“, заяви министърът и добави, че там е включени отпадъци и от ВиК и пътната инфраструктурата. \r\nДеница КИТАНОВА", "date": "2018.05.23", "title": "Министър Нено Димов: През 2017 г. са извършени проверки на 945 площадки за изкупуване на вторични суровини и е спряна дейността на една"}
{"url": "http://www.focus-news.net/news/2018/05/23/2525375/ministar-biser-petkov-ot-1-yuli-2018-g-minimalnata-pensiya-za-osiguritelen-stazh-i-vazrast-shte-narasne-ot-200-do-207-60-lv.html", "text": "От 1 юли 2018 г. минималната пенсия за осигурителен стаж и възраст ще нарасне от 200 до 207, 60 лв. Това каза министърът на труда и социалната политика Бисер Петков пред журналисти във връзка с увеличенията на пенсиите, заложени в бюджета на Държавното обществено осигуряване за 2018 г., предаде репортер на Агенция „Фокус“. По думите му от 1 юли 2018 г. всички пенсии, отпуснати докрая на 2017 г. ще бъдат актуализирани с 3,08 %, като това ще стане чрез преизчисляване на пенсиите с по-висока тежест на година осигурителен стаж. Министърът посочи, че това се отнася и за минималните пенсии. „Предвидено от 1 юли минималната  пенсия за осигурителен стаж и възраст да нарасне от 200 лв. на 207, 60 лв. Има проект на постановление на Министерски съвет за определяне на нов размер на социалната пенсия за старост, който е публикуван на страницата на МТСП и трябва да стане 125, 58 лв., т.е. отново и при нея ще има увеличение с 3,08 %“, каза министърът. \r\nДеница КИТАНОВА", "date": "2018.05.23", "title": "Министър Бисер Петков: От 1 юли 2018 г. минималната пенсия за осигурителен стаж и възраст ще нарасне от 200 до 207, 60 лв."}
{"url": "http://www.focus-news.net/news/2018/05/23/2525378/kyustendil-v-ramkite-na-chetiri-dni-shte-se-provedat-abiturientskite-balove-v-oblastta.html", "text": "В рамките на четири дни ще се проведат абитуриентските балове в област Кюстендил. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Тържествата са организирани от 24 до 27 май, включително. „Взети са всички необходими мерки за обезпечаване на нормалното протичане на абитуриентските балове. И тази година ще се проведе операция „Абитуриент“, чиято основна цел е да си осигури безпроблемно провеждане на баловете.  Край всички учебни заведения и местата за празнуване ще има засилено  полицейско присъствие”, каза Катя Табачка. По думите й полицейски ескорти ще съпровождат зрелостниците от местата, на които се събират до увеселителните заведения.  Целта е празнуващите да бъдат максимално облекчени и да се придвижат бързо и безпроблемно,  както и да не затрудняват останалите участници в движението.  Контролът в заведенията, където ще има празнуващи, ще бъде засилен, проведени са срещи с фирмите, осъществяващи охранителна дейност. Създадена е и организация за завишен контрол по пренасянето, съхранението и използването на взривни вещества, огнестрелни оръжия, боеприпаси и пиротехнически изделия. Ще се следи и за недопускане на лица в нетрезво състояние.\r\nВенцеслав ИЛЧЕВ", "date": "2018.05.23", "title": "Кюстендил: В рамките на четири дни ще се проведат абитуриентските балове в областта"}
{"url": "http://www.focus-news.net/news/2018/05/23/2525367/zam-ministar-tanya-mihaylova-nyama-iztichane-na-informatsiya-pri-organizatsiyata-na-maturite.html", "text": "Бих искала да не оставя с негативен привкус организацията на матурите, при която нямаше изтичане на информация. Това каза зам.-министърът на образованието Таня Михайлова на брифинг в МОН във връзка с матурата по български език и литература, предаде репортер на Агенция „Фокус“. „Никой преди матурите нямаше информация, нито за характера на тестовите въпроси, нито за това какво ще съдържа втората част, нито за темата, по която ще се пише, да не говорим за автора“, заяви тя. „Учениците ни трябва да бъдат спокойни, да няма и най-малко съмнение за това как протича един изпит“, посочи зам.-министърът.\r\nБиляна ИВАНОВА", "date": "2018.05.23", "title": "Зам.-министър Таня Михайлова: Няма изтичане на информация при организацията на матурите"}
{"url": "http://www.focus-news.net/news/2018/05/23/2525381/ministar-rumen-porozhanov-v-prsr-sa-zalozheni-mehanizmi-za-reshavane-na-negativnite-demografski-tendentsii-i-vloshenoto-sastoyanie-na-publichnata-infrastruktura.html", "text": "В Програмата за развитие на селските райони са заложени механизми за решаване на негативните демографски тенденции и влошеното състояние на публичната инфраструктура. Това каза министърът на земеделието, храните и горите Румен Порожанов по време на парламентарния контрол в отговор на въпрос на народния представител от ПГ на БСП Виолета Желева за Програмата за развитие на селските райони за територии с природни ограничения и за граничните райони, предаде репортер на Агенция „Фокус“ „Програмата за развитие на селските райони за периода 2014-2020 г. е разработена в периода 2012-2015 г. Заложените цели и приоритети в рамките на програмата са базирани на анализ на текущата ситуация в страната към съответния период. Тя съответства на приоритетите, заложени в рамките на споразумението за партньорство на България с ЕС. Това е едно хоризонтално споразумение, което се отнася до всички програми“, каза Порожанов. По думите му по отношение за приоритизиране на териториален принцип програмата акцентира върху селските райони и необлагодетелстваните, както и зоните по „Натура“ 200 и Северозападния регион на страната. „Анализът, който е разработен на характеристиките на територията на страната установява като проблеми влошено състояние на публичната инфраструктура, негативните демографски тенденции и ограничената възможност за заетост и предприемачество в селските райони на страната“, посочи Порожанов и поясни, че в програмата са предвидени механизми за тяхното преодоляване. „Предвидени са и целеви приемни насочени към инвестиции в публичната инфраструктура“, добави той. \r\nДеница КИТАНОВА", "date": "2018.05.23", "title": "Министър Румен Порожанов: В ПРСР са заложени механизми за решаване на негативните демографски тенденции и влошеното състояние на публичната инфраструктура"}
{"url": "http://www.focus-news.net/news/2018/05/23/2525382/dobrich-prodalzhavat-deynostite-po-obnovyavane-na-vodniya-sektor-na-grada.html", "text": "Продължават дейностите по обновяване на водния сектор на града. По ул. „Г. Кирков“ се извършва прехвърляне на нов водопровод, съобщиха от ВиК - Добрич. В район Добрич с нарушено водоподаване са по ул. „Здравец“ 8, ул. „К. Андреев“ 14, ул. „Ген. Столетов“ 3, ул. „Спартак“ и ул. „Тунджа“, ул. „Боряна“, където се работи по водния цикъл, ул. „Асен Златаров“ (района на битака ), ул. „Д. Ковачев“ – зоната след Пощата, където се отстранява авария от водния цикъл. С нарушено водоподаване днес е и Централна градска част. В областта с нарушено водоподаване са в район Добрич-селска - напор Бранище, напор Батово, с. Свобода, ПС Батово, с. Н. Ботево, в Район Каварна - ПС Селце, където има ел. авария, с. Камен бряг и с. Топола, в Район Тервел - с. Коларци, в Район Генерал Тошево – с. Спасово, и в Район Шабла - с. Дуранкулак и ПС – Горун, където има ел. авария. По ЛОТ 3 днес строителни работи на обект ,,Интегриран проект за подобряване на водния сектор на град Добрич“ се изпълняват по улиците “Никола Петков“, „Каменица“ до „Емона“, “Средна гора“, “Боряна“ и “Димитър Ковачев“. По ЛОТ 2 – по улиците „Одрин“, „Люлебургас“, „Добричка епопея“, „Арда“, „Кирил и Методий“, „Ген. Столетов“, участък от Помпена станция „Врачанци“ в кв. „Рилци“, „Панайот Станчев“ и „Георги Кирков“. Всеки ден на сайта на Община град Добрич се публикува актуална информация за планираните дейности за улеснение на гражданите.", "date": "2018.05.23", "title": "Добрич: Продължават дейностите по обновяване на водния сектор на града"}
{"url": "http://www.focus-news.net/news/2018/05/23/2525380/general-konstantin-popov-se-sreshtna-s-mnogonatsionalna-diviziya-yugoiztok-v-rumaniya.html", "text": "Днес генерал Константин Попов, председател на комисията по отбрана посети заедно с Дорел Капрар, председател на комисията по вътрешна сигурност и отбрана на румънския парламент, многонационална дивизия “Югоизток” в Румъния. Това съобщиха от Комисията по отбрана. По време на посещението си ген. Попов се информира за дейността на дивизията и се срещна с личния състав на българските военнослужещи участващи в многонационална дивизия “Югоизток”. Генерал Попов изказа своите поздравления към тях за придобиването на пълни оперативни способности и се подписа в почетната книга.", "date": "2018.05.23", "title": "Генерал Константин Попов се срещна с многонационална дивизия “Югоизток” в Румъния"}
{"url": "http://www.focus-news.net/news/2018/05/23/2525379/radio-svobodna-evropa-zoran-zaev-razshiri-rekonstruktsiyata-na-makedonskoto-pravitelstvo.html", "text": "Премиерът на Македония Зоран Заев във вторник вечерта е изпратил в парламента предложенията за нови членове в правителството, а допълнително е пратил и предложенията: Андрей Жерновски - кандидат за заместник-министър в Министерството на външните работи, Асим Муса - в Министерството на здравеопазването, Гьонюл Байрактар - за Министерството на труда и социалната политика и Садик Бекири - предложение за заместник-министър в Министерството на транспорта и съобщенията, предава македонската редакция на Радио „Свободна Европа“.\r\nПравителственият говорител Миле Бошняковски информира и че в парламента са изпратени и оставките, които трябва да бъдат установени констатирани за Билен Салии, министър на правосъдието, Рената Десковска, министър на образованието и науката и Робърт Алагьозовски, министър на културата.\r\nПревод и редакция:", "date": "2018.05.23", "title": "Радио „Свободна Европа“: Зоран Заев разшири реконструкцията на македонското правителство"}
{"url": "http://www.focus-news.net/news/2018/05/23/2525371/veliko-tarnovo-s-edna-anulirana-rabota-na-zrelostnik-opital-da-izpolzva-mobilen-telefon-v-izpitnata-zala-priklyuchiha-maturite-v-oblastta.html", "text": "С една анулирана работа на зрелостник, опитал да използва мобилен телефон в изпитната зала, приключиха матурите в областта. Това съобщи за Радио „Фокус“ – Велико Търново инж. Розалия Личева, началник на Регионалното управление на образованието. Тя припомни, че днес освен Държавни зрелостни изпити в страната се провежда и Националното оценяване по математика за седмокласниците.  На него са се явили 1 679 ученици, а тези, които не положили изпит, са 31. Зрелостниците, които са държали матура по избор в областта са 1 255. Неявилите се са 57. \r\n„Има една анулирана работа за опит за използване на мобилен телефон в изпитната зала. Но искам да подчертая, че видеонаблюдението и разделянето на самия изпитен формат на модули имат сериозно влияние върху значителното намаляване на опитите за преписване. Правилата се спазват в последните години“, каза още инж. Личева. На изпита по „Български език и литература“ , който се проведе в понеделник, не са се явили 43-ма седмокласници. Първата задължителна матура са държали 1 718 зрелостника в областта. Опити за нарушения на правилата не са констатирани. Резултатите от ДЗИ ще излязат до 13 юни, а тези от Националното външно оценяване – до 9 юни. Всички те могат да бъдат проверени онлайн на сайта на Министерство на образованието и науката.\r\nЛуиза ТРАНЧЕВА", "date": "2018.05.23", "title": "Велико Търново: С една анулирана работа на зрелостник, опитал да използва мобилен телефон в изпитната зала, приключиха матурите в областта"}
{"url": "http://www.focus-news.net/news/2018/05/23/2525385/darzhavata-garantira-50-mln-lv-za-studentski-krediti-prez-2019-g.html", "text": "Правителството одобри общ размер на държавните гаранции, които могат да се издават през 2019 г. по Закона за кредитиране на студенти и докторанти, в размер до 50 млн. лева. Средствата ще бъдат планирани в закона за държавния бюджет за следващата година, съобщиха от правителствената информационна служба.\r\nОсновна цел на програмата за студентско кредитиране е създаването на условия за свободно развитие на висшето образование, както и за достъп до висше образование чрез споделяне на финансовите отговорности между потребителите и държавата. Министърът на образованието и науката подписва от името на правителството споразумения за издаване на държавна гаранция с банки, сключили типов договор с МОН за кредитиране на студенти и докторанти.", "date": "2018.05.23", "title": "Държавата гарантира 50 млн. лв. за студентски кредити през 2019 г."}
{"url": "http://www.focus-news.net/news/2018/05/23/2525386/pravitelstvoto-predlaga-za-ratifikatsiya-sporazumenie-mezhdu-es-i-armeniya.html", "text": "Министерският съвет предлага на Народното събрание да ратифицира Споразумението за всеобхватно и засилено партньорство между Европейския съюз и Европейската общност за атомна енергия и техните държави членки и Република Армения, съобщиха от правителствената информационна служба. Документът беше подписан в Брюксел на 24 ноември 2017 г.\r\nСпоразумението ще допринесе за задълбочаване на политическите и икономическите отношения между ЕС и Армения, както и за увеличаване на движението на стоки, услуги и инвестиции между страните по него.\r\nВ документа са включени клаузи за сътрудничество в областта на укрепването на демокрацията и устойчивото развитие, икономическия растеж, правосъдието, основните човешки права и свободи, сигурността.", "date": "2018.05.23", "title": "Правителството предлага за ратификация споразумение между ЕС и Армения"}
{"url": "http://www.focus-news.net/news/2018/05/23/2525383/obshtina-blagoevgrad-ostro-vazrazyavame-sreshtu-opita-na-fondatsiya-akf-za-vnushenie-za-nerednosti-ot-strana-na-obshtinata-pri-provezhdaneto-na-obshtestvena-porachka-za-blok-38.html", "text": "Остро възразяваме срещу опита на Фондация АКФ за внушение за нередности от страна на Община Благоевград при провеждането на обществена поръчка за блок №38. Това се посочва в становище, изпратено от пресцентъра на Общината.\r\n\"Фокус\" публикува пълния текст на становището без редакторска намеса:\r\n\"Остро възразяваме срещу поредния опит за внушение от страна на Фондация АКФ за извършени нередности от страна на Община Благоевград при провеждането на обществена поръчка по НПЕЕМЖС, чийто предмет е „Многофамилна жилищна сграда – блок №38, вх. „А“, вх. „Б“, вх. „В“ и вх. „Г“, с административен адрес ж. к. „Ален мак“. Той цели единствено да хвърли сянка върху законосъобразността на работата на Община Благоевград.\r\nИнформацията изнесена от „Антикорупционния фонд“ не съдържа „конкретни данни“ за „фалшифициране“ на документация, което само по себе си говори за тенденциозност, търсене на сензация, умишлено или не целяща уронване престижа на администрацията.\r\nС оглед потвърждаване на законосъобразните действия от страна на Община Благоевград при възлагането на обществената поръчка, цялата относима документация е представена пред компетентните разследващи органи. Към настоящия момент няма установени никакви нарушения от страна на Община Благоевград при възлагането на поръчката.\r\nИзпълнението на НПЕЕМЖС е изцяло в полза на гражданите в национален мащаб, докато изнасянето на непроверени и неверни данни по никакъв начин не представлява защита интересите на обществото.\r\nОбщина Благоевград е за прозрачност и ежедневно я прилага в работата си! Да дадем възможност на компетентните разследващи органи да свършат своята работа и да коментираме резултатите след приключване на проверката!\r\nСледва да се има предвид, че опитите за уронване на престижа не оказват влияние единствено на общинска администрация, а на всички жители на дадена община. Гордеем се с мащабите на реализация на Националната програма за енергийна ефективност в Благоевград и не приемаме опитите за дискредитирането й!\r\nОБЩИНСКА АДМИНИСТРАЦИЯ - БЛАГОЕВГРАД\".", "date": "2018.05.23", "title": "Община Благоевград: Остро възразяваме срещу опита на Фондация АКФ за внушение за нередности от страна на Общината при провеждането на обществена поръчка за блок №38"}
{"url": "http://www.focus-news.net/news/2018/05/23/2525387/stara-zagora-prevantivno-informatsionniyat-tsentar-po-zavisimosti-na-obshtinata-provezhda-kampaniya-pod-nadslov-iskam-da-znam-za-moya-zdravosloven-izbor.html", "text": "Превантивно-информационният център по зависимости на Община Стара Загора провежда кампания под надслов „Искам да знам – за моя здравословен избор“ по повод инициативата на Регионална здравна инспекция Стара Загора за подкрепа на международните здравни дни през май 2018 година, насочени към преодоляване на различни рискови фактори. Това съобщиха от пресцентъра на Общината.\r\nВ рамките на кампанията, посветена на 20 май – Ден за съпричастност със засегнатите от ХИВ/СПИН, и 31 май – Световен ден без тютюнопушене, на 18 май т.г. се проведе тренинг за доброволци от Младежките съвети по наркотични вещества на тема „Рискови фактори за здравето на младите хора“, съвместно с Центровете в Кърджали и Хасково. \r\nНа 28 май, от 11.00 часа, Старозагорският Превантивно-информационен център ще бъде домакин т.нар. куиз – отборна мисловна игра за знания. На среща с любознателността ще се съберат доброволци от Младежки доброволчески клуб „Дарители на надежда“ и техни връстници от няколко старозагорски училища – ППМГ „Гео Милев“, ТГ „Княз Симеон Търновски“, ПГСАГ „Лубор Байер“, ПГОХ „Райна Княгиня, СУ „Васил Левски“, СУ „Максим Горки“. Разпределени в отбори от шестима играчи в пет кръга те ще отговарят на въпроси от различни области на знанието, включително и по темите за тютюнопушене, ХИВ/СПИН, психоактивните вещества (ПАВ). \r\n\"Победител е отборът, събрал най-много точки за верните си отговори, а наградата ще е  удоволствието от играта, интересното интелектуално занимание, новото знание, което всеки ще вземе за себе си, и добре оползотвореното време сред приятели и връстници\", уточняват от Общината.", "date": "2018.05.23", "title": "Стара Загора: Превантивно-информационният център по зависимости на Общината провежда кампания под надслов „Искам да знам – за моя здравословен избор“"}
{"url": "http://www.focus-news.net/news/2018/05/23/2525388/yambol-okrazhnata-prokuratura-zadarzha-turski-grazhdanin-obvinen-v-kontrabandno-prenasyane-na-nad-2-kg-zlatni-i-nad-600-grama-srebarni-izdeliya.html", "text": "Окръжна прокуратура – Ямбол задържа за 72 часа турския гражданин Мураз С. Той е обвинен за това, че на 22 май 2018 г. около 02.35 часа от Република Турция за Република България, на трасе за обработка на входящи леки автомобили на ГКПП „Лесово“, с автомобил „Порше Кайен“, е пренесъл през границата на страната, без знанието на митниците, стока в големи размери – 2 100 грама златни накити и 630 грама сребърни накити. Това съобщиха от пресцентъра на Окръжна прокуратура – Ямбол.\r\nСтоките предмет на контрабандата са били открити благодарение на отличната работа на митническите служители, които са извършили проверката на превозното средство.\r\nПредстои (в следващите дни) Окръжна прокуратура – Ямбол да внесе в съда искане за налагане на мярка за неотклонение „задържане под стража“ спрямо обвиняемия.", "date": "2018.05.23", "title": "Ямбол: Окръжната прокуратура задържа турски гражданин, обвинен в контрабандно пренасяне на над 2 кг златни и над 600 грама сребърни изделия"}
{"url": "http://www.focus-news.net/news/2018/05/23/2525389/pravitelstvoto-utvardi-sporazumenieto-za-izmenenie-na-spogodbata-mezhdu-balgariya-i-bosna-i-hertsegovina-za-mezhdunarodni-avtomobilni-prevozi.html", "text": "Правителството утвърди подписаното през октомври м. г. Споразумение за изменение на Спогодбата между България и Босна и Херцеговина за международни автомобилни превози на пътници и товари, съобщиха от правителствената информационна служба.\r\nСпогодбата има за цел да насърчи сътрудничеството в областта на автомобилния транспорт между двете страни, като създава предпоставки за развитие на търговските и икономически взаимоотношения. Поради одобряването на документа през 2004 г., с отделно споразумение беше извършено изменение в нея, което я привежда в съответствие с европейското законодателство, приложимо и в България.\r\nПрилагането на Спогодбата ще намали ограниченията по маршрутите на българските камиони, ще доведе до общото намаляване на експлоатационните разходи и възможности за коопериране между превозвачите на основата на търговски и пазарни споразумения и бизнес правила.", "date": "2018.05.23", "title": "Правителството утвърди Споразумението за изменение на Спогодбата между България и Босна и Херцеговина за международни автомобилни превози"}
{"url": "http://www.focus-news.net/news/2018/05/23/2525392/lora-lyubenova-gd-granichna-politsiya-vremenno-vhodyashtiyat-trafik-na-gkpp-dunav-most-ruse-se-izvarshva-na-staroto-trase-zapad.html", "text": "На ГКПП \"Дунав мост-Русе\" временно се връща старата организация за движение на превозни средства - през трасе \"Запад\" в двете посоки. Това съобщи говорителят на ГД \"Гранична полиция\" Лора Любенова. Реконструкция на изхода на трасе  „Изток“ се извършва от Агенция „Пътна инфраструктура\", за разширение на пътя. Поради тази причина е преустановено пропускането и обработката на автомобили през това трасе. Влизащите от Румъния автомобили се пренасочват през старото трасе „Запад“. \r\nВъведената организация на движение ще продължи до приключване на строително-ремонтните работи, предвижда се това да стане до 10 септември 2018 г.", "date": "2018.05.23", "title": "Лора Любенова, ГД „Гранична полиция“: Временно входящият трафик на ГКПП \"Дунав мост-Русе\" се извършва на старото трасе „Запад“"}
{"url": "http://www.focus-news.net/news/2018/05/23/2525390/ministar-nikolay-nankov-prez-yuli-predstoi-poseshtenie-na-regionalniya-ministar-na-rumaniya-u-nas-i-sled-neya-se-nadyavam-da-zapochne-po-aktivna-rabota-po-realizatsiyata-na-treti-most-nad-reka-dunav.html", "text": "През юли предстои посещение на регионалния министър на Румъния у нас и след нея се надявам да започне по-активна работа по реализацията на трети мост над река Дунав. Това каза министърът на регионалното развитие и благоустройството Николай Нанков по време на парламентарния контрол в отговор на въпрос на народния представител от ПГ на „БСП за България“ Стоян Мирчев за строителството на „Дунав мост 3, Силистра – Кълъраш“, предаде репортер на Агенция „Фокус“ „Община Силистра съвместно с Община Кълъраш работи активно за изграждане на мостово съоръжение на река Дунав. Новото мостово съоръжение е включено в градоустройствения план на общината. Към изграждането на ново мостово съоръжение има проявен инвеститорски интерес от няколко чуждестранни фирми. По Оперативна програма „Транспорт“ 2007-2013 г. е финансирана и изготвена документация за обществена поръчка за разработване на прединвестиционно проучване. Подписаният меморандум за разбирателство между правителството на България и Румъния за извършване на анализи за изграждането на нови мостови съоръжения над река Дунав при Силистра – Кълъраш и Никопол-Турну Магуреле са доказателство за желанието на двете страни за подобряване на транспортната свързаност в региона“, посочи министърът. По думите му меморандумът предвижда създаване на работна група, която да координира действията по предварителни проучвания, ОВОС и да проучи необходимостта от рехабилитация на пътната инфраструктура. „Меморандумът не регламентира как ще бъдат финансирани дейностите на работната група да координира. Основният проблем е свързан от една страна с осигуряване на финансирането  и с подобряване на състоянието на довеждащата пътна инфраструктура до бъдещите мостови съоръжения“, каза Нанков. По думите му към този етап основните източници за финансиране на пътната инфраструктура са средства от ЕС и държавния бюджет. По думите му поради ограничените възможности на публични средства за изпълнението на тези проекти е необходимо да се търси финансиране чрез частни инвеститори. „В тази връзка на 2 май 2018 г. проведохме среща с посланика на Румъния у нас, която е по повод предстоящата визита през юли на вицепремиера и министър на регионалното развитие и публичната администрация на Румъния.  Убеден съм, че в рамките на предстоящите на предстоящите двустранни разговори ще обсъдим широк кръг теми“, допълни той и поясни, че сред темите е и изграждането на трети мост над река Дунав. Министърът изрази надежда след тези срещи да започне по-активна работа по реализацията на тази идея.\r\nДеница КИТАНОВА", "date": "2018.05.23", "title": "Министър Николай Нанков: През юли предстои посещение на регионалния министър на Румъния у нас и след нея се надявам да започне по-активна работа по реализацията на трети мост над река Дунав"}
{"url": "http://www.focus-news.net/news/2018/05/23/2525391/kathimerini-anarhistite-ot-rubikon-zaplashiha-lidera-na-gratskata-opozitsiya.html", "text": "Изтъкнат член на гръцката анархистка групировка „Рубикон“ предупреди председателят на най-голямата опозиционна партия в страната Нова Демокрация\tКирякос Мицотакис, че ще стане мишена на тормоз заради коментарите на консервативния лидер срещу понеделнишкото нападение над сградата на гръцкия Административен съд, пише електронното издание на гръцкия вестник Kathimerini.\r\n„Каквото имаме да казваме на Мицотакис ще му го кажем от близо и много скоро“, написа членът на анархистката групировка във „Фейсбук“, описвайки опозиционния лидер като „хибрид“ между крайно-дясното и либерализма.\r\nВ съобщение, публикувано един ден, след като 70 вандала изпочупиха прозорците и заляха с черна боя фасадата на сградата, в която се помещава най-висшето административно съдилище в страната посред бял ден, което също бе заснето на видео, Мицотакис заяви: „Нито страната и правосъдието, нито гражданите трябва да са на милостта на „Рубикон“ и други групировки, които правителството, разбира се, знае много добре“.\r\nПревод и редакция:", "date": "2018.05.23", "title": "Kathimerini: Анархистите от „Рубикон“ заплашиха лидера на гръцката опозиция"}
{"url": "http://www.focus-news.net/news/2018/05/23/2525393/evgeni-krusev-zam-kmet-na-sofiya-izgradeni-sa-tri-novi-peshehodni-mosta-po-reka-vladayska-na-obshta-stoynost-180-hil-leva.html", "text": "Нови 3 пешеходни моста са направени по река Владайска в район „Възраждане“. Общата стойност на обектите е 180 хил. лева. Това каза зам-.кметът Евгени Крусев при проверката на обектите, съобщиха от пресцентъра на Столична община.\r\nРаботата по мостови съоръжения продължава като паралелно се работи и по тротоарите на надлеза на Околовръстния път над бул. „България“. Извършва се и укрепване на конструкцията, ще бъдат направени нови парапети и еластични огради. \r\nСъщо така предстои ремонт и на моста на бул. „Даскал Стоян Попандреев“, както и ремонт на моста, намиращ се от Околовръстния път към резиденция Бояна, \r\nРемонтите работи по вътрешноквартални улици продължават. „Работи се по ул. „Хемус“ в Слатина и ул. „Феникс“ в Овча Купел\", посочи зам.-кметът Евгени Крусев.", "date": "2018.05.23", "title": "Евгени Крусев, зам.-кмет на София: Изградени са три нови пешеходни моста по река Владайска на обща стойност 180 хил. лева"}
{"url": "http://www.focus-news.net/news/2018/05/23/2525394/nad-10-mln-lv-sa-otpusnati-za-prestrukturirane-i-modernizirane-na-nauchnata-infrastruktura.html", "text": "Правителството одобри 10 671 137 лв. за преструктуриране и модернизиране на научната инфраструктура в изпълнение на Националната пътна карта за научноизследователска инфраструктура (НПКНИ), съобщиха от правителствената информационна служба. Средствата са предвидени в централния бюджет.\r\nПътната карта бе актуализирана от кабинета през юни 2017 г., като правителството пое ангажимент и гарантира изграждането и поддръжката на част от обектите от картата. \r\nИзграждането и поддържането на модерна научна инфраструктура осигурява възможност за развитието на учените и за разширяване обхвата на техните компетенции. Подобряването на условията за извършване на научни изследвания се очаква да допринесе и за задържането на младите учени в страната.\r\nЧрез модернизирането на научната инфраструктура се цели да се подобри трансферът на технологии и знания към и от индустрията, което е една от основните цели на Стратегията за развитието на научните изследвания в Република България 2017-2030.", "date": "2018.05.23", "title": "Над 10 млн. лв. са отпуснати за преструктуриране и модернизиране на научната инфраструктура"}
{"url": "http://www.focus-news.net/news/2018/05/23/2525384/kyustendil-ima-anulirani-pismeni-raboti-po-vreme-na-darzhavniya-zrelosten-izpit-v-oblastta.html", "text": "Има анулирани писмени работи по време на държавния зрелостен изпит в област Кюстендил. Това съобщи за Радио „Фокус” – Кюстендил Радостина Новакова, началник на Регионално управление на образованието – Кюстендил. По думите й има информация за анулирани писмени работи, но се очаква и последна информация от страна на комисиите в училищата, след което може да се посочи колко на брой са те. На втория задължителен държавен зрелостен изпит в областта са се явили 802 ученици. 34 зрелостници не са де явили, а 36 не са допуснати до полагането на изпит.  По биология и здравно образование са се явили 314 зрелостници, но не са явили 20 души. По английски език са се явили 187 младежи. Не са се явили двама души. По  география и икономика са положили изпи 118 зрелостници, неявилите са 11.   Изпит по философски цикъл са положили 79 зрелостници, а по математика- 62. Зрелостен изпит по история и цивилизация са положили 21 души, един не се е явил. На изпит по испански език са се явили 10 души, а по химия и опазване на околната среда – 7. Държавен зрелостен изпит по руски език са положили трима ученици, а по физика и астрономия – 1.„Фокус” припомня, че през предходната учебна година втори задължителен държавен зрелостен изпит са заявили 873 ученици. Явили са се 757 зрелостници. Отличните оценки тогава са били 124, а слабите– 81. Средните оценки са били 167, добър са получили 233 ученици, а много добър – 152. Преобладаващата оценка е добър. Средният успех е 4,17.\r\nВенцеслав ИЛЧЕВ", "date": "2018.05.23", "title": "Кюстендил: Има анулирани писмени работи по време на държавния зрелостен изпит в областта"}
{"url": "http://www.focus-news.net/news/2018/05/23/2525377/natsionalynaya-sluzhba-novostey-gruba-gazova-greshka-kak-balgariya-izpusna-svoya-shans.html", "text": "Членът на комисията на Съвета на Федерацията по конституционно законодателство и държавно строителство Алексей Пушков, който също е ръководител на комисията на горната камара на руския парламент по информационна политика, нарече „груба грешка“ отказа на България от „Южен поток“. Той публикува съобщението си на своята страница в „Туитър“, предава руската информационна агенция „Национальная Служба Новостей“ (НСН).\r\n„Отказът на България от „Южен поток“ беше груба грешка. Турция веднага се възползва от своя шанс, а Германия строи „Северен поток 2“. Добър урок за София“, подчерта сенаторът.\r\nПушков реагира така на заявлението на българския президент Румен Радев за необходимостта от директни доставки на газ от Русия през Черно море. Интересно е, че именно тръбопроводът „Южен поток“ трябваше да свърже Анапа с българското пристанище Варна. Газът за България и другите европейски страни трябваше да мине по дъното на Черно море.\r\nЗаместник-директорът на Института по национална енергетика Александър Фролов разкритикува в ефира на НСН идеята на Радев за строителството на газопровод „Български поток“.\r\n„Да се договаряш с България е безсмислено и даже вредно. Договорете се с нея, а утре тя след овикване от Брюксел и даже Вашингтон ще каже: ‚Извинете, ние сме малки и ни притискат‘. НО ако вие сте малки, тогава отместете се и ние ще говорим с „големите“. Не България трябва да излиза с каквито и да е предложения. С предложения трябва да излезе Брюксел“, заяви експертът.\r\nСпоред думите на Фролов, именно от страна на ЕС трябва да прозвучи предложението за строителство на допълнително разклонение на „Турски поток“, което може да бъде пуснато през България. Такъв проект би бил „изгоден, както за Русия, така и за Европейския съюз“.\r\nПревод и редакция:", "date": "2018.05.23", "title": "„Национальная Служба Новостей“: Груба газова грешка. Как България изпусна своя шанс"}
{"url": "http://www.focus-news.net/news/2018/05/23/2525395/sofiya-podpiska-initsiirana-ot-bsp-promeni-marshruta-na-alternativnata-liniya-tm-10.html", "text": "От днес е променен маршрута на алтернативната автобусна линия ТМ 10 и са разкрити две нови временни спирки на бул. „Драган Цанков“. Това стана след като социалистите от район „Лозенец“ инициираха подписка с искане за промяна на маршрута и нови спирки на временната линия ТМ 10. Това съобщиха от пресцентъра на БСП - София. Подписката бе депозирана в Столична община от председателя на БСП – Лозенец Николай Велчев.\r\nСпирките „пл. Журналист“ и „ул. Вишнева“ на трамвай №№ 10, 12 и 18 бяха закрити след като започнаха ремонтните дейности на бул.“ Граф Игнатиев“ на 7 май. На мястото на трамвайните линии бе разкрита временна автобусна линия, но тя не покрива маршрутът им. Това лиши гражданите живеещи и работещи в „Лозенец“, в карето  между бул. „Евлоги и Христо Георгиеви“, бул. „Черни Връх“, бул. „Свети Наум“, бул. „Драган Цанков“, от удобна транспортна връзка.   \r\n„Районът е с голяма денивелация и това допълнително затруднява свободното придвижване на майки с колички, хора в неравностойно положение и възрастни хора“, аргументира се Николай Велчев.\r\nЛидерът на БСП – София Калоян Паргов, който е и заместник-председател на Комисията по транспорт и туризъм в СОС, постави въпроса на заседанието на комисията миналата седмица.", "date": "2018.05.23", "title": "София: Подписка, инициирана от БСП, промени маршрута на алтернативната линия ТМ 10"}
{"url": "http://www.focus-news.net/news/2018/05/23/2525398/promeni-v-zakona-za-opazvane-na-okolnata-sreda-namalyavat-administrativnata-tezhest-za-biznesa.html", "text": "Министерският съвет предлага промени в Закона за опазване на околната среда, които целят облекчаване на административната тежест за бизнеса, съобщиха от правителствената информационна служба. С промените се урежда възможност за обединена процедура при инвестиционни предложения, които подлежат едновременно на три процедури – задължителна ОВОС, комплексно разрешително и/или доклад за безопасност. Възложителите ще имат възможност да избират дали трите процедури да вървят заедно или поотделно.\r\nВ общата процедура се събират и оценяват изискванията по трите процедури само в рамките на ОВОС. Това води до намаляване на общата продължителност два или три пъти. Общата процедура спестява разходи на инвеститорите. Намалява се и броят на изискваните документи, тъй като ще се събират по служебен път, както и срокът за издаване, преразглеждане и актуализиране на комплексните разрешителни. Същевременно при обединена процедура се гарантира, че са изпълнени изискванията за опазване на околната среда и човешкото здраве и при следващите етапи на разрешаване и експлоатация.\r\nНамалява се също и срокът за определяне на приложимата процедура при планирани промени в работата на инсталации с издадено комплексно разрешително. Постига се облекчаване на бизнеса и насърчаване прилагането на доброволни ангажименти по опазване на околната среда чрез схемата EMAS и схемата на ЕС за екомаркировка.\r\nЗаконопроектът оптимизира процеса по обществен достъп до информацията за инвестиционните предложения. Предвижда се компетентният орган да обявява предложенията на интернет страницата си и да уведомява писмено кмета на съответната община, район или кметство, който обявява инвестиционното предложение на интернет страницата си или на друго обществено място.\r\nВъв връзка с предложените промени в ЗООС, се правят и изменения в Закона за биологичното разнообразие, Закона за управление на отпадъците, Закона за водите, Закона за чистотата на атмосферния въздух и в други нормативни актове.", "date": "2018.05.23", "title": "Промени в Закона за опазване на околната среда намаляват административната тежест за бизнеса"}
{"url": "http://www.focus-news.net/news/2018/05/23/2525399/opredeleni-sa-zamestnik-predsedateli-na-dans.html", "text": "Правителството определи Недялко Недялков и Николай Ненков за заместник председатели на Държавна агенция „Национална сигурност“ за срок от пет години, съобщиха от правителствената информационна служба.\r\nНедялко Недялков заема тази длъжност от 2013 г. и решението се налага поради изтичане на досегашния му мандат. До юни 2017 г., когато е назначен за временно изпълняващ функциите на заместник-председател, Николай Ненков е директор на дирекция в ДАНС.", "date": "2018.05.23", "title": "Определени са заместник-председатели на ДАНС"}
{"url": "http://www.focus-news.net/news/2018/05/23/2525396/es-italiya-tryabva-da-vrashta-dalgovete.html", "text": "Европейският съюз предупреди в сряда, че Италия трябва да намали харчовете си, за да съкрати огромния си дълг, в директно предизвикателство към новото евроскептично правителство в страната, предава AFP.\r\n„Дългът на Италия е важен въпрос за бъдещето на страната... Това изисква достоверни отговори“, заяви еврокомисарят по икономическите и финансови въпроси Пиер Московиси.\r\nПревод и редакция:", "date": "2018.05.23", "title": "ЕС: Италия трябва да връща дълговете"}
{"url": "http://www.focus-news.net/news/2018/05/23/2525397/ministar-neno-dimov-zemedelskata-produktsiya-koyato-se-proizvezhda-v-zonite-ot-natura-2000-e-chista-s-mnogo-dobri-kachestva-i-tsena.html", "text": "Това е една много добра европейска политика, зя която за съжаление през периода 2004-2007 г. са положени много лоши основи в България. Това каза пред журналисти министърът на околната среда и водите Нено Димов, който посети фермерски пазар с продукти, произведени в зоните от Натура 2000, предаде репортер на Агенция „Фокус“. „На практика тук можем да видим положителната ѝ страна, защото земеделската продукция, която се произвежда там, е чиста. Тя е с много по-добри качества и цена, което означава, че може директно да се печели от Натура 2000. Това е много хубава инициатива на МЗХГ, към която се показва неща, които се произвеждат и в Натура 2000. Днешният е повод за добрата страна на тази хубава европейска политика“, каза още Нено Димов. \r\nЛюба АЛЕКСИЕВА", "date": "2018.05.23", "title": "Министър Нено Димов: Земеделската продукция, която се произвежда в зоните от Натура 2000, е чиста, с много добри качества и цена"}
{"url": "http://www.focus-news.net/news/2018/05/23/2525400/stara-zagora-zapochva-rekonstruktsiyata-na-mosta-nad-zhp-liniyata-na-bul-patriarh-evtimiy.html", "text": "През летните месеци започва изпълнението на проекта за реконструкция на моста на бул. „Патриарх Евтимий“, който преминава над жп линията в града. Това съобщиха от пресцентъра на Община Стара Загора. „На 30 май ще се подпише Акт 2 и строителят започва да работи“, съобщи кметът на града Живко Тодоров. Срокът за изпълнението е 4 месеца. „Проектът е сложен, движението по моста ще се затваря поетапно. През летните месеци ще има неудобства, но ще се облекчи значително трафика след това“, заяви кметът. По думите му проблемът е, че строителните дейности трябва да се съгласуват с жп транспорта, влаковете ще се движат и ще се работи само в „прозорците“, в които има разрешение за работа, което усложнява ремонта. „До есента се надявам той да завърши и да се похвалим с реализирания проект“, каза още Тодоров.\r\nВ интервю той сподели очакванията си проектите за реконструкция на централната градска част и парк „М. М. Кусев“ да бъдат завършени навреме и качествено. „Два тежки проекта изпълняваме в момента - за площада и главната улица, и за Аязмото. Намерената археология пред общината бави нещата, но смятам, че ще се завършат успешно, не се претупва работата. Има допълнителни дейности, които трябва да се извършат по проучване и консервиране на намерените гробове, да се избере начин как да бъдат експонирани. Има идея от директора на музея Петър Калчев, да се направи подход към гробницата. Надявам се до празника на града, 5 октомври, да имаме завършен център“, добави Тодоров. Той каза още, че проектът за парк Аязмото ще бъде завършен добре и успешно. „Възстановява се старият асфалт, там където е имало. Няма да бъде полаган на нови места, оформят се и нови алеи, пренарежда се каменната настилка, но се запазва идеята на парка. Аязмото има хиляди декари, зад върха има много голяма част див парк, където хора и животни се разхождат свободно, карат се велосипеди и мотори. Има си и част, която се обслужва транспортно и е наситена с хора, а друга - където се чувства спокойствието на парка, има и уединение“, каза той. „В Стара Загора има много още какво да се направи. Предвидили сме като двугодишна програма - тази и следващата година да обновим града и смятам, че това ще даде тласък на Стара Загора да продължи да се развива. Очаквам добро и бурно развитие през следващите години. Един град е жив организъм, развива се непрекъснато, както и хората в него. Основната насока е от гледна точка на бизнеса - там ще бъде основният акцент, за да може да се създават повече работни места, хората да имат по-добри възможности и да живеят по-добре“, обобщи намеренията си Тодоров. Той съобщи, че има още много неща, които му се иска да бъдат направени за Стара Загора. „Имаме още хубави проекти за града, но трябва да го правим по приоритети, на етапи, защото изискват сериозен ресурс. Сега ремонтираме ул. „Отец Паисий“, скоро ще започнем улиците „Руски“ и „Св. княз Борис“, край пощата павираната улица има сериозна нужда от обновяване. Ще завършим Аязмото, ще тръгнем с Руския пазар, който също трябва да бъде обновен, продължението на парк „Артилерийски“ предстои, централната част, много училища и детски градини се реновират тази година. С Камарата на архитектите имаме заложени приоритети за бъдещото развитие на града – в западна посока продължението на ул. “Славянски“ да бъде проектирано, към Старозагорските бани, в западна посока да се развива градът“, каза още кметът на Стара Загора. „Аз съм оптимист за Стара Загора, градът ни е хубав наистина, има добри основи и от нас зависи да върви напред“, каза още Живко Тодоров.", "date": "2018.05.23", "title": "Стара Загора: Започва реконструкцията на моста над жп линията на бул. „Патриарх Евтимий“"}
{"url": "http://www.focus-news.net/news/2018/05/23/2525401/direktorat-na-sluzhba-voenna-informatsiya-shte-ima-chetirima-zamestnitsi.html", "text": "Правителството одобри промяна в Правилника за устройството и дейността на служба „Военна информация“, с която заместник-директорите на службата се увеличават от трима на четирима, съобщиха от правителствената информационна служба.\r\nНа новия заместник-директор ще бъдат възложени функции, свързани с ръководството, организацията и осъществяването на контрол на дейността по осигуряване на вътрешната сигурност и контраразузнавателното обезпечаване на разузнавателната дейност.", "date": "2018.05.23", "title": "Директорът на служба „Военна информация“ ще има четирима заместници"}
{"url": "http://www.focus-news.net/news/2018/05/23/2525406/veliko-tarnovo-v-grada-e-predstavena-izlozhba-s-risuvano-staklo-brodirani-bizhuta-i-gobleni.html", "text": "Изложба представя в общо пространство рисувано стъкло, ръчно изработени бродирани бижута, гоблени и аксесоари. Това съобщиха от пресцентъра на Община Велико Търново. Експозицията „Стъкло и конец“ е подредена в Изложбени зали „Рафаел Михайлов“ във Велико Търново, където ще остане до 9 юни включително. Тя бе открита във вечерните часове на 22 май при много голям интерес, а посетителите бяха от всички обществени среди.\r\nАвтори на оригиналните творби са финансистът и заместник-кмет на Старата столица Снежана Данева-Иванова и журналистът и дългогодишен главен редактор на в-к „Янтра днес“ мила Милчева. Сред гостите на изложбата бяха заместник-кметът проф. Георги Камарашев и председателят на Великотърновски общински съвет Венцислав Спирдоново.\r\nВече 15 години Снежана Данева-Иванова рисува върху стъкло и продължава да усвоява нови техники и похвати в стила. Любимите й сюжети са цветята. Мила Милчева създава оригинални, ръчно изработени гоблени, бродирани бижута и аксесоари. В творбите й присъстват шевици, мотиви и символи от българския фолклор и др. \r\nВсяка от двете дами се представя с по 35 подбрани произведения. Има и общи творби – част от шевиците, розов кът с обици и колие с рози, рисуван декандер с две чаши, красиво яйце и др. \r\nС изложбата авторките се включиха в благотворителната кауза за възстановяване на Багриловия надпис, който е изсечен в скала по пътя между жп гарата и ВТУ „Св. св. Кирил и Методий“. Текстът е на художника и общественик Димитър Багрилов и гласи: „Българино, помни, че ти в царуването на Н.В. Фердинанд I, Цар на българите, се бори юнашки и освободи: Македония - на 29.IX. 1915 г., а Добруджа - на 04.I. 1917 г.”. Над тези думи са изобразени гербът на България и царската корона. Идеята за възстановяването е на група интелектуалци от Велико Търново, начело с директора на Художествена галерия „Борис Денев“ Николай Сираков.", "date": "2018.05.23", "title": "Велико Търново: В града е представена изложба с рисувано стъкло, бродирани бижута и гоблени"}
{"url": "http://www.focus-news.net/news/2018/05/23/2525403/dimitar-margaritov-kzp-tsenata-na-organiziranoto-patuvane-mozhe-da-bade-promenyana-nay-malko-20-dni-predi-nachaloto-mu.html", "text": "Туроператорът не може да променя цената на организираното пътуване при оставащи по-малко от 20 дни до заминаването. Други съществени условия в договора подлежат на редакция не по-късно от десет дни до началната дата. През останалото време при неприемлива за потребителя промяна на тези параметри той има право да се откаже от договора без да дължи неустойки. Това напомни председателят на Комисията за защита на потребителите (КЗП) Димитър Маргаритов по БНТ преди началото на активния летен сезон и почивките, съобщиха от пресцентъра на КЗП. Съществени елементи на организираното пътуване могат да бъдат маршрут, превозни средства, места за настаняване, културни и исторически забележителности за посещение и т.н. \r\nПо отношение на цените, Маргаритов предупреди, че има нереалистично ниски цени за туристически услуги. Като уточни, че много зависи от включените в пакета компоненти, той подчерта, че има нива, под които не може да бъде изпълнено това, което се обещава. „Комбинацията между цветните картинки и хубаво описаните услуги и несъразмерно ниската цена винаги трябва да е подозрителна за потребителя. Преди да пристъпи към закупуване на такова пътуване, той би могъл да осъществи контакт с предлагащия офертата, да зададе няколко контролни въпроса, за да се увери доколко е сериозна и коректна офертата“, обърна внимание председателят на КЗП. Маргаритов обясни, че договорът за организирано пътуване, издадените ваучери за включените услуги и платежните документи биха помогнали за решаването на евентуален казус. Важно е обаче туроператорът е регистриран и с валидна застраховка професионална отговорност. \r\n„Когато потребителите сами организират пътуването си, рисковете са повече, особено, ако са по-доверчиви и нямат голям опит в селектирането на дестинации, обекти и т.н.\", каза председателят на КЗП. От негова гледна точка важно е да няма заблуждаваща информация за вида на различния тип обекти и услугите, които те могат да предложат, тъй като при самостоятелна организация това, на което туристите се спират, е пряко свързано с техните търсения. „Има хора, които предпочитат по собствен маршрут да вървят. Те търсят по-специфичните неща, това, което не ги обвързва с групата“, каза Маргаритов. \r\nКомисията за защита на потребителите има опит в уреждането на различен тип спорове в сферата на туризма, като оказва съдействие за възстановяване на справедливостта при засегнати права, но и налага санкции при установяване на нарушения. Не по-малко важно е, че способства за утвърждаването на добри практики. Пример за такава е предложената от хотелиери компенсация гостите да посетят хотелите им отново при договорената програма, тъй като не бяха успели с логистиката по изхранването в рамките на All Inclusive пакет за Великденските празници преди две години, припомни председателят на КЗП. „Това се среща все по-често. Пазарът става по-голям, конкуренцията се изостря и търговците си дават сметка, че когато са в „издънка“, да предложат компенсация на клиентите си“, коментира Маргаритов.", "date": "2018.05.23", "title": "Димитър Маргаритов, КЗП: Цената на организираното пътуване може да бъде променяна най-малко 20 дни преди началото му"}
{"url": "http://www.focus-news.net/news/2018/05/23/2525404/priet-e-godishniyat-otchet-za-deynostta-na-adfi.html", "text": "Правителството прие отчета за дейността на Агенцията за държавна финансова инспекция за 2017 г. Основната задача на АДФИ е да защитава публичните финансови интереси като извършва последващ контрол за законосъобразност на бюджетната, финансово-стопанската или отчетната дейност на организациите, съобщиха от правителствената информационна служба.\r\nПрез 2017 г. органите на АДФИ са извършили 428 финансови инспекции, от които 152 са планови. Проверени са 1138 обществени поръчки на стойност над 1,260 млрд. лева. Съществени нарушения, свързани с неспазване на принципите на ЗОП, са констатирани при 229 поръчки, представляващи 20% от проверените или 2,1% от средногодишния брой поръчки в периода 2015-2017 г. със сключени договори. При 216 или при 19% от общо проверените обществени поръчки са констатирани нарушения, които имат процедурен характер. Резултатите от инспекционната дейност на АДФИ през отчетния период показват, че дейността по възлагане и изпълнение на обществените поръчки продължава да е високорискова, но с тенденция към понижение.\r\nКонтролната дейност на АДФИ допринася както за своевременно отстраняване на причинени вреди, така и за реално възстановяване на средства и недопускане на незаконосъобразно разходване на публичен ресурс. Установените през 2017 г. вреди са в размер на 10 624 403 лв., което е с 2 213 189 лв. повече спрямо 2016 г. и представлява 0,15% от средната стойност на сключените през последните три години договори. Предотвратените вреди на бюджетите на организациите са в размер на 4 486 766 лв., което е четири пъти повече в сравнение с предходния отчетен период. За вреди на стойност 1 093 418 лв. финансовите инспектори са образували начетно производство на основание Закона за държавната финансова инспекция. Съставени са 23 акта за начет срещу 39 длъжностни лица. За установени вреди в размер на 4 904 956 лв., за които не са налице законовите основания за търсене на пълна имуществена отговорност, от органите на АДФИ са дадени указания за уреждане на финансовите отношения с получателите на средствата в случаите, когато не е изтекъл давностният срок за реализиране на имуществената отговорност. През годината са съставени 626 акта за установяване на административни нарушения, от които 615 на физически и 11 на юридически лица. По образуваните административнонаказателни производства са издадени наказателни постановления, с които са наложени глоби и имуществени санкции в размер на 244 375 лева.\r\nДокладите от финансови инспекции, при които е установено наличие на данни за извършено престъпление, както и всички доклади от извършени финансови инспекции, възложени с прокурорско постановление, са 134.", "date": "2018.05.23", "title": "Приет е годишният отчет за дейността на АДФИ"}
{"url": "http://www.focus-news.net/news/2018/05/23/2525402/balgariya-otkriva-pochetno-konsulstvo-v-talin.html", "text": "България ще открие почетно консулство в Талин, Република Естония, съобщиха от правителствената информационна служба. Естонският гражданин д-р Индрек Лаул, член на борда на Естонската концертна агенция и Естонската пощенска агенция и председател на Управителния съвет на Асоциацията на възпитаниците на Естонската музикална и театрална академия, ще изпълнява функциите на почетен консул. Неговият консулски окръг ще обхваща територията на цялата страна, предвижда приетото решение на Министерския съвет.\r\nВ момента в Естония нямаме нито дипломатическо, нито консулско представителство. В страната е акредитиран българският посланик в Хелзинки.", "date": "2018.05.23", "title": "България открива почетно консулство в Талин"}
{"url": "http://www.focus-news.net/news/2018/05/23/2525407/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по Радио „Фокус“ – Пирин отново ще се спрем на всичко по-интересно и важно, което се случва в града и малките населени места на територията на общината. В първата част от предаването ще говорим за две нови социални услуги, които Община Симитли разкрива в помощ на нуждаещите се. Наш гост по темата ще бъде Ивайло Гоцев, ръководител на Социално звено – Симитли. С него ще говорим и за социалните проекти, по които към този момент работи общината, ще научим и за новите такива, които се подготвят към момента и предстой да бъде кандидатствано по тях.  Във втората част от предаването ще си припомним за историята на СУ „Св. св. Кирил и Методий“, което тази година отбелязва 105-ата годишнина от основаването си, а утре предстоят и големи тържества по този повод.\r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни.\r\nОчакваме и Вас, нашите слушатели, на телефоните в студиото: 0885 303 373 и 073/ 88-55-81, или на е-майл: pirin@focus-news.net. На посочените контакти може да поставяте въпроси от различно естество, свързани с развитието на Симитли. От своя страна ние ще поемем ангажимента да ги сведем до вниманието на компетентните експерти в Общината, за да може да получите най-точния и адекватен отговор.\r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места в общината!\r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда, от 15.00 до 16.00 часа, с водещ Ливия Нинова.", "date": "2018.05.23", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/05/23/2525405/varna-nad-700-antichni-i-rimski-moneti-zadarzhaha-mitnicheski-sluzhiteli-na-letishteto-v-grada.html", "text": "Над 700 антични и римски монети са били задържани от митнически служители на летището във Варна, след като европейски гражданин опитал да ги изнесе извън страната с багажа си. Ценните предмети ще бъдат предадени на Регионалния исторически музей в града, обяви на пресконференция началникът на Митница – Варна Светлан Славов, предаде репортер на Радио „Фокус“-Варна. По думите му това е най-голямото количество национални културни ценности, които са били задържани от митническите власти през последните 20 години. Монетите са открити в багажа на мъж от Западна Европа, който е трябвало да лети със самолет от летището във Варна. Първоначално той декларирал, че пренася колекция от юбилейни монети. След обиск, в куфара му обаче, са открити 709 монети от елинистическата епоха, римски, византийски, две български, една от които сребърна – на Цар Иван Александър и монети на Третото българско царство. Директорът на Регионалния исторически музей Игор Лазаренко увери, че екземплярите са доста запазени и ще допълнят тематичната колекция на музея, събирана още от времето на братята Шкорпил. Според него не може да се определи в кой район са били намерени монетите и колко дълго са събирани. По думите на Лазаренко парите са доста добре запазени за разлика на намираните при разкопки във Варна, които често са компрометирани заради засиленото строителство през различните епохи.\r\nДиана СТОЕВА", "date": "2018.05.23", "title": "Варна: Над 700 антични и римски монети задържаха митнически служители на летището в града"}
{"url": "http://www.focus-news.net/news/2018/05/23/2525408/prezidentat-rumen-radev-shte-uchastva-v-chestvaniyata-po-sluchay-denya-na-balgarskata-prosveta-i-kultura-i-na-slavyanskata-pismenost.html", "text": "Президентът Румен Радев ще участва в честванията в София по случай Деня на българската просвета и култура и на славянската писменост – 24 май. Това съобщиха от прессекретариата на държавния глава. В 10.30 часа от сградата на Администрацията на президента държавният глава ще се присъедини към традиционното празнично шествие за 24 май до паметника на светите братя Кирил и Методий. В 11.00 часа пред Националната библиотека „Св. св. Кирил и Методий“ президентът Румен Радев ще присъства на тържествения водосвет за празника и ще произнесе слово. От 18.30 часа в Националния исторически музей в столицата президентът Румен Радев и съпругата му ще бъдат домакини на традиционния прием по случай Деня на славянската просвета и култура и на славянската писменост.", "date": "2018.05.23", "title": "Президентът Румен Радев ще участва в честванията по случай Деня на българската просвета и култура и на славянската писменост"}
{"url": "http://www.focus-news.net/news/2018/05/23/2525415/aktsenti-v-predavaneto-belovo-gradat-na-trite-planini-po-radio-fokus-pazardzhik.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово по повод Деня на славянската писменост и българската просвета и култура ще разговаряме с Ирина Искрова, главен специалист „Управление на собствеността и хуманитарна политика“ в Община Белово. От нея ще чуете колко са училищата и детските градини на територията на общината и как тя се грижи за подобряване на материалната им база и за осигуряването на безплатен транспорт за децата до учебните заведения. В предаването от Ана Кехайова, председател на читалище „Тодор Каблешков“ в село Голямо Белово, ще чуете повече и за дейността на културната институция. Във втората част на предаването ще научите какво дарение получи музейната сбирка в град Белово и каква е неговата историческа стойност. По темата наш събеседник ще бъде Севдалина Попова, старши специалист „Музейно дело“ в Община Белово. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.05.23", "title": "Акценти в предаването „Белово – градът на трите планини” по Радио „Фокус“ – Пазарджик"}
{"url": "http://www.focus-news.net/news/2018/05/23/2525413/iztaknati-deytsi-na-kulturata-i-izkustvata-shte-badat-udostoeni-s-darzhavni-nagradi.html", "text": "Правителството предлага на Президента на Република България да издаде укази за удостояване с държавни награди на изтъкнати дейци на културата и изкуствата, съобщиха от правителствената информационна служба.\r\nРежисьорът Адела Пеева е предложена за награждаване с орден „Стара планина“ – първа степен.\r\nЗа удостояване с орден „Св. Св. Кирил и Методий“ – огърлие, са предложени балетмайсторът доц. Калина Богоева, оперната прима Стефка Евстатиева, композиторът проф. Милко Коларов, актьорите Иван Иванов и Христо Мутафчиев, както и дългогодишният директор на Националния учебен комплекс по култура с лицей за изучаване на италиански език и култура Величка Велянова.\r\nДиректорът (2000-2015) на Народната библиотека „П. Р. Славейков“ във Велико Търново д-р Иван Ангелов и писателят Петър Велчев ще бъдат наградени с орден „Св. Св. Кирил и Методий“ – втора степен.\r\nПредложенията за връчването на държавните награди са мотивирани с големите заслуги на творците за развитието на културата и изкуството.", "date": "2018.05.23", "title": "Изтъкнати дейци на културата и изкуствата ще бъдат удостоени с държавни награди"}
{"url": "http://www.focus-news.net/news/2018/05/23/2525411/vavezhdat-se-novi-pravila-za-finansovo-podpomagane-na-balgarskite-nedelni-uchilishta-v-chuzhbina.html", "text": "Правителството прие нови правила за финансово подпомагане на българските неделни училища в чужбина, съобщиха от правителствената информационна служба. С тях се предвиждат нормативи и добавки, зависещи от формата на обучение и участието на децата и учениците в допълнителни училищни дейности за съхраняване на националното самосъзнание, култура и традиции.\r\nЕжегодно от държавния бюджет се осигуряват средства за подпомагане на обучението, организирано в чужбина, по учебните предмети Български език и литература, История и цивилизация, География и икономика в частта им, отнасяща се до историята и географията на България, както и за допълнителни училищни дейности, които подпомагат това обучение.\r\nС новата уредба се регламентира възможност за организиране на електронно обучение с частично присъствени часове и електронно обучение без присъствени часове. Определят се редът и условията за това обучение с цел разширяване на достъпа до образование.\r\nПредвиденото създаване на електронна система за отчитане на предоставените средства и за редуциране на училищната документация ще доведат до намаляване на административната тежест за организациите на българите, живеещи зад граница.", "date": "2018.05.23", "title": "Въвеждат се нови правила за финансово подпомагане на българските неделни училища в чужбина"}
{"url": "http://www.focus-news.net/news/2018/05/23/2525409/sofiya-kiryakova-vik-varna-kachestvoto-na-piteynata-voda-v-grada-se-kontrolira-ezhednevno.html", "text": "Качеството на питейната вода в града се контролира ежедневно. Това  каза в интервю за Радио „Фокус“ – Варна София Кирякова, ръководител на лабораторния изпитвателен комплекс към ВиК – Варна. Тя допълни, че контролът се осъществява по 11 физикохимични и 3 микробиологични показатели от постоянния мониторинг. София Кирякова отбеляза, че качеството на питейната вода, подавана от ВиК – Варна в града и областта, се определя чрез изискванията, които се залагат още в началото на годината в съвместната мониторингова програма с Регионалната здравна инспекция във Варна. Според последното изменение на Наредба 9 за качеството на водата, предназначена за питейно-битови цели, изискването е мониторинговата програма да не е съвместна, а само да бъде съгласувана от здравната инспекция, припомни експертът. \r\n„Стриктно трябва да спазваме изискванията за качеството на водата, заложени в наредбата. В началото на годината се определя и минималният брой изисквани проби за дадената селищна система или дадената водоснабдителна система. Ние изпълняваме многократно повече проби, за да сме сигурни в качеството на доставената вода“, заяви София Кирякова. По думите й за всяко населено място в областта има определени по два пункта за пробовземане, които са утвърдени от Регионалната здравна инспекция. „Това са около 300 пункта само за селищата на територията на областта, които контролират водата за питейно-битови цели още при консуматора. Във Варна пунктовете за ежемесечен контрол са 21. В два пункта в града качеството на питейната вода се контролира ежедневно. Единият пункт е в лабораторията на ВиК – Варна, а другият е в лабораторията на Регионалната здравна инспекция“, каза още София Кирякова.\r\nТя посочи също, че водоснабдяването на град Варна се осъществява от три основни водоснабдителни системи. „Най-голямата водоснабдителна система е деривация „Китка – Варна” и доставя вода от язовир „Камчия“, който е на територията на област Бургас и се експлоатира от ВиК – Бургас. Доставяната вода отговаря на всички изисквания за качество на питейната вода по Наредба 9. По пътя от Бургас до Варна водата се изтласква с помпени станции, като ВиК – Варна извършва допълнителна дезинфекция на водата“, допълни София Кирякова. Втората водоснабдителна система на Варна е „Девненски извори“, която доставя вода от Девненските извори на територията на община Девня. „Девненските извори са експлоатирани още от римско време. Те са много дълбоки – над 1 200 метра. Още от древни времена се знае, че водата е с много добри постоянни качества, които се поддържат и до днес“, каза още София Кирякова. Третата водоснабдителна система на Варна е „Батова“, която всъщност е първата, създадена в началото на 20 век. „Каптирани са много извори и дренажи в района на Батовска гора, които довеждат водата до град Варна и първата помпена станция тогава е доставяла вода за малкия град Варна“, добави София Кирякова. Средният денонощен дебит, който се доставя за Варна от язовир „Камчия“ е 79 000 куб. метра, дебитът от Девненските извори е 54 000 куб. метра на денонощие, а от водоснабдителна система „Батова“ – около 3 000 куб. метра на денонощие.\r\nМарияна ВАЛЕНТИНОВА", "date": "2018.05.23", "title": "София Кирякова, ВиК – Варна: Качеството на питейната вода в града се контролира ежедневно"}
{"url": "http://www.focus-news.net/news/2018/05/23/2525412/reuters-italianskiyat-prezident-shte-prieme-kandidat-premierat-v-sryada-vecherta.html", "text": "Президентът на Италия Серджо Матарела покани кандидата премиер на страната Джузепе Конте на среща в сряда, на която може да стане факт новото италианско правителство, предава Reuters.\r\nКонте и Матарела ще се срещнат в 18:30 българско време.\r\nИзточник от президентството е съобщил, че преди да покани слабо известният професор по право, държавният глава се е свързал с евроскептичните членове на бъдещата управляваща коалиция в Италия – Движението „Пет звезди“ и „Лигата“, за да получи потвърждение, че Конте продължава да е техния избор за премиер.\r\nПревод и редакция:", "date": "2018.05.23", "title": "Reuters: Италианският президент ще приеме кандидат-премиерът в сряда вечерта"}
{"url": "http://www.focus-news.net/news/2018/05/23/2525416/dobrich-obshtinata-e-sabrala-39-050-lv-ot-taksi-za-polzvane-na-sezonni-terasi-ot-nachaloto-na-godinata.html", "text": "Общината е събрала 39 050 лв. от такси за ползване на сезонни тераси от началото на годината до тази седмица. Това съобщи Росица Йорданова, зам.-кмет „Икономическо развитие и европейски фондове“, предаде кореспондент на Радио „Фокус” – Варна. За сравнение до 30 май 2017 година събраната сума от тази такса е била 66 831 лв. Разликата в цифрите Росица Йорданова коментира с това, че все още месец май не е изтекъл. Освен това миналата година Общината е имала двама длъжници, които наведнъж са си платили задълженията от по съответно 15 000 лв. и 3 000 лв. През 2017 г. сезонните тераси са наброявали 80, тази – за 73 са подадени заявления към момента.        \r\nЖулиета НИКОЛОВА", "date": "2018.05.23", "title": "Добрич: Общината е събрала 39 050 лв. от такси за ползване на сезонни тераси от началото на годината"}
{"url": "http://www.focus-news.net/news/2018/05/23/2525410/blagoevgrad-v-grada-shte-se-provede-regionalen-forum-po-vodorodni-tehnologii-kodvodorod.html", "text": "В града ще се проведе Регионален форум по водородни технологии. Това съобщиха от пресцентъра на Община Благоевград. Събитието ще се състои на 31 май от 12.00 часа пред зала „22 септември”. Програмата на събитието включва среща-дискусия, постери, образователни клипове и филми, множество демонстрации, които ще представят водородната икономика. \r\nСпециално за форума в Благоевград ще бъде предоставен за демонстрационно шофиране автомобил, работещ изцяло с водородно гориво чрез водородна горивна клетка – Toyota Mirai. Тест драйвът е предвиден за втората част от форума, която ще стартира в 13:00 ч. и ще продължи до 17.00 часа на пл. „Македония”. Тестването на автомобила ще се осъществява след предварително записване. Всеки, който желае да седне зад волана и да направи тест драйв може да заяви това от 10.30 часа до 12.30 часа на шатрите, които ще бъдат разположени пред зала „22 септември”.\r\nИнициативата е по повод десетата годишнина на съвместното предприятие „Горивни клетки и водород” (Fuel Cells and Hydrogen Joint Undertaking) и ще даде възможност на участниците да научат повече за предимствата на горивните клетки и водородните технологии, за визията на Европейския съюз по отношение на водородните технологии. \r\nРегионалният форум по водородни технологии се организира от Община Благоевград, Югозападния университет \"Неофит Рилски\", Българската академия на науките, Регионалния академичен център - Благоевград, Българската асоциация - водород, горивни елементи и съхранение на енергия и Фондация \"Еко Енергия\" със съдействието на Съвместно предприятие \"Горивни елементи и водород\" и проект HyLAW (FCH-JU-2016-1 субсидиран по договор № 735977).", "date": "2018.05.23", "title": "Благоевград: В града ще се проведе Регионален форум по водородни технологии „Код:Водород”"}
{"url": "http://www.focus-news.net/news/2018/05/23/2525414/vitseprezidentat-iliyana-yotova-shte-otkrie-tarzhestvata-po-sluchay-24-may-i-denya-na-veliki-preslav.html", "text": "На 24 май, четвъртък, във Велики Преслав вицепрезидентът Илияна Йотова ще открие тържествата по случай Деня на славянската писменост и българската просвета и култура и Деня на града. Това съобщиха от прессекретариата на държавния глава. 2018-а е юбилейна за Велики Преслав, тъй като се навършват 1125 г. от обявяването му за столица на Първата българска държава.\r\nОт 09.00 часа вицепрезидентът ще разговаря с учителския колектив на ОУ „Св. св. Кирил и Методий“ и ще приветства учениците. От 09.50 часа Илияна Йотова ще се включи в тържественото шествие до централния градски площад, където е предвидена официална празнична програма.\r\nПосещението на вицепрезидента във Велики Преслав навръх 24 май е кулминацията на пътуването по стъпките на Светите братя Кирил и Методий и техните ученици, което Илияна Йотова предприе, за да почете делото им. Вицепрезидентът се поклони пред светите места в Чешката и Словашката републики и Република Сърбия.", "date": "2018.05.23", "title": "Вицепрезидентът Илияна Йотова ще открие тържествата по случай 24 май и Деня на Велики Преслав"}
{"url": "http://www.focus-news.net/news/2018/05/23/2525418/rumen-petkov-abv-aets-belene-i-yuzhen-potok-oznachavat-desetki-hilyadi-rabotni-mesta-ikonomichesko-i-tehnologichno-razvitie-i-sigurnost-za-balgariya.html", "text": "АЕЦ „Белене“ и „Южен поток“ означават десетки хиляди работни места, икономическо и технологично развитие и сигурност за България. Това заяви в ефира на „България он еър“ председателят на Алтернатива за българско възраждане Румен Петков, съобщиха от пресцентъра на ПП АБВ. „АБВ е за изграждането на газопровода „Южен поток и строежа на АЕЦ „Белене“. По редица причини аз отхвърлям неоснователните аргументи, че реализацията на втората ни ядрена централа може да причини екологична катастрофа. Не е почтено да обвиним ЕК в стремеж за геноцид над българските или над унгарските граждани, над гражданите на всички наши съседи, защото именно ЕК лицензира „Белене“ и това се знае много добре. И когато тази комисия издава такъв тип разрешения, тя е направила своите анализи и оценки и на тази база предприема действия. Нещо повече, когато се явяват желаещи да инвестират в проекта, те също няма как да не са направили тези проверки. Много добре се знае, че Румъния също е дала разрешение за строежа на нова ядрена мощност в България и то точно там, където е изградена площадката сега. Що се отнася до така наречените авиационни рискове, оценките за сигурността на „Белене“ третират възможността от удар с най-голям самолет, без това да доведе до щети и риск за региона. Второ, много пъти се заяви, че българската държава има воля да се отиде към процедура по реализация на АЕЦ „Белене“, при която няма никакви държавни гаранции, която не предвижда държавата да изкупува задължително определени квоти ток. И не на последно място, ако отидем към реализацията на газопровода и атомната централа, говорим за 40-50 хиляди работни места. Северна България е смазана икономически, защото в България има диспропорционално развитие на регионите и ако там се направи един такъв проект, високотехнологичен, свързан с нови комуникации и изграждане на нова инфраструктура, то ще върнем хората в този район на страната“, каза още той.\r\nПетков коментира и продължилото с години забавяне на строежа на втората ни ядрена централа. „Защо забавихме „Белене“ толкова години? Ако това не се бе случило, днес първи блок на тази нова централа можеше да бъде пуснат в експлоатация. Мое дълбоко убеждение е, че рано или късно ще се намери начин да се потърси отговорност на всички тези, които допуснаха България да търпи щети от абсолютно противодържавна политика в сферата на енергетиката“, посочи той.\r\nВ заключение председателят на АБВ посочи, че по отношение на втория голям енергиен проект на България „Южен поток“ от страна на редица държави от ЕС се демонстрират двойни стандарти. „От АБВ искаме в Европа да няма двоен стандарт. Когато Меркел казва, че „Северен поток\" е икономически проект, нека не ни обясняват, че \"Южен поток\" е зависимост. Как може за Германия да е икономически, а за нас зависимост? Двойните стандарти, когато става въпрос за Германия и България, са недопустими\", посочи Румен Петков.", "date": "2018.05.23", "title": "Румен Петков, АБВ: АЕЦ „Белене“ и „Южен поток“ означават десетки хиляди работни места, икономическо и технологично развитие и сигурност за България"}
{"url": "http://www.focus-news.net/news/2018/05/23/2525419/varna-rayonniyat-sad-nalozhi-nakazaniya-probatsiya-za-dokumentni-prestapleniya-na-bivshi-kmetove-na-dve-sela-v-oblastta.html", "text": "Районен съд – Варна осъди за документни престъпления бивши кметове на две села от областта. По силата на постигнато между страните и одобрено в съдебна зала днес споразумение, на две жени, изпълнявали длъжността кметове на кметства през различни периоди в две съседни села, бяха наложени наказания „пробация“, за срок – съответно от 7 месеца и от 6 месеца, при двете задължителни пробационни мерки. Това съобщиха от съда. Подсъдимите признаха вината си в това, че при продължавано престъпление, в качеството си на длъжностни лица – кметове на села, в кръга на службата си, съставили официални документи – нотариални заверки на подписи, в които удостоверили неверни обстоятелства. Деянията са наказуеми по чл. 311, ал. 1 от Наказателния кодекс. Заверките се поставяли върху бланкови пълномощни с вписани имена на собственици на земеделски земи относно сключване на арендни договори. Едната от подсъдимите удостоверила неверните обстоятелства, че 9 души са положили подписите си за „упълномощител“ лично пред нея в периода 14-20 септември 2007 г., с цел да бъдат използвани тези документи именно като доказателство за обстоятелствата. Другата подсъдима се призна за виновна в извършването на две такива нотариални заверки от 2 октомври 2007 г.\r\nСпоразумението е окончателно и влиза в сила веднага.", "date": "2018.05.23", "title": "Варна: Районният съд наложи наказания „пробация“ за документни престъпления на бивши кметове на две села в областта"}
{"url": "http://www.focus-news.net/news/2018/05/23/2525422/stara-zagora-rayonna-prokuratura-kazanlak-vnese-obvinitelen-akt-za-unishtozhavane-na-fontan-sobstvenost-na-obshtinata.html", "text": "Районна прокуратура - Казанлък внесе обвинителен акт за унищожаване на фонтан, собственост на Общината. Това съобщиха от пресцентъра на Апелативна прокуратура - Пловдив. След проведено четиримесечно разследване, Районна прокуратура – Казанлък внесе в съда обвинителен акт спрямо А.А., за това, че на 27 януари 2018 г. в гр. Казанлък, е повредил противозаконно чужда недвижима вещ – градински фонтан, публична общинска собственост на Община Казанлък, управлявана от Кмета на община Казанлък, чрез счупване на вертикалната част на конструкцията му и засягане на надземната част на водопроводната инсталация, като по този начин причинил имуществени вреди  на Община Казанлък в размер на 1 227 лв.\r\nУстановено е, че на 26 януари 2018 г. вечерта обвиняемият А.А. заедно със свои приятели посетили дискотека, намираща се в гр. Казанлък, където останали до около 04.00 – 04.50 часа и консумирали алкохол. Излезли от заведението и се насочили към площад в града, като спрели до намиращия се градински фонтан – публична общинска собственост на Община Казанлък. Обвиняемият А.А., след употреба на алкохол, се покачил до върха на фонтана,  където бил поставен бетонен орнамент, който в основата си имал кръгла форма, навел се, хванал го с ръце и започнал да го дърпа нагоре, опитвайки се да го отдели от цялата вертикална конструкция. След като успял да го отдели от нея, се изправил, държейки орнамента в ръка, след което го изтървал, орнамента паднал върху най – горния кръгъл орнамент на фонтана, в резултат на което същия се счупил заедно с намиращата се под него вертикална конструкция на обекта. Обвиняемият А.А. паднал върху коритото на фонтана, а върху него попаднали парчета от разрушената вертикална конструкция. Предстои Районен съд-Казанлък да насрочи заседание по делото.", "date": "2018.05.23", "title": "Стара Загора: Районна прокуратура - Казанлък внесе обвинителен акт за унищожаване на фонтан, собственост на Общината"}
{"url": "http://www.focus-news.net/news/2018/05/23/2525421/veliko-tarnovo-poslanikat-na-republika-irlandiya-se-sreshtna-sas-zam-kmeta-prof-georgi-kamarashev.html", "text": "Посланикът на Република Ирландия Н. Пр. Майкъл Форбс гостува във Велико Търново. Това съобщиха от пресцентъра на Общината. Той бе приет от зам.-кмета проф. Георги Камарашев. Двамата проведоха работна среща, по време на която посланик Форбс сподели отличните си впечатления от архитектурата и културно-историческото наследство на Старата столица, от съвременното развитие на града и целесъобразните европейски инвестиции, рекордната раждаемост, увеличаването на населението и големия брой млади хора.\r\nН. Пр. Майкъл Форбс коментира, че Велико Търново онагледява приликите между България и Ирландия – държави, които са отворени за инвестиции и използват рационално средствата от фондовете на Европейския съюз за развитие на инфраструктурата, образователната система, туризма. \r\nЗаместник-кметът проф. Георги Камарашев запозна дипломата с обявения наскоро международен конкурс за проектиране на новия градски център, който ще бъде създаден на територията на Старото военно училище. Обсъдени бяха и възможности за ирландски инвестиции в сферата на високите технологии, аутсорсинга и туризма, както и за съвместни отношения между университети в Ирландия и Велико Търново.", "date": "2018.05.23", "title": "Велико Търново: Посланикът на Република Ирландия се срещна със зам.-кмета проф. Георги Камарашев"}
{"url": "http://www.focus-news.net/news/2018/05/23/2525420/slobodna-evropa-makedoniya-politicheska-a-ne-kachestvena-rekonstruktsiya-na-pravitelstvoto-v-makedoniya.html", "text": "Новите имена за реконструкцията на македонското правителство влизат в парламентарна процедура, но според някои експерти те са резултат от политическо споразумение за купуване на гласове, пише скопското електронно издание „Слободна Европа“.\r\nПремиерът Зоран Заев в сряда представя предложението за промени в правителството, а новите имена са от редиците на новите коалиционни партньори, БЕСА на Африм Гаши и ДПА (Демократическата партия на албанците) на Мендух Тачи. Съгласно съобщения, министърът на културата Роберт Аладжовоски ще бъде заменен от Асаф Адеми по предложение на БЕСА, която трябва да получи и заместник министри на труда и социалната политика и външните работи.\r\nБардил Даути ще бъде министър без портфейл, отговарящ за чуждестранните инвестиции, а Митасин Бекири заместник-министър на транспорта и съобщенията по предложение на ДПА. Очаква се и смяна на министъра на образованието Рената Десковска, която ще се изправи пред правосъдието и се очаква на мястото й да бъде назначен и сегашният заместник Арбър Адеми.\r\nРеконструкцията на правителството не е въз основа на анализ на добро или лошо свършена работа, за да се вземе по-качествен персонал, но е купуване на гласове от страна на премиера и на СДСМ, за да има в парламента по-стабилна коалиция, казва политическият анализатор Аладин Демири.\r\n\"Независимо какво ще предложат партиите и независимо дали има качество или не те им трябват като бройки и така ще ги използват, докато качеството на правителството е маловажно\", смята Демири.\r\nИ професорът от университета Климент Охридски Никола Дуйовски смята, че тази реконструкция, както и миналите, е резултат на политическо споразумение, което не представлява процес на избор на качествени хора.\r\n\"За мен пълната реконструкция, а и цялото правителство са орган, в който се намират партийно делегирани хора. Нямаме професионалисти там. Това не е Канада, където буквално имаме професионалист във всеки от отделите, при нас, за съжаление, не е така. И следващите периоди ще бъдат отново същите. Не се правят анализи за лицата, колко успешно са завършили нещата в своя ресор и вероятно нещата се късат точно там, където са най-тънки, така че културата по някакъв начин е най-лесно да се смени“, твърди Дуйовски.\r\nСпоред Демири, за правителството е най-важно да реши спора за името, за да си осигури позиция за по-нататъшно властване.\r\n\"Досега реформите, които Заев осъществява в съдебната система, икономиката, образованието и здравеопазването, все още ги няма, нито пък той мисли за тях. Тези реформи могат да се правят само с качествени хора, а не с който и да е, особено от някои партии, които не работят за правителството, а само защитават миналите си позиции и се опитват да скрият собствените си престъпления и т.н \", добавя Демири.\r\nДуйовски добавя, че ако искаме да се интегрираме в ЕС, това, което е необходимо, е по-бавно да се изграждат изискванията за това кой може да бъде министър или ръководител на държавна институция в Македония, а засега всичко е оставено на политическата борба и договор.\r\nЗаев заяви, че се надява до края на месеца имената да бъдат включени в дневния ред на пленарната сесия за доокомплектоване на правителството.\r\nПревод и редакция:", "date": "2018.05.23", "title": "„Слободна Европа“ (Македония): Политическа, а не качествена реконструкция на правителството в Македония"}
{"url": "http://www.focus-news.net/news/2018/05/23/2525424/priet-e-otchet-za-izpalnenieto-na-tretiya-plan-za-deystvie-za-namalyavane-na-administrativnata-tezhest-za-biznesa.html", "text": "Правителството прие отчет към 31.12.2017 г. за изпълнението на Третия план за действие за намаляване на административната тежест за бизнеса с 30 на сто от избрано законодателство за периода 2015-2017 г., както и на неизпълнените мерки от Първия и Втория план. Това съобщиха от правителствената информационна служба.\r\nТретият план за действие съдържа 130 мерки за намаляване на административната тежест за бизнеса, реализирането на които води до нейното намаляване със 144,5 млн. лева годишно. В периода 1 юли – 31 декември 2017 г. са изпълнени 18 мерки от компетентността на Държавната агенция за метрологичен и технически надзор (ДАМТН), Министерството на транспорта, информационните технологии и съобщенията и Министерството на икономиката. В резултат на това административната тежест за бизнеса е намаляла със 156,4 хил. лева годишно.\r\nСред най-важните изпълнени мерки през отчетния период са отпадане на задължения по Закона за техническите изисквания към продуктите и в наредбите по чл. 7 от него за представяне на удостоверения за наличие или липса на данъчни задължения, както и задължения за осигурителни вноски. Справките за тези обстоятелства се извършват по служебен път. В допълнение ДАМТН предоставя възможност за подаване на информация по електронен и мрежов път по отношение на съответните информационни задължения.\r\nОт началото на изпълнението на Третия план през май 2015 г. до края на декември 2017 г. са изпълнени общо 97 мерки. В резултат на това административната тежест за бизнеса е намаляла със 124,6 млн. лева годишно или с 26% от планираното намаление с 30 на сто.\r\nПрез отчетния период са изпълнени 43 от забавените мерки от Втория план за действие с отговорна институция Комисията за енергийно и водно регулиране (КЕВР), която е разработила портал за предоставяне на информация и електронни услуги. Очаква се порталът да бъде достъпен за използване от потребители до края на юли 2018 г.\r\nПо отношение на останалите неизпълнени мерки от трите плана за действие за намаляване на административната тежест за бизнеса е приет нов срок за изпълнение – до 31 декември 2018 г.", "date": "2018.05.23", "title": "Приет е отчет за изпълнението на Третия план за действие за намаляване на административната тежест за бизнеса"}
{"url": "http://www.focus-news.net/news/2018/05/23/2525423/svetlan-savov-mitnitsa-varna-trafikat-na-kulturni-istoricheski-tsennosti-e-na-vtoro-myasto-po-dohodnost-sled-prodazhbata-na-narkotitsi.html", "text": "По данни на Световната митническа организация, в момента нелегалният трафик на културни исторически ценности се нарежда на второ място по доходност след продажбата на наркотици. Това коментира на пресконференция в Регионалния исторически музей във Варна началникът на Митница – Варна Светлан Савов, предаде репортер на Радио „Фокус“ – Варна. Със заповед на министъра на финансите той предаде на културната институция 709 ценни монети от различни епохи, задържани от митнически служители на летището във Варна. Според него конфискуването на такова огромно количество ценни предмети е прецедент за последните 20 години. При подобни случаи митниците използват помощта на експерти от музея за изготвянето на експертизи. Друг подобен случай през годините във Варна е бил свързан със задържането на голямо количество изделия от глина, основно от римската епоха – лампи и луксозна трапезна керамика, допълни Светлан Славов.\r\nДиана СТОЕВА", "date": "2018.05.23", "title": "Светлан Савов, Митница – Варна: Трафикът на културни исторически ценности е на второ място по доходност след продажбата на наркотици"}
{"url": "http://www.focus-news.net/news/2018/05/23/2525426/d-r-temenuzhka-lyubenova-obsnv-blagoevgrad-ne-razbiram-kak-e-dopusnato-v-balgariya-da-ima-chastna-laboratoriya-za-izsledvane-chistotata-na-narkotitsite-tova-e-nezakonno.html", "text": "Не разбирам как е допуснато в България да има частна лаборатория за изследване чистотата на наркотиците, това е незаконно. Това каза по време на пресконференция д-р Теменужка Любенова, председател на Общински съвет по наркотичните вещества - Благоевград, предаде репортер на Радио „Фокус“ - Пирин. „Тези, които са създали тази лаборатория, убеждават всички, които си купуват наркотици, да ходят там и безплатно да им изследват дрогата, за да им кажат дали тя е чиста или с примеси. Това е пряка реклама за употреба на наркотици“, коментира тя. Д-р Любенова добави, че един от основните проблеми в момента е, че се провежда една агресивна кампания за убеждаване на родителите, че е необходима легализация на наркотиците като цяло, защото тези наркотици, които в момента са на улицата, били със замърсители и добавки, които са вредни за организма, а всъщност, ако могат да се продават официално, ще бъдат чисти и техният ефект върху човешкия организъм щял да бъде много по-малък. „Дали наркотиците ще бъдат в чист вид или с примеси, въздействието им върху човешкия организъм е негативно или дори пагубно. И в единия, и в другия случай вредното им влияние е факт“, каза още тя.\r\nД-р Любенова заяви също, че родителите трябва да имат предвид, че по време на абитуриентските балове продажбата на наркотици се увеличава. Тя посочи, че най-голям риск крият екскурзиите на абитуриентите във връзка с втората бална вечер. „Пътуванията в чужбина от гледна точка на употребата на наркотици, са изключително опасни. Не само че при тези пътувания през границата се пренасят наркотици, но дори и когато отидат в даденото място извън България, тези наши деца търсят наркодилъри и си купуват наркотици. Действително родителите трябва да обърнат много сериозно внимание върху завършващите тази година“, коментира д-р Любенова. Тя каза още, че през лятната ваканция голяма част от учениците започват употребата на наркотици. По думите й, за да се предотврати подобна ситуация е много важно родителите да познават приятелската среда на детето си.\r\nНатали СТЕФАНОВА", "date": "2018.05.23", "title": "Д-р Теменужка Любенова, ОбСНВ - Благоевград: Не разбирам как е допуснато в България да има частна лаборатория за изследване чистотата на наркотиците, това е незаконно"}
{"url": "http://www.focus-news.net/news/2018/05/23/2525428/dobrich-zhitel-na-grada-sadi-obshtinata-zaradi-padane-na-zaleden-uchastak.html", "text": "Окръжен съд - Добрич постанови решение, с което осъжда община Добрич да плати обезщетение от над 16 000 лв. на жител на града, пострадал при падане върху непочистен и заледен участък на площад „Свобода”, съобщиха от пресцентъра на Окръжен съд - Добрич. Инцидентът е станал на 17 януари миналата година, около 16.30 часа, когато мъжът се подхлъзнал и при падането се ударил в парче лед. Бил откаран до Спешно отделение при МБАЛ - Добрич, където било установено, че е получил сериозна фрактура на бедрена кост, която налагала оперативна интервенция. Съдът е преценил, че местната управа трябва да плати на пострадалия обезщетение от 15 000 лв. за причинените му в резултат на падането неимуществени вреди - болки и страдания и още 1338 лева за направените от него разходи за лечение. До решението се е стигнало след анализ на събраните по делото доказателства, които налагат извода, че единствената причина за възникване на вредите за пострадалия е непочистеният участък от площада - общинска собственост. Съдът счита, че като собственик Общината има задължението да стопанисва и управлява общинската собственост в интерес на населението и с грижа на добър стопанин. В случая дейностите по почистване и опесъчаване са били възложени на фирма за зимно поддържане, но и като възложител Общината носи отговорност за вредите, причинени на пострадалия, посочва съдът. Окръжен съд - Добрич преценява, че с оглед характера на увреждането и продължителността на оздравителния период от една година, обезщетение в размер на 15 000 лв. за неимуществените вреди е достатъчно да възмезди ищеца и е отхвърлил иска за горницата до претендираните от него 30 000 лева. Постановеният съдебен акт не е окончателен и се обжалва и от двете страни по делото пред Апелативен съд - Варна.", "date": "2018.05.23", "title": "Добрич: Жител на града съди Общината заради падане на заледен участък"}
{"url": "http://www.focus-news.net/news/2018/05/23/2525427/plovdiv-12-to-izdanie-na-mezhdunarodniya-festival-za-teatar-i-savremenen-tants-chernata-kutiya-shte-se-provede-ot-30-may-do-6-yuni-v-grada.html", "text": "12-то издание на Международния фестивал за театър и съвременен танц „Черната кутия“ ще се проведе от 30 май до 6 юни в Пловдив. Това съобщи пред журналисти заместник-кметът Александър Държиков, предаде репортер на Радио „Фокус“ – Пловдив. „В тези осем дни ще бъдат представени осем постановки. Програмата включва театър, съвременен  танц, пърформанс и творчески срещи“, каза Александър Държиков. В рамките на фестивала ще се проведат десет събития. Те са от девет държави-Англия, България, Израел, Италия, Корея, Малта, САЩ, Украйна и Чехия. Това каза Слава Младенова, артистичен директор на фестивала. Официалното откриване на „Черната кутия“ е на 30 май, сряда, от 19 часа в Камерната зала на театъра, с премиерната постановка на Драматичен театър Пловдив – „Наемателят“, продукция на пловдивския театър. „Постановката е реализирана на територията на мистерията. Трима приятели отдават апартамента си под наем в очакване на четвъртия наемател. Появява се някой, който те никога не са виждали до този момент. Той се казва Владимир и носи своите тайни. Още със самата си поява той започва да въвежда нов ред в къщата“, разказа Слава Младенова. Тя коментира, че почетен гост на 12-тото издание фестивала е водещият български театрален режисьор Диана Добрева.\r\nОт 4 юни започват традиционните танцови вечери от фестивала. „Тогава ще бъдат показани три неща-от Украйна, от Израел и САЩ. Първото е “What Is Jazz“ на Алина Сокулска от Украйна. Тя миксира суинг, блус, бийтбокс, афро и латино. Тя прави много интересни експерименти с формата. Следващото събитие е “I Saw A Fish In The River” на Lior Lazarof от Израел. Това което е характерно за нея е, че изследва движението и връзката му с абстрактния свят, който е създаден чрез танца. Последното събитие е от Autumn Eckman Dance от САЩ, една компания, която е създадена през 2015 година. Те ще покажат техния дует Sardine”, каза Слава Младенова.\r\nСъбитието е част от културния календар на община Пловдив. Партньори на фестивала са и други институции, като Министерството на културата, посолството на Израел, посолството на САЩ, Италиански културен институт, почетно консулство на Чехия.\r\nНедялко Славов, организатор на събитието, посочи, че за селекцията на Международния фестивал за театър и съвременен танц „Черната кутия“ тази година са подадени над 600 заявки от цял свят, като избраните представления са 10. „За 12 години се направи трансфер от над 40 страни от всички континенти без Африка. Това е едно изключително постижение, защото театрални и танцови трансфери изключително трудно се правят“, каза Недялко Славов. Той допълни, че организаторите са готови с фестивала и за догодина, тъй като планирането на такъв тип творци е много сложен, ангажиращ, защото те си планират времето за напред. Недялко Славов специално благодари на Община Пловдив за партньорството и подкрепата.\r\nВесела КРЪСТЕВА", "date": "2018.05.23", "title": "Пловдив: 12-то издание на Международния фестивал за театър и съвременен танц „Черната кутия“ ще се проведе от 30 май до 6 юни в града"}
{"url": "http://www.focus-news.net/news/2018/05/23/2525432/plovdiv-vremenno-shte-bade-preustanoveni-dvizhenieto-po-chetiri-ulitsi-v-grada-vav-vrazka-s-tarzhestvata-na-24-may.html", "text": "Временно ще бъде преустановени движението по четири улици в Пловдив във връзка с тържествата на 24 май – Ден на българската просвета и култура и на славянската писменост. Това съобщиха за Радио „Фокус“ – Пловдив от ОП „Организация и контрол на транспорта“. За времето от 08.00 до 12.00 часа на 24 май се спира движението на пътни превозни средства по ул. „Фредерик Жолио Кюри“ в участъка от кръстовището с бул. „Шести септември“ до кръстовището с ул. „Хан Кубрат“ и по ул. „Йоаким Груев“ в участъка от кръстовището с бул. „Марица-юг“ до кръстовището с ул. „Хан Кубрат“. Временно ще е преустановено и преминаването по ул. „Четвърти януари“ в участъка от кръстовището с бул. „Шести септември“ до кръстовището с бул. „Марица-юг“ и по ул. „Стефка Николова“ в участъка от кръстовището с бул. „Марица-юг“. Призовават се водачите да подбират алтернативни маршрути на придвижване в посочения времеви интервал.", "date": "2018.05.23", "title": "Пловдив: Временно ще бъде преустановени движението по четири улици в града във връзка с тържествата на 24 май"}
{"url": "http://www.focus-news.net/news/2018/05/23/2525434/odobreni-sa-balgarskite-pozitsii-za-dve-zasedaniya-na-saveta-na-es.html", "text": "Правителството одобри позицията на България за редовното заседание на Съвета на Европейския съюз по конкурентоспособност (вътрешен пазар, индустрия, научни изследвания и космическо пространство), което ще се проведе на 28 и 29 май в Брюксел, съобщиха от правителствената информационна служба.\r\nВ рамките на „проверката“ на конкурентоспособността в частта „Вътрешен пазар и индустрия“ Комисията ще направи презентация за връзките между единния пазар и индустрията от гледна точка на веригите на стойността, след което министрите ще обменят мнения по темата. Съветът ще обсъди предложението за Регламент за взаимното признаване на стоки с цел постигането на общ подход и започването на преговори с Европейския парламент. Предложеният от Българското председателство вариант е добре балансиран, като отчита във възможно най-голяма степен изразените мнения и различните интереси на държавите членки по повдигнатите въпроси.\r\nВ частта „Космическо пространство“ ще се проведе дискусия за бъдещето на европейската космическа политика. България определя като приоритетен фокуса върху синергията между европейските космически програми, като това би довело до засилване развитието на отделните услуги и разширяване на кръга от потребители, използващи данни от космоса. В частта „Научни изследвания“ Съветът ще приеме заключения за ускоряване на разпространението на знания в Европейския съюз, както и относно Европейския облак за отворена наука. Българското председателство ще представи доклад за напредъка по предложението за Регламент за създаване на съвместното предприятие за европейски високопроизводителни изчислителни технологии.\r\nОдобрена беше и българската позиция за заседанието на Съвета ЕКОФИН на 25 май в Брюксел. Очаква се постигането на общ подход по четири от точките от дневния ред: пакета за намаляване на рисковете в банковия сектор, мерките за засилване на административното сътрудничество в областта на данъка върху добавената стойност, общия механизъм за обратно начисляване на ДДС и ДДС за електронните публикации. Предвижда се също така министрите да приемат заключения относно задълбочените прегледи за 2018 г. и изпълнението на специфичните за всяка държава препоръки и заключения относно доклада за застаряването за 2018 г.\r\nПравителството се запозна също с доклад за резултатите от заседанието на Съвета по земеделие и рибарство, проведено на 16 април в Люксембург. На него министрите обсъдиха представеното от Европейската комисия предложение за директива относно нелоялните търговски практики във веригата за доставка на храни. Целта на предложението е да създаде минимална регулация на европейско ниво, а държавите членки да имат свобода да приемат по-строги мерки на национално ниво. Държавите членки се обединиха около необходимостта от приемане на директивата в рамките на настоящия законодателен мандат на Европейския парламент.\r\nСъщо така Комисията представи информация за постигнатия напредък по изпълнението на заключенията на Съвета от юни 2016 г. относно загубата и разхищението на храни. По време на дебата министрите потвърдиха своята ангажираност за намаляване наполовина на разхищението на храните до 2030 г.", "date": "2018.05.23", "title": "Одобрени са българските позиции за две заседания на Съвета на ЕС"}
{"url": "http://www.focus-news.net/news/2018/05/23/2525433/osiguryavat-se-dopalnitelni-sredstva-za-razvitie-na-sporta-za-visoki-postizheniya.html", "text": "Правителството одобри вътрешнокомпенсирани промени на утвърдените разходи по области на политики/бюджетни програми по бюджета на Министерството на младежта и спорта, съобщиха от правителствената информационна служба. Целта е да се обезпечат дейностите по Програмата за развитие на спорта за високи постижения.\r\nПредлаганата корекция е свързани с прилагания нов подход при преразпределението на дейностите, финансирани по отделните бюджетни програми, в случая – осигуряване на централизирана подготовка на спортистите. \r\nОт началото на годината програмите „Олимпийска подготовка“ и „Развитие на спорта за високи постижения“ бяха обединени. Това позволява да се осигури подготовката на отбори, които включват различни възрастови групи с потенциал за развитие и спечелване на квоти за участие в олимпийските игри през 2020 г. По този начин се осигурява приемственост и по-големи възможности за подбор на състезатели при обновяване на отборите, като се оптимизира и ефектът от предоставените средства и използването на материалната база. Друго предимство на приетия нов подход е създаването на предпоставки за разширяване на състава от спортисти, които провеждат тренировъчния процес при адекватни условия.\r\nПромяната ще допринесе за по-пълно постигане на поставената за 2018-2019 г. цел – спечелване на повече квоти за участие на летните олимпийски игри през 2020 г., постигане на върхови постижения на световни и европейски първенства.\r\nС друго решение бяха одобрени допълнителни разходи по бюджета на Министерството на младежта и спорта за 2018 г. в размер на 7689 лв. Те са предвидени в централния бюджет за изплащане на минимални диференцирани размери на паричните средства за физическо възпитание и спорт за държавните спортни училища за бюджетната 2018 година.", "date": "2018.05.23", "title": "Осигуряват се допълнителни средства за развитие на спорта за високи постижения"}
{"url": "http://www.focus-news.net/news/2018/05/23/2525417/blagoevgrad-1908-zrelostnitsi-ot-oblastta-se-yaviha-na-vtorata-matura-nyama-nito-edna-anulirana-rabota.html", "text": "Вторият държавен зрелостен изпит в Област Благоевград премина нормално. Това каза за Радио „Фокус“-Пирин Методи Попов, началник на отдел „Инспектиране и организационно-методическа дейност“ към Регионално управление на образованието-Благоевград. Той обясни, че не е имало никакви проблеми и няма нито една анулирана работа на зрелостник. „От 1976 допуснати до Държавен зрелостен изпит, днес се явиха 1908 души, 68 не се явиха“, каза още Попов.„Фокус“ припомня:\r\nПрез 2017 година 2 134 зрелостници от областта бяха заявили желание да се явят на втори държавен зрелостен изпит, а 559 бяха избрали да полазват оценката си от държавния изпит, тоест да не се явяват на общообразователен предмет от задължителната подготовка по учебния план. В крайна сметка от тези 2 134 човека, които бяха заявили желания за втора матура се явиха 1 977 души. Самият изпит премина нормално, като на втората матура през 2017 година имаше само една анулирана работа на зрелостник от Благоевградска област по география и икономика. Работата е на ученик, при който е установено наличие на втори мобилен телефон и други технически средства. Работата на зрелостника, който се е опитал да препише бе прекратена, след това е анулирана и той е напуснал сградата още след прекратяването на неговия изпит.\r\nЛивия НИНОВА", "date": "2018.05.23", "title": "Благоевград: 1908 зрелостници от областта се явиха на втората матура, няма нито една анулирана работа"}
{"url": "http://www.focus-news.net/news/2018/05/23/2525430/blagoevgrad-2707-sedmoklasnitsi-sa-se-yavili-na-natsionalnoto-vanshno-otsenyavane-po-matematika-v-oblastta.html", "text": "Нормално премина изпитът по математика за седмокласниците в област Благоевград. Това каза за Радио „Фокус“ – Пирин Методи Попов, началник на отдел „Инспектиране и организационно-методическа дейност“ към Регионално управление на образованието-Благоевград.  По думите му обстановката по време на изпита е била нормална и не е имало проблеми. „От 2799 подлежащи се явиха 2707, 52 ученици не се явиха. 1946 ученици работиха и по така нареченият „Втори модул“, заяви още Попов. Той припомни, че тази година за последен път изпитът е разделен на модули.\r\nЛивия НИНОВА", "date": "2018.05.23", "title": "Благоевград: 2707 седмокласници са се явили на Националното външно оценяване по математика в областта"}
{"url": "http://www.focus-news.net/news/2018/05/23/2525431/privarzhenitsite-na-bivshiya-makedonski-premier-gruevski-shte-gorite-zhivi-nyama-da-izlezete-ot-sada.html", "text": "Псувни, клетви и закани към съдиите крещят събралите се хора пред наказателния съд в Скопие в реакция на произнесената присъда за две години затвор срещу бившия премиер Никола Груевски, предава македонската информационна агенция „Макфакс“.\r\nГражданите са се опитали да съборят защитната ограда пред съда, но са спрени от полицейски кордон.\r\n„Предатели и продажници“, крещят ядосаните привърженици на Груевски.\r\nПревод и редакция:", "date": "2018.05.23", "title": "Привържениците на бившия македонски премиер Груевски: Ще горите живи, няма да излезете от съда"}
{"url": "http://www.focus-news.net/news/2018/05/23/2525436/sofiya-dvama-peshehodtsi-sa-blasnati-ot-avtomobil-do-tsentralnite-grobishta.html", "text": "Катастрофа между два леки автомобила е станала на ул. „История Славянобългарска“, до Централните Софийски гробища. Това съобщиха за Агенция „Фокус“ от пресцентъра на СДВР. Сигналът за инцидента е подаден в 13.50 часа. Един от автомобилите е ударил двама пешеходци на тротоара. Те са транспортирани за преглед в болнично заведение.", "date": "2018.05.23", "title": "София: Двама пешеходци са блъснати от автомобил до Централните гробища"}
{"url": "http://www.focus-news.net/news/2018/05/23/2525435/fokus-makedoniya-naznacheni-sa-novite-zamestnik-ministri-v-makedonskoto-pravitelstvo-andrey-zhernovski-na-vanshnite-raboti-asim-musa-na-zdraveopazvaneto.html", "text": "Правителството изпрати в парламента имената на новите министри и заместник-министри, договорени между политическите партии, които влизат в правителствената коалиция. Потвърдена е информацията, че бившият кмет на скопската община „Център“ Андрей Жерновски ще бъде заместник-външен министър. В Министерството на здравеопазването за заместник-министърът ще бъде назначен на Асим Муса, предава македонският  „Фокус“.\r\nГьонюл Байрактар ще бъде заместник-министър на труда и социалната политика, а Садик Бекири ще бъде заместник-министър на транспорта и съобщенията.\r\nПо предложение на министър-председателя Зоран Заев министърът на правосъдието Рената Десковска се местни в министерството на правосъдието. Асаф Адеми ще бъде нов министър на културата, а Бардул Даути е назначен за министър без портфейл. Виктор Турмаков", "date": "2018.05.23", "title": "„Фокус“ (Македония): Назначени са новите заместник-министри в македонското правителство – Андрей Жерновски на външните работи, Асим Муса на здравеопазването"}
{"url": "http://www.focus-news.net/news/2018/05/23/2525442/ministar-rumen-porozhanov-blizo-60-70-mln-lv-plashtaniya-shte-badat-razpredeleni-poetapno-mezhdu-3-i-8-yuni-za-bioproizvoditelite.html", "text": "Имахме много ползотворна среща в понеделник в 14.00 с биопроизводителите. Това каза пред журналисти министърът на земеделието, храните и горите Румен Порожанов който посети фермерски пазар с продукти, произведени в зоните от Натура 2000, предаде репортер на Агенция „Фокус“. „Очакваме регистърът да бъде готов и по електронен път всички контролиращи лица да въвеждат информацията за всеки един от над 8000 биопроизводители, така че да имаме надеждна онлайн информация, а не да събираме по екстензивен път, което ни бави плащанията. Очакваме юни-юли този регистър да бъде готов. Поели сме ангажимент и имаме близо 60-70 млн. лв. плащания за биологични производители“, заяви Порожанов. По думите му в седмицата между 3 и 8 юни те ще бъдат поетапно разплатени, както и агроекологията, която стои. \r\n„Не можем да забраним да се продава един или друг продукт. Наименованието, което един или друг производител е избрал за своя продукт, няма как да се администрира на национално ниво. Опитваме се да промотираме българския продукт като цяло. В момента сме привилегировани от това, че идва реколтата. Лошият пример дойде със свръхреколтата в розите, сега очакваме много хубава с черешите. Надявам се празникът на черешата да мине под друго мото,  не с „Дайте ни помощ“, допълни той. „В края на краищата това не е розов свят, в който обран на деня трябва да бъде обработен на деня. Темата с българското производство смятам, че лека-полека си настъпва. Важно е да направим и кампании, защото самото мислене на българските потребители, както например в една Словения, ще си купят накрая нещо вносно от България или някъде другаде. Те са националисти хората. Трябва да бъдем малко по-активни, включително и медиите“, каза още Румен Порожанов. \r\nЛюба АЛЕКСИЕВА", "date": "2018.05.23", "title": "Министър Румен Порожанов: Близо 60-70 млн. лв. плащания ще бъдат разпределени поетапно между 3 и 8 юни за биопроизводителите"}
{"url": "http://www.focus-news.net/news/2018/05/23/2525438/libertas-zashtitata-po-sluchaya-tank-obyavi-che-shte-obzhalva-prisadata.html", "text": "Адвокатът на обвинените по случая „Танк“ Димитър Дангов заяви, че защитата ще обжалва присъдите, предава македонското електронно издание  „Либертас“.\r\nДангов заяви, че съдът не е имал основания за обяви осъдителната присъда, а тя е трябвало да бъде оправдателна. Той допълни, че отсъствието на Груевски при обявяването на присъдата е негово „лично право“.\r\nБившият министър-председател на Македония Никола Груевски бе осъден на две години затвор, а бившият заместник-вътрешен министър Джоко Поповски получи присъда от шест години и шест месеца. Виктор Турмаков", "date": "2018.05.23", "title": "„Либертас“ : Защитата по случая „Танк“ обяви, че ще обжалва присъдата"}
{"url": "http://www.focus-news.net/news/2018/05/23/2525425/alsat-m-makedoniya-dve-godini-zatvor-za-bivshiya-makedonski-premier-nikola-gruevski-za-luksozen-mertsedes.html", "text": "Бившият македонски премиер Никола Груевски бе осъден на две години лишаване от свобода по обвинение за противозаконно закупуване с бюджетни средства на луксозен автомобил „Мерцедес“ за 600 хиляди евро, предава излъчващата на албански скопска телевизия „Алсат – М“.\r\nГруевски не се яви на обявяването на присъдата и беше представен от своите адвокати.\r\nПо същия случай бившия заместник-министър на вътрешните работи Джоко Поповски е осъден на 6 години и 6 месеца лишаване от свобода.\r\nПревод и редакция:", "date": "2018.05.23", "title": "„Алсат – М“ (Македония): Две години затвор за бившия македонски премиер Никола Груевски за луксозен „Мерцедес“"}
{"url": "http://www.focus-news.net/news/2018/05/23/2525437/tv-zvezda-ekspert-komentira-balgarski-potok-balgariya-ne-izpalnyava-obeshtaniyata-si.html", "text": "Русия не може да построи нито един съвместен проект с България, тъй като българската страна не изпълнява обещанията си. Такова заявление направи директорът на Института за национална енергетика на Русия Сергей Правосудов, в коментар за думите на българския президент Румен Радев, че страната се нуждае от директни доставки на руски газ през Черно море, предава „ТВ Звезда“.\r\n„Изначално, както помним, преди „Турски поток“ се планираше „Южен поток“, който трябваше да отиде директно в България. Но се получи така, че България отначало даде разрешение за строителството на този газопровод, а след това оттегли това решение – след като американците им казаха, че е по добре да не правят това. Русия не може да направи нито един проект с тази страна, защото отначало те обещават, че ще направят всичко, а след това не правят нищо“, заяви Правосудов в хода на разговор с кореспондент на „Звезда“.\r\nДиректорът на Института за национална енергетика отбеляза, че „този проект е абсолютно нереален в този случай“, тъй като първата тръба на „Турски поток“ вече е положена, а втората в момента се намира в стадий на строителство.\r\n„Разбираемо е, че българите се опомниха късно и всичко това се прави, за да се покаже пред вътрешните избиратели, че ръководството на страната се грижи за националните интереси“, заключи експертът.\r\nПревод и редакция:", "date": "2018.05.23", "title": "„ТВ Звезда“: Експерт коментира „Български поток“: България не изпълнява обещанията си"}
{"url": "http://www.focus-news.net/news/2018/05/23/2525443/vratsa-vazstanoveno-e-dvizhenieto-po-okolovrastniya-pat-na-grada-pri-km-0100.html", "text": "Възстановено е движението по околовръстния път на град Враца при км 0+100. Това съобщиха от пресцентъра на Агенция \"Пътна инфраструктура\" (АПИ). Трафикът временно се осъществяваше в една лента поради аварирал тежкотоварен камион.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.05.23", "title": "Враца: Възстановено е движението по околовръстния път на града при км 0+100"}
{"url": "http://www.focus-news.net/news/2018/05/23/2525445/evropeyskata-komisiya-predlaga-proektobyudzhet-na-es-za-2019-g-v-razmer-na-166-mlrd-evro-byudzhetni-krediti-za-poeti-zadalzheniya.html", "text": "Европейската комисия предложи проектобюджет на Европейския съюз (ЕС) за 2019 г. в размер на 166 милиарда евро бюджетни кредити за поети задължения. Това представлява увеличение от 3 % за 2018 г. и включва инвестиции в по-силна и по-устойчива европейска икономика и насърчаване на солидарността и сигурността от двете страни на границите на ЕС, съобщиха от Представителството на ЕК в България. \r\nВ рамките на текущия дългосрочен бюджет на ЕС за периода 2014—2020 г. това е шестият поред бюджет и той функционира според зададените в посочения дългосрочен бюджет ограничения. Предназначен е за оптимизиране на финансирането за съществуващите програми, както и за новите инициативи, и за повишаване на европейската добавена стойност в съответствие с приоритетите на Комисията „Юнкер“. \r\nПредложението се основава на презумпцията, че след като Обединеното кралство напусне Съюза на 30 март 2019 г., то ще продължи да дава принос и да участва в изпълнението на бюджета на ЕС до края на 2020 г., както ако беше държава членка. \r\nЕвропейският парламент и държавите — членки на Европейския съюз, ще обсъдят съвместно това предложение. По-рано този месец Европейската комисия представи предложението си за прагматичен и модерен дългосрочен бюджет за периода 2021—2027 г.", "date": "2018.05.23", "title": "Европейската комисия предлага проектобюджет на ЕС за 2019 г. в размер на 166 млрд. евро бюджетни кредити за поети задължения"}
{"url": "http://www.focus-news.net/news/2018/05/23/2525449/pernik-kmetat-d-r-vyara-tserovska-otlichi-s-plaket-kraeveda-svetozar-zahariev.html", "text": "Кметът на Перник д-р Вяра Церовска отличи с плакет краеведа Светозар Захариев. Това съобщиха от Общината. Наградата е в знак на признателност в навечерието на най-светлия празник Деня на българската просвета и култура и на славянската писменост  – 24-ти май. Призът беше връчен на официалното откриване на подредената литературна витрина в Регионалната библиотека „Светослав Минков“ по повод 85-та годишнина на Светозар Захариев. \r\n„За мен е мен е чест да изпълня едно от най-важните задължения  като кмет на Община Перник и да покажа през това събитие, организирано от библиотеката, забележителните и големите личности, с които всяко поколение може да се гордее и през, които Перник се показва като един културен и духовен център . Малко са творците, които могат да се похвалят с толкова голямо уважение на града и с толкова голямо творчество. Желая ви здраве и късмет, благодаря ви за всичко, което сте направил за Перник и още творческо вдъхновение“, сподели кметът Вяра Церовска.\r\nВ знак на благодарност краеведът Светозар Захариев подари с автограф на кмета албума „Старият Перник 1891-1944“ .\r\nСветозар Захариев е  един от най-видните и изявени представители на пернишкия културени интелектуален елит. На пернишката общественост той е познат като учител, редактор , кореспондент, ръководител на литературен кръжок към читалище „Елин Пелин“, автор е на множество публикации в местния и централния печат. Неговата творческа дейност е твърде богата и разнопосочна, включва книги, статии, дикторски текст към филм , посветен на 60-годишнината от обявяването на Перник за град. Изключително значим е неговия принос за развитие на краеведското дело в Перник . Известно е, че Захариев е председател на краеведското обединение за Югозападна България, а през 2006 година е удостоен със званието заслужил краевед  от Управителния съвет от съюза на краеведите в България.\r\nЛитературната витрина, която показва библиотеката включва книги, статии от периодичния печат от и за Светозар Захариев, както и снимков материал от фонда на библиотеката.", "date": "2018.05.23", "title": "Перник: Кметът д-р Вяра Церовска отличи с плакет краеведа Светозар Захариев"}
{"url": "http://www.focus-news.net/news/2018/05/23/2525448/zam-predsedatelyat-na-gerb-i-predsedatel-na-pg-na-partiyata-tsvetan-tsvetanov-se-sreshtna-s-kmeta-na-obshtina-ruse-plamen-stoilov.html", "text": "Зам.-председателят на ГЕРБ и председател на ПГ на партията Цветан Цветанов се срещна днес с кмета на Община Русе Пламен Стоилов. Те обсъдиха напредъка в осъществяването на редица мащабни инфраструктурни и социални проекти на територията на общината. Това съобщиха от пресцентъра на ПП ГЕРБ. В разговора участваха още народният представител от ГЕРБ-Русе и областен координатор на партията Пламен Нунев, зам. – кметът по европейско развитие Страхил Карапчански и зам. – кметът по хуманитарни дейности Иван Григоров.\r\n„Над 2000 ученици и деца от детските градини ще се възползват от създадените нови условия за обучение и игри в ПМГ „Баба Тонка“ – Русе, СУ „Христо Ботев“ – Русе и детските градини „Пинокио“ 1 и 2 и „Русалка 2““, обясни кметът Стоилов. По думите му се предвижда завършването им през есента тази година. „Благодарение на активността на Община Русе и подкрепата на Министерски съвет е създадена необходимата координация за завършването им в срок. Въвеждат се нови технологии за енергоспестяване в обектите от образователната инфраструктура, което ще понижи разходите за издръжка“, подчерта зам.-председателят на ГЕРБ.\r\n„Над 12 млн. лева е размерът на безвъзмездно финансиране от европейските програми по тези проекти“, каза Цветан Цветанов, който оцени високо работата на Общината за европейския облик на Русе.\r\nКметът Пламен Стоилов изтъкна, че Русе е един от малкото градове със стартирала на 100 процента реализация на инвестиционната програма „Региони в растеж“. Европейските средства, които ще се инвестират в икономиката и инфраструктурата на града, са на стойност над 56 млн. лева. Основните мащабни проекти, по които Община Русе работи, са реконструкцията и рехабилитацията на четири улици, които свързват центъра с кея на града, който също предстои да бъде благоустроен. \r\nВторият етап на проекта за интегрирана система на градски транспорт предвижда изграждане на пешеходна връзка–надлез между кварталите „Родина 3“ и „Чародейка“, реконструкция и рехабилитация на участъци от бул. „Придунавски“ и  ул. „Шипка“, изграждане на пешеходни зони и надграждане на интелигентната транспортна система. С европейско финансиране се предвижда и рехабилитация на кейовите страни и подобряване на навигационните условия на три корабни места. Към момента се изпълнява и реконструкцията на пет общински учебни заведения и дворните им пространства и стартира ремонта на 1/3 от улиците и тротоарите в целия град.", "date": "2018.05.23", "title": "Зам.-председателят на ГЕРБ и председател на ПГ на партията Цветан Цветанов се срещна с кмета на Община Русе Пламен Стоилов"}
{"url": "http://www.focus-news.net/news/2018/05/23/2525444/plyus-info-makedoniya-nikola-gruevski-ne-doyde-na-obyavyavaneto-na-prisadata-si-no-sutrinta-e-bil-na-izslushvane-za-sluchaya-traektoriya.html", "text": "Бившият министър-председател на Македония Никола Груевски не се яви пред съда при обявяването на присъдата си от две години лишаване от свобода по случая „Танк“, предава македонската медия  „Плюс Инфо“.\r\nВъпреки това, в 9:30 тази сутрин той влезе в съда по време на изслушването по делото „Траектория“ относно изграждането на пътищата Демир Капия-Смоквица и Миладиновци-Щип.\r\nНа входа на наказателния съд той беше посрещнат с семействата на жертвите от случая „Монструм“, за което бе насрочено едновременно изслушване.\r\nИзслушването за „Траектория“ продължи кратко време, а след това адвокатите поискаха прекъсване, защото трябваше да се подготвят за обявяването на присъдата, насрочена за 12,30 часа.\r\nСлед произнасянето на присъдата адвокатите на Груевски заявиха, че са разочаровани, че ще обжалват, че не са очаквали присъда.\r\nБившият премиер няма да отиде в затвора за изтърпяване на присъдата си, докато присъдата не стане ефективна. Виктор Турмаков", "date": "2018.05.23", "title": "„Плюс Инфо“ (Македония): Никола Груевски не дойде на обявяването на присъдата си, но сутринта е бил на изслушване за случая „Траектория“"}
{"url": "http://www.focus-news.net/news/2018/05/23/2525450/tehran-times-vanshnata-politika-na-sasht-e-dadena-pod-naem-na-tozi-koito-predlaga-nay-visokata-strana.html", "text": "Иранският външен министър Мохамад Джавад Зариф заяви, че външната политика на САЩ е „дадена под наем“ и всяка лобистка група, готова да плати повече, може да задвижи САЩ към собствените си цели, предаде  Tehran Times.\r\nГоворейки за скорошните антиирански изказвания на държавния секретар на САЩ Майк Помпео, Зариф заяви, че те са „безсмислени, срамни и нелогични“ и затова не заслужават реакция.\r\n„Правителството на САЩ се е превърнало в затворник на собствените си илюзии, но и е затворник на корумпирани лобистки групи, които всеки ден се разкриват пред обществото“, допълни иранският министър. Виктор Турмаков", "date": "2018.05.23", "title": "Tehran Times: Външната политика на САЩ е дадена под наем на този, които предлага най-високата страна"}
{"url": "http://www.focus-news.net/news/2018/05/23/2525451/harmonizirat-se-kriteriite-za-opredelyane-na-toksichni-za-okolnata-sreda-otpadatsi.html", "text": "Правителството одобри проект за промени на Закона за управление на отпадъците, с който се въвеждат европейски хармонизирани критерии за опасното свойство HP 14 „Токсични за околната среда“, съгласно европейски регламент от 2017 г., съобщиха от правителствената информационна служба.\r\nС промените в българското законодателство се регламентират свойствата, определящи отпадъците като опасни. Това ще позволи да се избегне прилагането на различни критерии за определянето на опасното свойство „Токсични за околната среда“ в нашата страна и в другите държави членки и ще отпадне необходимостта за повторното му определяне при трансграничен превоз на отпадъците. Избягва се и рискът за околната среда, защото се отнема възможността даден отпадък, определян като токсичен по хармонизираните критерии, да се бъде посочен като нетоксичен в нашата страна.\r\nС настоящия ЗИД на ЗУО се въвеждат и разпоредби, свързани със законодателните предложения на ЕК в пакета „Кръгова икономика“. Поставят се основите на система за събиране на отпадъци от текстил, с което ще се осигури поетапно увеличение на целите по рециклиране и оползотворяване на отпадъците.", "date": "2018.05.23", "title": "Хармонизират се критериите за определяне на токсични за околната среда отпадъци"}
{"url": "http://www.focus-news.net/news/2018/05/23/2525452/sofiya-trima-dushi-sa-zadarzhani-sled-presledvane-v-stolitsata-ot-spetsializirani-politseyski-otryadi-avtomobili-na-zhandarmeriyata-i-drugi-sluzhebni-koli-na-mvr.html", "text": "Софийска районна прокуратура задържа трима души лица, които бяха преследвани на територията на столицата от полицията снощи. Това съобщиха от пресцентъра на Прокуратурата на Р България. Под ръководството и надзора на Софийска районна прокуратура е образувано и се води досъдебно производство за извършено престъпление по чл.346, ал. 1 НК, за това, че на 20 май 2018 г., противозаконно е бил отнет лек автомобил „Тойота“, модел „Рав4“, собственост на О. Ш., без нейно съгласие, с намерение да бъде използван. Инкриминираният автомобил е бил обявен за издирване. На 22 май 2018 г. вечерта, при провеждане на полицейска операция, описаният по-горе лек автомобил „Тойота“, модел „Рав4“ е установен в района на кв. „Княжево“. Непосредствено след него се е придвижвал лек автомобил „БМВ“. Водачите и на двете превозни средства не спрели при подаден сигнал от служители на МВР, поради което полицейски автомобили с включен звуков и светлинен сигнал потеглили след тях, насочвайки се към центъра на града. В операцията се включили специализирани полицейски отряди, автомобили на жандармерията и други служебни автомобили на МВР. В района на кв. „Факултета“ двата автомобила били обградени и движението им било преустановено принудително.\r\nИзяснена е самоличността на водача на автомобил „Тойота“, – Мирослав Георгиев и на намиращия се до него пасажер– Велизар Дангъров. Шофьорът на другия автомобил - „БМВ“, е установен с имената Иван Таков. И тримата са задържани, а по случая е образувано досъдебно производство за извършено престъпление по чл. 215, ал. 1, вр. чл. 18, ал. 1 НК (опит за вещно укривателство), под ръководството и надзора на Софийска районна прокуратура.\r\nИван Таков, Мирослав Георгиев  и Велизар Дангъров са привлечени в качеството на обвиняеми за извършено престъпление по чл. 215, ал. 1, вр. чл. 18, ал. 1 НК, при условията на съучастие, при което Таков е действал като помагач, а Георгиев и Дангъров – като извършители. Тримата са обвинени в това, че на 22 май 2018г., в гр. София, кв. „Княжево“, с цел да си набавят имотна облага, са направили опит умишлено да укрият чужда движима вещ - лек автомобил марка „Тойота“, модел „Рав 4“, собственост на О. Ш., за която предполагали, че е придобита от другиго чрез престъпление /същата била предмет на престъпление по чл.346, ал.1 от НК/. Деянието е останало недовършено поради независещи от дееца причини –лицата са задържани от служители на СДВР. \r\nПредвид високата обществена опасност на деянието и дееца, наблюдаващият прокурор е постановил задържане на тримата обвиняеми за срок до 72 часа, след изтичането на които е разпоредено привеждането им в сградата на Софийски районен съд – за разглеждане на искане за вземане спрямо тях на мярка за неотклонение „Задържане под стража“.", "date": "2018.05.23", "title": "София: Трима души са задържани след преследване в столицата от специализирани полицейски отряди, автомобили на жандармерията и други служебни коли на МВР"}
{"url": "http://www.focus-news.net/news/2018/05/23/2525446/nezavisen-makedoniya-konstruktor-poema-makedonskoto-ministerstvo-na-kulturata.html", "text": "Бъдещият министър на културата Асаф Адеми по професия е строителен инженер, завършил държавния университет \"Кирил и Методий\" в Скопие и в момента е директор на датска компания. Той идва по предложение на своята майчина партия БЕСА, от крилото на Африм Гаши. БЕСА получи ресора култура, след като Гаши и премиерът Зоран Заев се договориха за правителствена коалиция. Първоначално се споменаваше името на Зекирия Ибрахими, но скоро след това той обяви, че не приема предложението, пише скопското електронно издание „Независен“ в материал за реконструкцията на правителството в Скопие, представен без редакторска намеса.\r\nРеконструкцията на правителството предизвика лавина коментари и забележки, особено за този ресор, след като стана ясно, че дългогодишният член на независимата културна сцена, Роберт Алагьозовски, ще бъде сменен от челното място в министерството. Още по-сигурно е, че Адеми ще заеме управлението на един от най-чувствителните сектори в страната. За това министерство започнаха всички несъгласия и недоволство сред обществото от управлението на Никола Груевски. Спорният проект \"Скопие 2014\", който беше обявен през 2008 г., бе приложен именно от Министерството на културата, на което тогава начело бе Елизабета Канческа-Милевска.\r\nВ рамките на този проект са изразходвани 670 млн. евро, бяха построени 123 сгради и бяха възстановени много фасади. Ако тогава Министерството на културата бе трансформирано от този проект в Министерство на строителството, сега то ще има начело строителен инженер.\r\nПредставители на независимата културна сцена наскоро представиха петиция, озаглавена \"Не на пазаренето с културата\", която досега беше подписана от малко над 1000 души.\r\n\"Културата трябва да се развива чрез стратегически планове и политики, разработени от специалисти в сектора. Само такова лечение на културата може да даде резултати, дългосрочни и стабилни, видими във всяка сфера на обществения живот, признати и приети от нейните създатели - артисти и културни работници, обществото и гражданите.\r\nСтратегическото развитие изисква анализ, дългосрочен план и приемственост в неговото изпълнение, а не бързи и професионални неиздържани промени, които нарушават процеса на развитие на културата и произвеждат фиктивни ад хок резултати\", се казва в петицията.\r\nВ няколкото месеца министерстване на Алагьозовски се премахнаха титлата национален художник и се проведе \"Новата културна вълна\" и се прие Годишната програма за култура за 2018 г., която премина с множество противоречиви одобрени проекти. Също така някои от законите в тази област са се променили. Алагьозовски всъщност е единственият министър на СДСМ, който ще напусне това правителство, въпреки че професионалната му квалификация е по-близка до ресора на културата, отколкото тази на Адеми.\r\nБъдещият министър бе кандидат на движението за кмет на община Гостивар, а според профила на професионалната мрежа „Линекдин\" Асаф Адеми се е регистрирал като служител в офшорна компания под името \"Инсейкъл Глоубъл\". Адеми също е посланик на Македония в Кралство Дания, а от октомври 2007 до октомври 2009 г. работи и в Министерството на външните работи на Македония.\r\nСлед като Централният съвет на Скопие, крило на движението БЕСА, номинира Адеми за нов министър на културата, реакциите в обществото не се успокоиха. Поради тези причини, чрез пресконференция, от това крило реагираха. Според говорителката на скопската БЕСА Флора Емин, всички спекулации и реакции около техния кандидат за наследник на Алагьозовски са неоснователни и той е правилното решение за този ресор.\r\nСДСМ и ДСИ разменят образованието с правосъдието.\r\nПремиерът Зоран Заев, вчера, след като разбра оправдателната присъда по делото \"Подкуп\", съобщи, че от новите коалиционни партньори в правителствотое  приел списъка с кандидати за договорените министерски и директорски позиции и очаква тя да бъде приета от правителството и парламента.\r\n\"Утре ще обявя реконструкцията на правителството. Готов съм и имената се потвърждават. Ще ги предадем на парламента и накрая ще имаме пълно управление \", заяви премиерът Заев.\r\nДСИ ще номинира за министър на образованието и науката Арбър Адеми, досегашният заместник-министър в този ресор, докато правосъдието ще премине при Рената Тренески-Десковска.\r\nАрбър Адеми е роден през 1985 г. в Куманово. През миналата година е получил докторска степен в Юридическия факултет в Тирана и работи временно като асистент на ДУТ. В продължение на седем месеца е бил консултант в Министерството на труда и социалната политика. Адеми също е вицепремиер по европейските въпроси и се смята за един от най-добрите млади хора в областта на ДСИ през последните години.\r\nПревод и редакция:", "date": "2018.05.23", "title": "„Независен“ (Македония): Конструктор поема македонското Министерство на културата"}
{"url": "http://www.focus-news.net/news/2018/05/23/2525454/tets-maritsa-iztok-2-ead-dari-detska-literatura-na-chitalishta-i-biblioteki-v-stara-zagora-nova-zagora-i-radnevo.html", "text": "В навечерието на Деня на българската просвета и култура и на славянската писменост – 24 май, най-голямата топлоелектрическа централа в България „ТЕЦ Марица изток 2” ЕАД дари детска литература на читалища и библиотеки в градовете Стара Загора, Нова Загора и Раднево. Целта на инициативата е да се стимулира четенето сред подрастващите и да се обогати книжният фонд на културните учреждения. Това съобщиха от пресцентъра на „ТЕЦ Марица изток 2”. Във фокуса на тазгодишната кампания на „ТЕЦ Марица изток 2“ ЕАД са учениците от втори до осми клас. В тази връзка са подбрани автори и произведения, които са заложени в учебната програма като задължителни за изучаване. Сред дарените книги се открояват заглавия като: „Ян Бибиян на Луната” (Елин Пелин ), „През води и гори” (Емилиян Станев), „Малкият принц” (Антоан дьо Сент-Екзюпери), „Принцът и просякът” (Марк Твен), пет тома „Андерсенови приказки”, „Бай Ганьо“ (Алеко Константинов) „Под игото” (Иван Вазов), „Немили-недраги“ (Иван Вазов) и други. \r\nПроизведенията могат да бъдат намерени в Народно читалище „Родина - 1860“ - Стара Загора, Народно читалище „Д. П. Сивков - 1870 г.“ - Нова Загора, и Общинска библиотека „Алдин Алдинов” - Раднево.\r\nС инициативата „ТЕЦ Марица изток 2“ ЕАД надгражда социалната си отговорност, насочвайки вниманието си към обогатяването на знанията на децата и културното и ценностното им израстване.", "date": "2018.05.23", "title": "„ТЕЦ Марица изток 2” ЕАД дари детска литература на читалища и библиотеки в Стара Загора, Нова Загора и Раднево"}
{"url": "http://www.focus-news.net/news/2018/05/23/2525455/za-ratifikatsiya-e-predlozheno-sporazumenieto-mezhdu-es-i-shveytsariya-v-oblastta-na-evropeyskite-programi-za-spatnikova-navigatsiya.html", "text": "Правителството предлага на Народното събрание да ратифицира подписаното през 2013 г. Споразумение между ЕС и Швейцария в областта на европейските програми за спътникова навигация, съобщиха от правителствената информационна служба.\r\nЦелта на споразумението е официалното присъединяване на Швейцария към изпълнението и реализацията на програмите за спътникова навигация. Тя ще разполага с условия за достъп до Глобалната навигационна спътникова система на ЕС (ГНСС) и ще участва във финансирането на европейските програми за ГНСС.\r\nРазработването на ГНСС, проектирана специално за граждански цели, както и дългосрочното сътрудничество между Европейския съюз, неговите държави членки и Швейцария в областта на спътниковата навигация е от общ интерес, а Швейцария участва пряко и в програмите „Галилео“ и EGNOS.", "date": "2018.05.23", "title": "За ратификация е предложено Споразумението между ЕС и Швейцария в областта на европейските програми за спътникова навигация"}
{"url": "http://www.focus-news.net/news/2018/05/23/2525439/gabrovo-656-zrelostnitsi-sa-se-yavili-na-darzhaven-zrelosten-izpit-po-izbor-v-oblastta.html", "text": "656 зрелостници са се явили на държавен зрелостен изпит по избор в област Габрово. Това съобщи за Радио „Фокус“ – Велико Търново Георги Маринов, началник на Регионалното управление на образованието в Габрово. Най-много са положили изпит по Английски език – 192-ма. 192 зрелостници са се явили на изпит по Биология и здравно образование, 110 по Философия. По-слаб е бил интересът към изпита по География и икономика, Немски и Руски език, История, Химия и Математика. Георги Маринов подчерта, че изпитът е протекъл спокойно. Започнал е без забавяния. Изпитните материали са били размножени и раздадени на време. Няма анулирани работи. Бил е осигурен контрол от страна на Регионалното управление по образование във всички училища на територията на областта. Спокойно и без анулирани работи се е провели държавния зрелостен изпит по Български език и литература на 21 май. На него са се явили 732 лица от областта. Георги Маринов съобщи, че резултатите от държавните зрелостни изпити ще излязат до 13 юни. Всички те могат да бъдат проверени онлайн на сайта на Министерство на образованието и науката.\r\nНадежда КРЪСТЕВА", "date": "2018.05.23", "title": "Габрово: 656 зрелостници са се явили на държавен зрелостен изпит по избор в областта"}
{"url": "http://www.focus-news.net/news/2018/05/23/2525457/zapochva-noviyat-programen-period-za-finansirane-po-finansoviya-mehanizam-na-evropeyskoto-ikonomichesko-prostranstvo-i-norvezhkiya-finansov-mehanizam-2014-2021-g.html", "text": "Споразумения за програмите от новия период за подкрепа чрез Финансовия механизъм на Европейското икономическо пространство и Норвежкия финансов механизъм 2014-2021 г., подписаха министерствата на правосъдието, на културата, на вътрешните работи и на образованието. С подписването на споразуменията на практика се поставя началото на новия програмен период за български проекти, финансирани по двата механизма. Програмите са с общ бюджет над 113,5 млн. евро и ще финансират дейности и проекти в приоритетните сектори правосъдие, вътрешни работи, култура и местно развитие, намаляване на бедността. Това съобщиха от пресцентъра на Министерството на правосъдието.\r\nПрограма „Правосъдие“ включва Програмна област 19 „Корекционни услуги и предварително задържане“ и Програмна област 21 „Ефективност и ефикасност на съдебната система, укрепване на върховенството на закона“. Тя ще бъде финансирана от Норвежкия финансов механизъм 2014-2021 с безвъзмездна финансова помощ в размер на 30 млн. евро и национално съфинансиране малко над 5 млн. евро. \r\nИзграждане на пилотен затвор с учебен център с капацитет 400 лишени от свобода в Кремиковци, създаване на преходни отделения или т.нар. half way houses за адаптация на затворници, на които им предстои освобождаване, ремонт на затвори и арести, са сред основните цели, залегнали в следващите  години.\r\nИ още: ефективни мерки за рехабилитация и реинтеграция на жертвите на домашно насилие и работа с извършителите; повишаване на компетентността в съдебната система за прилагане на решенията на Европейския съд по правата на човека и повишаване на  капацитета на магистрати за разширяване използването на обществени санкции и мерки срещу насилие над жени и деца, са сред очакваните резултати в Програма „Правосъдие“.\r\nДнес, от българска страна споразуменията бяха подписани от Иван Иванов, ръководител на Националното координационно звено за двата механизма и директор на Дирекция „Централно координационно звено“ в Министерския съвет и държавният секретар на Кралство Норвегия Ингвилд Стуб. На церемонията, с която се отбеляза и 10 години от началото на  Финансовия механизъм на Европейското икономическо пространство и Норвежкия финансов механизъм в България, присъства заместник министър-председателят Томислав Дончев. \r\nЗаместник-министърът на правосъдието проф. Николай Проданов благодари на норвежките партньори за помощта и изрази увереност, че през новия програмен период съвместната ползотворна дейност ще бъде надградена.", "date": "2018.05.23", "title": "Започва новият програмен период за финансиране по Финансовия механизъм на Европейското икономическо пространство и Норвежкия финансов механизъм 2014-2021 г."}
{"url": "http://www.focus-news.net/news/2018/05/23/2525441/radio-svobodna-evropa-makedoniya-nikos-kotsias-zayavi-che-sasht-se-interesuvat-silno-ot-spora-s-imeto-no-ne-natiskat-za-nezabavno-reshenie.html", "text": "Гръцкият външен министър Никос Коцияс заяви, че администрацията на САЩ не упражнява натиск да се намери решение за спора с името, но и че има интерес към това, предаде радио  „Свободна Европа“ в своята македонска редакция.\r\n„Нямаме никакъв натиск по въпроса, нито пък има намерение за натиск. Никога няма да им позволим да ни тласкат. Но те са много заинтересовани от решението  на спора и се опитват да разберат докъде са достигнали преговорите и кои са трудните точки“, заяви  Коцияс пред журналисти след вчерашната си среща със съветника в Белия дом по национална сигурност Джон Болтън. Виктор Турмаков", "date": "2018.05.23", "title": "Радио „Свободна Европа“ (Македония): Никос Коциас заяви, че САЩ се интересуват силно от спора с името, но не натискат за незабавно решение"}
{"url": "http://www.focus-news.net/news/2018/05/23/2525453/fokus-makedoniya-sadiya-dobrila-katsarska-iznese-lektsiya-na-polititsite-predi-da-osadi-nikola-gruevski.html", "text": "Съдия Добрила Кацарска, малко преди да произнесе присъдата по делото „Танк“, изнесе кратък урок на държавните служители. Тя заяви, че държавните служители трябва да са отговорни и прозрачни в управлението на публичните средства. Според нея бившият министър-председател Никола Груевски е подценил гражданите с покупката на луксозния Мерцедес, предава македонският  Фокус“.\r\n„Чест е да носиш публична длъжност в Република Македония, особена чест е да бъдеш министър-председател. Следователно, трябва да се грижиш за интересите на гражданите. Всеки държавен служител трябва да знае, че един от основните принципи е принципът на отчетността. Гражданите на Република Македония трябва да знаят как се изразходват парите им. Никой не трябва да подценява гражданите, както и обвиняемият Никола Груевски. Той успя да си осигури незаконно Мерцедес“, заяви Кацарска.\r\nСлед това тя обяви присъдата, с която Груевски е осъден на две години затвор, а Джоко Поповски на шест години и шест месеца. Виктор Турмаков", "date": "2018.05.23", "title": "„Фокус“ (Македония): Съдия Добрила Кацарска изнесе лекция на политиците, преди да осъди Никола Груевски"}
{"url": "http://www.focus-news.net/news/2018/05/23/2525461/prokurorskata-kolegiya-na-vss-nalozhi-distsiplinarni-nakazaniya-za-narusheniya-na-petima-prokurori.html", "text": "Прокурорската колегия на Висшия съдебен съвет (ВСС), на основание чл. 316, ал. 1 от ЗСВ, образува дисциплинарно производство за налагане на дисциплинарно наказание на Свилен Атанасов Цеков – следовател в Следствения отдел в Софийска градска прокуратура. Това съобщиха от ВСС.\r\nПрокурорската колегия, на основание чл. 316, ал. 2 от ЗСВ избра чрез жребий дисциплинарен състав: Светлана Бошнакова - председател и докладчик, Георги Кузманов и Калина Чапкънова.\r\nДисциплинарното производство е образувано по предложение от Емилия Русинова – административен ръководител на Софийска градска прокуратура.\r\nПрокурорската колегия на ВСС, на основание чл. 316, ал. 1 от ЗСВ, образува дисциплинарно производство за налагане на дисциплинарно наказание и на Искра Николова Георгиева – следовател в Следствения отдел в Софийска градска прокуратура.\r\nПрокурорската колегия, на основание чл. 316, ал. 2 от ЗСВ избра чрез жребий дисциплинарен състав: Гергана Мутафова - председател и докладчик и Пламен Найденов и Даниела Машева.\r\nДисциплинарното производство е образувано по предложение от Емилия Русинова – административен ръководител на Софийска градска прокуратура.\r\nПрокурорската колегия на Висшия съдебен съвет, на основание чл. 316, ал. 1 от ЗСВ, образува дисциплинарно производство за налагане на дисциплинарно наказание и на Бойко Йорданов Атанасов – следовател в Следствения отдел в Софийска градска прокуратура.\r\nПрокурорската колегия, на основание чл. 316, ал. 2 от ЗСВ избра чрез жребий дисциплинарен състав: Гергана Мутафова - председател и докладчик и Калина Чапкънова и Пламен Найденов.\r\nДисциплинарното производство е образувано по предложение от Емилия Русинова – административен ръководител на Софийска градска прокуратура.\r\nПрокурорската колегия на ВСС наложи на Милена Боева Даскалова – прокурор в Районна прокуратура – Варна, а към момента на извършване на дисциплинарното нарушение, заместник на административния ръководител – заместник-районен прокурор на Районна прокуратура – Варна, дисциплинарно наказание по чл. 308, ал. 1, т. 2 от ЗСВ – „намаляване на основното трудово възнаграждение с 10 на сто за срок от една година“ за допуснато дисциплинарно нарушение по чл. 307, ал. 3, т. 3 от ЗСВ във вр. с чл. 4.4, чл. 5.5, чл. 5.6, чл. 5.7, чл. 5.8, както и специфично правило за етично поведение на административни ръководители с оглед заемана ръководна длъжност по чл. 8.6 от Кодекса за етично поведение на българските магистрати.\r\nПрокурорската колегия на ВСС наложи на Цветанка Тинкова Гетова – прокурор в Районна прокуратура – Варна, а към момента на извършване на дисциплинарното нарушение, административен ръководител – районен прокурор на Районна прокуратура – Варна, дисциплинарно наказание по чл. 308, ал. 1, т. 1 от ЗСВ – „забележка“ за допуснато дисциплинарно нарушение по чл. 307, ал. 3, т. 3 от ЗСВ във вр. чл. 4.4, чл. 5.5, чл. 5.6, чл. 5.7, чл. 5.8, както и специфично правило за етично поведение на административни ръководители, с оглед заемана ръководна длъжност по чл. 8.6 от Кодекса за етично поведение на българските магистрати.", "date": "2018.05.23", "title": "Прокурорската колегия на ВСС наложи дисциплинарни наказания за нарушения на петима прокурори"}
{"url": "http://www.focus-news.net/news/2018/05/23/2525447/fokus-makedoniya-sled-prisadata-na-nikola-gruevski-deputatite-ot-vmro-dpmne-napusnaha-parlamentarnata-sesiya.html", "text": "След като бившия премиер и лидер на ВМРО-ДПМНЕ Никола Груевски бе осъден на две години затвор по случая „Танк“ за доставка на Мерцедес, депутатите от ВМРО-ДПМНЕ напуснаха днешното заседание на парламента, без да дадат допълнително обяснение, предава македонската медия  „Фокус“.\r\nПреди това парламентът не гласува промените в Закона за акцизите, предложен именно от опозиционните депутати, които предлагат намаляване на акциза върху дизеловото гориво за три денара за литър от 15,121 денара на 12,121 лева (48 на 38 стотинки).\r\nДепутатите от управляващото мнозинство на СДСМ, ДСИ и от другите партии, които останаха в залата, изслушаха речта на омбудсмана Иджет Мемети докато той представи годишния отчет за своята работа. Виктор Турмаков", "date": "2018.05.23", "title": "„Фокус“ (Македония): След присъдата на Никола Груевски депутатите от ВМРО-ДПМНЕ напуснаха парламентарната сесия"}
{"url": "http://www.focus-news.net/news/2018/05/23/2525462/blagoevgrad-dvama-dushi-sa-s-povdignati-obvineniya-sled-spetsaktsiyata-v-patna-politsiya.html", "text": "Двама души са с повдигнати обвинения след специализираната акция в сектор „Пътна полиция“-Благоевград. Това стана ясно по време на брифинг в Окръжна прокуратура-Благоевград, предаде репортер на Радио „Фокус“-Пирин. Единият от задържаните е ст. инсп. Данаил Стоицов – началник на сектора, а другият е Бойко Шарков.\r\nЛивия НИНОВА", "date": "2018.05.23", "title": "Благоевград: Двама души са с повдигнати обвинения след спецакцията в „Пътна полиция“"}
{"url": "http://www.focus-news.net/news/2018/05/23/2525463/premierat-boyko-borisov-shte-bade-na-audientsiya-pri-glavata-na-rimokatolicheskata-tsarkva-po-sluchay-24-may.html", "text": "Министър-председателят Бойко Борисов ще бъде на посещение в Рим на 24 май и на аудиенция при главата на Римокатолическата църква Негово Светейшество папа Франциск на 25 май. Това съобщиха от правителствената информационна служба. Поводът е отбелязването на Деня на българската просвета и култура и на славянската писменост.  Българската делегация, ръководена от премиера, включва в състава си представители на вероизповеданията у нас, на академичната общност и дейци на културата. На срещата с папа Франциск ще присъстват Западно и Средноевропейски митрополит на БПЦ Антоний, председателят на БАН акад. Юлиан Ревалски, ректорите на УНСС проф. Стати Статев и на ВТУ „Св. Св. Кирил и Методий“ проф. Христо Бонджолов, директорът на Института по исторически изследвания към БАН доц. Даниел Вачков, директорът на Софийската филхармония Найден Тодоров и ръководителят на националната школа по приложна математика Теодоси Теодосиев. Тяхното участие в аудиенцията е признание за постиженията им и е израз на значението, което българското правителство отдава на образованието, науката и културата. За първи път тази година традиционното поклонение пред гроба на Св. Кирил и посещението на базиликата „Санта Мария Маджоре“, където папа Адриан ІІ благославя славянската азбука и книги, ще бъде осъществено съвместно с делегацията на Република Македония, водена от министър-председателя Зоран Заев. Двете делегации ще участват и в официалния прием, даван в българското посолство в Италия по случай празника на духовността. Съвместното честване на исторически събития, значими за двете държави, и почитането на големи исторически личности, е символ на новия етап в отношенията между София и Скопие след подписването на договора за добросъседство на 1 август 2017 г. При посещението си в Рим българската делегация ще поднесе цветя на паметника на патриарха на българската литература Иван Вазов и ще присъства на молебен за здраве и успехи на българския народ, отслужен в храма „Св. Павел ала Регола“, в който черкуват членовете на Българската православна църковна община. „Аудиенцията във Ватикана е огромен жест на папата към българския народ, към изключителното дело на светите братя Кирил и Методий, към това, че сме дали писменост“, коментира премиерът Борисов при посещението си в Рим на 24 май 2015 г.", "date": "2018.05.23", "title": "Премиерът Бойко Борисов ще бъде на аудиенция при главата на Римокатолическата църква по случай 24 май"}
{"url": "http://www.focus-news.net/news/2018/05/23/2525456/kurir-makedoniya-nikola-gruevski-ne-prisastva-na-obyavyavaneto-na-prisadata-sreshtu-nego.html", "text": "През обществеността в Македония дълго време се говори, че процесите, които Специализираната прокуратура води срещу бившия премиер на страната Никола Груевски и другите служители от ВМРО-ДПМНЕ, ще получат политически епилог, че обвиняемите ще бъдат признати за виновни, независимо от това колко са твърди доказателствата на защитата за обратното, коментира приближеното към бившето ръководство на ВМРО-ДПМНЕ скопско електронно издание  „Курир“\r\nГруевски не присъства на днешното произнасянето на присъдите, а неофициално е заявил на своите адвокати, че става дума за политически изфабрикуван случай с известен край, в който е било ясно, че Заев ще бъде освободен от вина, а той бе признат за виновен . Поради тази причина той поиска от адвокатите да използват законното право да не присъства на произнасянето на присъдата. Той също така заяви преди дни, че настоящият министър-председател Зоран Заев се е договорил със съдията по делата „Танк“ и „Подкуп“ Добрила Кацарска.\r\n„Това укрепва основата на предишни обсъждания в някои медии, че Заев е безпринципен, че е сключил незаконно споразумение със съда, с което той ще бъде обявен за невинен, а аз за виновен. Това показва, че става дума за един чисто политически въпрос, за едно чисто политическо преследване, който се случва в Република, в момент, когато трябва да се вземат ключови решения по въпроса за името“, заяви Груевски. Виктор Турмаков", "date": "2018.05.23", "title": "„Курир“ (Македония): Никола Груевски не присъства на обявяването на присъдата срещу него"}
{"url": "http://www.focus-news.net/news/2018/05/23/2525458/vmro-dpmne-sled-prisadata-na-gruevski-politicheskiyat-sad-na-sdsm-izpalnyava-porachkite-na-kriminalniya-kartel-zapochvat-protesti-sreshtu-pravitelstvoto-na-2-yuni.html", "text": "Политическият съд на Социалдемократическия съюз на Македония изпълнява поръчките на криминалния картел, за да отклони вниманието на обществеността от грабежът, на който е подложена Република Македония в момента, съобщават от ВМРО-ДПМНЕ в реакция след обявяването на присъдата от две години лишаване от свобода на бившия македонски министър-председател Никола Груевски по дело за незаконно закупуване с бюджетни средства на луксозен брониран автомобил „Мерцедес“, известно като „Танк“, предава скопското електронно издание „Република“.\r\nКоментарът на опозиционната партия гласи следното:\r\n„Тоталното обедняване на гражданите е проблемът, който (премиерът на Македония Зоран) Заев замита под килима с дирижираните съдебни процеси. Няма по-високи пенсии, но за сметка на това има предавания на живо от нагласени политически процеси. Нови инвестиции и капитали няма, но за сметка на това послушните съдии издават политически присъди, поръчани от криминалния картел. Правосъдието работи с двойни стандарти, хора като Заев, които скандално са хванати в престъпление се освобождават, а хора, които са работили честно не за себе си и не са придобили противоправна собственост се осъждат с драконовски присъди. Правосъдието в Република Македония преживява най-срамния си период. Македония е единствената държава в Европа с политически затворници. Такива процеси за политическа разправа има само в Северна Корея, а може и там да няма“.\r\nОт ВМРО-ДПМНЕ твърдят, че страната е отвлечена от картелът, който е на власт, а правосъдието робува лично на Зоран Заев. Македония, твърди опозиционната партия, не може да се придвижи с нито една стъпка към ЕС и НАТО с такова правосъдие:\r\n„Десетки членове на ВМРО-ДПМНЕ са жертви на лъжи и показно съдебно преследване, само защото са политически противници на Зоран Заев, те са задържани и затваряни. Процесите срещу тях са далеч от всякакво справедливо и законово правило. Държавата потъва икономически. Република Македония е изправена пред стагнация, което е началото на икономически изгнание, както и в прехода. Няма растеж на икономиката, заплатите падат, гражданите са отчаяни. Това ненационално правителство трябва да изчезне. Политическата злоупотреба с институциите трябва да спре. Икономиката не трябва да пропада повече. Държавата заслужава по-добро. Гражданите заслужават по-добро. Ето защо ние всички заедно излизаме на 2 юни от 20 часа пред правителството на Република Македония, за да кажем не на тази недемократична власт“, пишат още от ВМРО-ДПМНЕ.\r\nПревод и редакция:", "date": "2018.05.23", "title": "ВМРО-ДПМНЕ след присъдата на Груевски: Политическият съд на СДСМ изпълнява поръчките на криминалния картел, започват протести срещу правителството на 2 юни"}
{"url": "http://www.focus-news.net/news/2018/05/23/2525467/pravitelstvoto-odobri-promeni-v-natsionalniya-plan-za-razpredelenie-na-radiochestotniya-spektar.html", "text": "Правителството одобри промени в Националния план за разпределение на радиочестотния спектър, които отразяват нови регламенти на Европейската конференция по пощи и далекосъобщения и Международния съюз по далекосъобщения, съобщиха от правителствената информационна служба.\r\nС извършените допълнения в планирането на съществуващите обхвати, се постига по-пълна хармонизация на разпределението на радиочестотния спектър по радиослужби и ползватели с европейските и световните разпределения.", "date": "2018.05.23", "title": "Правителството одобри промени в Националния план за разпределение на радиочестотния спектър"}
{"url": "http://www.focus-news.net/news/2018/05/23/2525465/yuristat-petar-kichashki-institut-za-moderna-politika-priravnyavaneto-na-lotariite-kam-tvardiya-hazart-e-kato-da-se-priravnyava-edna-bira-sedmichno-s-alkoholizam.html", "text": "Абсурдни са твърденията, че да си купуваш билети от лотарията е равнозначно на играене на твърд хазарт (рулетки, казина, покер и пр.). По същата логика, защитниците на тази позиция могат да твърдят, че ако човек пие по една бира седмично, то той автоматично е алкохолик. Това заяви пред Агенция \"Фокус\" Петър Кичашки, юрист и изпълнителен директор на Института за модерна политика (ИМП).\r\nВ експертния доклад, който Правият екип на ИМП внесе в парламента и правителството са посочени резултатите от 92 емпирични научни изследвания, свързани с хазартната зависимост. От тях става ясно, че процентът на хазартно зависими в Европа варира от 0,12 на до малко на 3 % от населението.  В Италия става дума за 2,2%, в Германия за 1,2%, във Великобритания за 0,6% и т.н., подчерта Петър Кичашки.\r\nДанните са категорични - няма доказана корелация между наличието или отсъствието на реклама или лесно достъпна продажба на лотарийни билети и наличието на хазартна зависимост в отделните общества. Хазартна зависимост в относително стабилен мащаб в пропорциите, които посочих, се забелязват както в държави с пълна забрана на лотариите, така и в държави с масова реклама на същите. С други думи - няма връзка между зависимостта към хазарта и наличието на рекламирана лотария\", каза още той.\r\nМинистерството на здравеопазването прави ясно разграничение между понятията \"хазартна зависимост\", което е патологичното състояние на неконтролируемо залагане и \"социалния хазарт\", който е част от свободата на личността да избира как да се забавлява. Като цяло тази тема се оплете в толкова много неистини и откровени манипулации, че човек сякаш се губи в морето на несъстоятелните аргументи по този иначе важен обществен въпрос\", добави Петър Кичашки.", "date": "2018.05.23", "title": "Юристът Петър Кичашки, Институт за модерна политика: Приравняването на лотариите към твърдия хазарт е като да се приравнява една бира седмично с алкохолизъм"}
{"url": "http://www.focus-news.net/news/2018/05/23/2525466/natsionalniyat-sayuz-na-trudovo-proizvoditelnite-kooperatsii-e-priznat-za-predstavitelna-organizatsiya-za-horata-s-uvrezhdaniya.html", "text": "правителствената информационна служба.\r\nОрганизацията съдейства за подобряване трудовата рехабилитация и условията на труд на хората с увреждания с цел повишаване на тяхната социална и трудова реализация и пълноправното им участие в обществения живот.\r\nНационалният съвет за интеграция на хората с увреждания е консултативен орган към Министерския съвет. Членуващите в него неправителствени организации защитават интересите на хората с увреждания и изразяват становища по нормативни и стратегически документи, с което допринасят за изпълнението на държавната политика за интеграция на хората с увреждания и за усъвършенстване на нормативната база.", "date": "2018.05.23", "title": "Националният съюз на трудово-производителните кооперации е признат за представителна организация за хората с увреждания"}
{"url": "http://www.focus-news.net/news/2018/05/23/2525459/plyus-info-v-nyu-york-shte-se-provede-bitkata-za-ilindenska-makedoniya.html", "text": "Прессекретарят на правителството на Македония Миле Бошняковски заяви, че отношението му към последното предложение по спора за името остава непроменено и трябва да се изчака утрешната среща между външните министри на Македония и на Гърция Никола Димитров и Никос Коцияс в Ню Йорк, предава македонската медия  „Плюс Инфо“.\r\n„Ще имаме официална информация, която ще споделяме с обществеността“, заяви Бошняковски на днешната пресконференция, като отговори на въпроса за очакванията на утрешната среща в Ню Йорк.\r\n„Отношението на правителството, изразено от премиера Заев и министъра на отбраната Радмила Шекеринска и на външните работи Никола Димитров, остава същата. Смятаме, че даденото предложение от наша страна след лидерската среща отразява цялостно всички аспекти, които са необходими, за да се защити идентичността на македонския народ, но отразява и всички останали части, които бележат Македония като мултиетническа държава. Смятаме, че това е добро предложение за окончателно решение“, допълни той. Виктор Турмаков", "date": "2018.05.23", "title": "„Плюс Инфо“: В Ню Йорк ще се проведе битката за „Илинденска Македония“"}
{"url": "http://www.focus-news.net/news/2018/05/23/2525468/prodavaneto-na-katalizatori-shte-stava-samo-s-dokument-za-proizhod.html", "text": "Правителството одобри промени в нормативни актове, които отстраняват непълноти при транспониране на европейското законодателство в областта на управлението на отпадъци, съобщиха от правителствената информационна служба.\r\nПромяна в Наредбата за излезлите от употреба моторни превозни средства поставя краен срок за употребата на олово в системи с високо напрежение над 75 V, които се използват само за задвижване в превозни средства от категории M1 и N1. Това означава, че в електромобили от тези категории, чийто тип е одобрен след 1 януари 2019 г., не може да се използват оловни акумулаторни батерии за задвижването им. Оловото, живакът, кадмият и шествалентният хром са забранени в материалите, като се прави изключение само за случаи, когато тези метали не може да бъдат заменени.\r\nС постановлението се ограничават умишленото премахване и кражбите на катализатори, предавани като отпадък заради съдържащите се в тях ценни метали. Въвежда се изискване предаването и приемането на отработен катализатор, отделен от МПС, да става само с декларация за произход, попълнена от собствениците.\r\nОдобрени са и промени в Наредбата за разделно събиране на биоотпадъците и третиране на биоразградимите отпадъци, които са в изпълнение на целта за намаляване на количеството депонирани биоразградими отпадъци с 35% до 2020 г.", "date": "2018.05.23", "title": "Продаването на катализатори ще става само с документ за произход"}
{"url": "http://www.focus-news.net/news/2018/05/23/2525440/ek-balgariya-i-harvatiya-izpalnyavat-vsichki-usloviya-za-chlenstvo-v-evrozonata-s-izklyuchenie-na-tova-za-valutniya-kurs.html", "text": "Европейската комисия (EК) прие редовния си доклад за изпълнението на критериите за членство в Еврозоната. Това съобщиха от Представителството на ЕК в България. В доклада за конвергенцията от 2018 г. се оценява напредъкът, постигнат от държавите членки по отношение на присъединяването им към еврото. Докладът обхваща седем държави членки извън еврозоната, които са правно задължени да въведат общата валута на Европейския съюз: България, Чешката република, Хърватия, Унгария, Полша, Румъния и Швеция. В него се констатира, че като цяло тези държави членки са постигнали значителна номинална конвергенция, но понастоящем нито една от тях не отговаря на всички формални условия за присъединяване към еврозоната. \r\nДве държави членки — България и Хърватия, изпълняват всички критерии за конвергенция, с изключение на критерия за валутния курс, тъй като не са членове на валутния механизъм (ERM II). \r\nКритериите за конвергенция включват ценова стабилност, стабилни публични финанси, стабилност на валутните курсове и конвергенция на дългосрочните лихвени проценти. Оценява се също така съвместимостта на националното законодателство с правилата на икономическия и паричен съюз. В доклада се стига до заключението, че: \r\n-\tВсички засегнати държави членки изпълняват критерия във връзка с публичните финанси;\r\n-\tБългария, Чешката република, Хърватия, Унгария и Швеция изпълняват критерия за дългосрочните лихвени проценти; \r\n-\tБългария, Хърватия, Полша и Швеция отговарят на критерия за ценова стабилност;\r\n-\tНито една от държавите не изпълнява критерия за валутния курс, тъй като нито една от тях не членува във валутния механизъм (ERM II): преди влизането в еврозоната се изисква участие в този механизъм за период от поне две години, по време на който да не се наблюдават значителни отклонения. \r\nОсвен че в доклада се прави оценка на тези формални условия за присъединяване към еврозоната, в него се констатира, че с изключение на Хърватия, в никоя от посочените държави членки законодателството не е напълно съвместимо с правилата на икономическия и паричен съюз.", "date": "2018.05.23", "title": "EК: България и Хърватия изпълняват всички условия за членство в Еврозоната, с изключение на това за валутния курс"}
{"url": "http://www.focus-news.net/news/2018/05/23/2525471/promenya-se-naimenovanieto-na-pat-v-obshtina-gabrovo.html", "text": "Правителството одобри промяна на наименованието на общински път GAB2015, свързващ селата Драгановци и Поповци. Той ще се изписва вече като GАВ3017, съобщиха от правителствената информационна служба.\r\nПромяната е по предложение на местната администрация. След изграждането на обход на с. Поповци като част от второкласния път Севлиево – Габрово, част от трасето изпълнява функцията на улица, обслужваща само жителите на селото и съседните села, която няма връзка с републиканската пътна мрежа.\r\nС изменението в списъка на общинските пътища ще се постигне актуалност в данните на общинските пътни трасета и ще се предостави възможност на местната администрация да предприема действия за подобряване състоянието и безопасността на общинската пътна инфраструктура.", "date": "2018.05.23", "title": "Променя се наименованието на път в община Габрово"}
{"url": "http://www.focus-news.net/news/2018/05/23/2525470/pravitelstvoto-odobri-finansiraneto-na-dva-proekta-po-liniya-na-frankofoniyata.html", "text": "Правителството одобри финансирането на два проекта по споразумения между Министерството на външните работи на България с Международната организация на Франкофонията и с Университетската агенция на Франкофонията на обща стойност 133 000 лева, съобщиха от правителствената информационна служба. Сумата ще бъде осигурена от бюджета на МВнР за официална помощ за развитие и хуманитарна помощ за 2018 г.\r\nСпоразуменията за предоставяне на безвъзмездна финансова помощ бяха одобрени от Министерския съвет през декември 2017 г., но поради кратките срокове до приключването на бюджетната година не беше възможно преговорите да бъдат приключени и финансовите ангажименти изпълнени.\r\nПървият проект е за финансиране на Втори младежки форум за Югоизточна Европа по превенция на радикализирането на младите хора в Интернет и социалните мрежи, в контекста на инициатива на Генералния секретар на Франкофонията „Свободни заедно“. Чрез втория проект ще бъдат осигурени 20 стипендии за студенти от Албания, Армения, Беларус, Босна и Херцеговина, Грузия, Република Македония, Молдова, Сърбия и Украйна, обучаващи се във Франкофонския институт по администрация и управление в София.\r\nПредоставянето на стипендии е израз на сериозната ангажираност на България в академичното франкофонско пространство и в регионалното сътрудничество в Централна и Източна Европа. То допринася за изграждането на образа на България като страна, трайно обвързана с франкофонските ценности, и я превръща в един от двигателите на Франкофонията в региона.", "date": "2018.05.23", "title": "Правителството одобри финансирането на два проекта по линия на франкофонията"}
{"url": "http://www.focus-news.net/news/2018/05/23/2525460/nezavisen-makedoniya-vanshniyat-ministar-na-sarbiya-zayavi-che-nyama-targoviya-s-es-zaradi-chlenstvoto.html", "text": "Сръбският външен министър Ивица Дачич заяви, че от страна на Сърбия няма никаква търговия за членството с ЕС и че е трудно да се промени отношението на страните членки на Съюза, които са признали Косово, защото те защитават политиката, която са водили през 90-те години на миналия век, предава македонската медия “Независен“.\r\n„Едностранното обявяване на независимост е краят на такава политика. Това е тяхната самоотбрана, но е много ги ядосва, че процесът не е завършен. Те смятат, че е невъзможно процентът на признатите в Косово държави да падне под 100“, заяви Дачич, подчертавайки, че е важно Сърбия да запази броя на страните, които не са признали Косово.\r\nЩо се отнася до ЕС и факта, че пет държави все още не са признали независимостта на Косово, ръководителят министърът допълни, че само една да не го признава означава, че няма консенсус.\r\n„Ето защо във всички документи на ЕС Косово е отбелязано асиметрично“, обясни Дачич.\r\nСпоред него има определени крайни срокове за членство в ЕС и „рамкова година е 2025 г.“ „Нямаме никаква търговия поради определени срокове. Не можем да обсъдим това с важна тема като Косово“, смята министърът. Същевременно той изрази увереност, че много страни ще оттеглят признанието си. Виктор Турмаков", "date": "2018.05.23", "title": "„Независен“ (Македония): Външният министър на Сърбия заяви, че няма търговия с ЕС заради членството"}
{"url": "http://www.focus-news.net/news/2018/05/23/2525472/otneto-v-polza-na-darzhavata-imushtestvo-shte-bade-prodadeno-na-targ.html", "text": "По предложение на Междуведомствения съвет за управление на отнетото имущество Министерският съвет възложи на Националната агенция за приходите да осъществи съответните правни и фактически действия и да продаде по реда на Данъчно-осигурителния процесуален кодекс имущество, отнето в полза на държавата по шест случая, съобщиха от правителствената информационна служба. Със същото решение дворно място и жилищна сграда, отнети в полза на държавата, се предоставят на МВР за нуждите на полицейското управление в с. Градец, община Котел.\r\nПравителството предостави на областния управител на Ямбол управлението върху частта от възпрепятстващото инженерно съоръжение между граничните пирамиди 206 и 268. В участъка няма изграден прилежащ път. В момента тази част от съоръжението е в управление на МВР, докато останалите са предадени на областните управители. Решението ще позволи единно управление на цялото съоръжение по българо-турската граница.\r\nОт публична в частна държавна собственост беше променен статутът на терен от 5,7 дка и две сгради в комплекс „Техникуми“ в Кърджали. Това е бивше общежитие на местния филиал на Пловдивския университет „Паисий Хилендарски“, което е с отпаднала необходимост за висшето училище.", "date": "2018.05.23", "title": "Отнето в полза на държавата имущество ще бъде продадено на търг"}
{"url": "http://www.focus-news.net/news/2018/05/23/2525473/pravitelstvoto-prie-promeni-v-naredbata-za-darzhavnite-iziskvaniya-za-priemane-na-studenti.html", "text": "Правителството прие промени в Наредбата за държавните изисквания за приемане на студенти във висшите училища, за да я актуализира с направените промени в Закона за висшето образование и други нормативни актове, съобщиха от правителствената информационна служба.\r\nУточнени са процедури и срокове по дейности на кандидат-студентите и на висшите училища, за да се оптимизира приемът на български и чуждестранни студенти. Създадена е възможност чуждестранни граждани от български произход да кандидатстват за обучение във висшите ни училища, като докажат знанията си по български език чрез полагане на тест, одитиран от европейската езикова организация – партньор на Съвета на Европа. Когато в дипломата за средно образование няма оценка по български език и литература, по решение на академичния съвет на съответното висше училище и за отделни специалности оценката от теста с минимално ниво на владеене на езика В2 може да я замени при балообразуването.\r\nДава се възможност когато в дипломата за средно образование на кандидат-студента няма оценка по учебен предмет, която участва в образуването на състезателния бал, лицето да валидира компетентности в съответствие със Закона за предучилищното и училищното образование при условията на Наредбата за оценяване на резултатите от обучението на учениците.", "date": "2018.05.23", "title": "Правителството прие промени в Наредбата за държавните изисквания за приемане на студенти"}
{"url": "http://www.focus-news.net/news/2018/05/23/2525476/sofiyska-voda-vremenno-shte-prekasne-vodosnabdyavaneto-v-chast-ot-s-busmantsi-na-25-may.html", "text": "„Софийска вода” временно ще прекъсне водоснабдяването в част от с. Бусманци на 25 май 2018 г. (петък), съобщиха от пресцентъра на дружеството.\r\nвъв връзка с диагностика на уличен водопровод на ул. „Асен Игнатов“ с. Бусманци, се налага спиране на водоподаването от 10:00 до 19:00 часа на клиентите на „Софийска вода”, живеещи по ул. „Перуника“, в участъка от ул. „Генерал Гурко“ до ул. „Асен Инатов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Перуника“ №18 .\t\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.23", "title": "„Софийска вода” временно ще прекъсне водоснабдяването в част от с. Бусманци на 25 май"}
{"url": "http://www.focus-news.net/news/2018/05/23/2525475/haskovo-detsa-se-zabavlyavaha-v-zalata-na-teatara.html", "text": "Песни, танци и драматизации представиха деца от 8 хасковски детски градини на сцената на ДКТ „Иван Димов“, съобщиха от пресцентъра на общината. Децата участваха в отбелязването на Mеждународния ден на културното многообразие, за диалог и развитие. Детските градини са част от проекта „Равни в старта“ финансиран от ЦОИДУЕМ (Център за образователна интеграция на децата и учениците от етническите малцинствa). Свои спектакли представиха малчуганите от „Ян Бибиян“, „Зорница“, „Елхица“, „Слънце“, „Иглика“,“ 8 –ми март“, „Щурче „и „Звънче“. Всички участници получиха плакети и торти.", "date": "2018.05.23", "title": "Хасково: Деца се забавляваха в залата на театъра"}
{"url": "http://www.focus-news.net/news/2018/05/23/2525477/shumen-politsiyata-izdirva-28-godishen-mazh.html", "text": "По молба на близките му полицията издирва Осман Хикмет Осман на 28 години от Шумен. Това съобщиха от ОДМВР- Шумен. Тази сутрин мъжът е напуснал дома на своя дядо в село Хитрино и оттогава е в неизвестност. Бил е облечен със тениска с къс ръкав в жълто-бял цвят, обут с черно долнище на анцуг, носил е сиви обувки. Бил е облечен със тънко синьо яке. Мъжът е среден на ръст, с кафяви очи, продълговато лице, къса права кестенява коса. Молим всички, които имат информация за местонахождението му да подадат сигнал чрез телефон 112.", "date": "2018.05.23", "title": "Шумен: Полицията издирва 28-годишен мъж"}
{"url": "http://www.focus-news.net/news/2018/05/23/2525478/irina-iskrova-obshtina-belovo-usloviyata-v-koito-se-obuchavat-detsata-ot-obshtinata-sa-prekrasni.html", "text": "На територията на 0бщина Белово има две основни училища – в селата Сестримо и Мененкьово, и едно средно училище „Александър Иванов – Чапай“ в  град Белово. Това каза за Радио „Фокус“ – Пазарджик Ирина Искрова, главен специалист „Управление на собствеността и хуманитарна политика“ в Община Белово.  Тя обясни, че в общината има две детски градини като в  ДГ „Щурче“ са повечето от децата. „Тя има два филиала в селата Мененкьово и Момина Клисура. Със статут на защитена детска градина е тази в село Сестримо“, коментира Искрова. Тя допълни, че общия брой на учениците е 561, а броят на децата в детските градини и яслената група е 171. „Условията, в които те се отглеждат и обучават децата са прекрасни. Полагат се абсолютно всички грижи за тях. В община Белово съществува и център за подкрепа на личностното развитие (ЦПЛР), в който децата участват в различни групи по интереси, където развиват своите музикални технически и други умения. В ЦПЛР  има общо 10 групи, които обхващат около 90 деца. Те имат отличия от различни конкурси“, уточни Искрова.\r\nВаня НИКОЛОВА", "date": "2018.05.23", "title": "Ирина Искрова, Община Белово: Условията, в които се обучават децата от общината са прекрасни"}
{"url": "http://www.focus-news.net/news/2018/05/23/2525464/mkd-makedoniya-mertsedesat-struva-na-nikola-gruevski-dve-godini-zatvor.html", "text": "Никола Груевски получи две години затвор по  случая  „Танк“ за придобиване на луксозен мерцедес, предава македонската медия  „МКД“.\r\nБившият министър-председател не се яви при днешното произнасяне на присъдата,  около 20 граждани протестираха срещу случая пред съда. Бившият заместник-вътрешен министър Джоко Поповски получи 6 години и 6 месеца за злоупотреба с длъжност. Виктор Турмаков", "date": "2018.05.23", "title": "„МКД“ (Македония): Мерцедесът струва на Никола Груевски две години затвор"}
{"url": "http://www.focus-news.net/news/2018/05/23/2525469/nezavisen-makedoniya-makedonskiyat-vanshen-ministar-iska-madrost-i-nervi-predi-sreshtata-si-v-nyu-york-sas-svoya-gratski-kolega.html", "text": "Македонският министър на външните работи Никола Димитров си пожела мъдрост и нерви преди да отпътува за Ню Йорк, където трябва да се срещне с гръцкия си колега Никос Коцияс и с посредника на ООН за спора с името Матю Нимиц, предава македонската медия  „Независен“.\r\nКоцияс, който от вчера е във Вашингтон, вече проведе среща с американския държавен секретар Майк Помпео и косвено заяви, че Атина не мисли за последното предложение - Република Илинденска Македония.\r\n „Ние подкрепяме необходимостта да приемем едно от имената, предложени от Нимиц. Не сме съгласни, както знаете, с петото име от неговите предложения (Република Македония (Скопие)) и вървим напред към приемането на стратегически план за приятелско сътрудничество с тази страна в бъдеще, с нейното ново име“, заяви министърът. Виктор Турмаков", "date": "2018.05.23", "title": "„Независен“ (Македония): Македонският външен министър иска мъдрост и нерви преди срещата си в Ню Йорк със своя гръцки колега"}
{"url": "http://www.focus-news.net/news/2018/05/23/2525485/melnishkiyat-episkop-gerasim-shte-otsluzhi-moleben-v-patriarsheskata-katedrala-sv-aleksandar-nevski-po-povod-24-may-sled-koeto-shte-se-provede-litiyno-shestvie-do-narodnata-biblioteka.html", "text": "По повод 24 май - деня на българската просвета и култура и на славянската писменост, с благословението на Негово Светейшество Неофит Патриарх Български и митрополит Софийски в Патриаршеската катедрала \"Св. Александър Невски\" от 10:00 ч. ще бъде отслужен молебен от Негово Преосвещенство Мелнишкия епископ Герасим, главен секретар на Св. Синод на Българската православна църква, заедно със столични свещеници. Това съобщиха от Св Синод. След молебена литийно шествие ще се отправи към Народната библиотека.\r\nОт 11:00 ч. пред паметника на свв. братя Кирил и Методий пред Народната библиотека ще започнат тържествата посветени на празника, където за поредна година ще вземат участие ученици от Софийската духовна семинария \"Св. Йоан Рилски\".", "date": "2018.05.23", "title": "Мелнишкият епископ Герасим ще отслужи молебен в Патриаршеската катедрала \"Св. Александър Невски\" по повод 24 май, след което ще се проведе литийно шествие до Народната библиотека"}
{"url": "http://www.focus-news.net/news/2018/05/23/2525481/blagoevgrad-obvineniya-za-3-prestapleniya-sa-povdignati-sreshtu-nachalnika-na-sektor-patna-politsiya-st-insp-danail-stoitsov.html", "text": "Обвинения за 3 престъпления са повдигнати срещу началника на сектор „Пътна полиция“ – Благоевград ст. инсп. Данаил Стоицов. Това каза по време на брифинг в Окръжна прокуратура – Благоевград и.д. окръжен прокурор Николина Сачкова, предаде репортер на Радио „Фокус“ – Пирин. Тя обясни, че на този етап от разследването две са лицата, които са привлечени в качеството им на обвиняеми.\r\n„Едното е Данаил Стоицов, началник сектор „Пътна полиция“ при ОДМВР  – Благоевград. На него е повдигнато обвинение за три престъпления. Едното е по чл. 339, ал.1 от НК за това, че без надлежно разрешително, което се изисква по закон е държал огнестрелно оръжие и боеприпаси. Второто обвинение, което му е повдигнато е за престъпление по служба по чл. 282 от НК. То е за това, че на 4 май 2018 година е превишил правата си, като е осигурил полицейски конвой от село Дамяница до село Бело поле на тежкотоварна извънгабаритна техника в нарушение с наложената за това забрана и без да има издадено разрешение от ОПУ – Благоевград с цел да набави облага, която се изразява в незаплащане на пътни такси и от това е можело да настъпят немаловажни вредни последици“, каза още и.д. окръжен прокурор Николина Сачкова.\r\nТя добави, че третото престъпление за което той е привлечен в качеството му на обвиняем е за  подкуп, за това, че в качеството му длъжностно лице, заемащо отговорно служебно положение е поискал и е приел от различни лица дар и облага – пари, в размер на около 5 300 лева, вещи и услуги с имуществен характер, за да наруши и е нарушил службата си. „Това се изразява в предварително запазване на регистрационни номера с комбинация от цифри, пожелание, с цел предоставянето им на определени лица“, добави и.д. окръжен прокурор Николина Сачкова.\r\nТя заяви, че другото лице, привлечено като обвиняем, е Бойко Иванов Шарков. „На него му е повдигнато също обвинение за подкуп, в което е участвал като помагач. Улеснил е умишлено обвиняемият Данаил Стоицов да поиска и получи от различни лица дар и облага“, отбеляза и.д. окръжен прокурор Николина Сачкова. Тя подчерта, че  двамата обвиняеми са задържани за 72 часа с постановление на наблюдаващите прокурори. „Знаете, че в този срок може да бъде внесено искане за мярка постоянно „задържане под стража““, коментира и.д. окръжен прокурор Николина Сачкова.\r\nОт своя страна говорителят на Окръжна прокуратура – Благоевград прокурор Весела Стоилова припомни, че на 22 май под ръководството и надзора на окръжната прокуратура е образувано досъдебно производство за престъпление по служба и подкуп, като в рамките на вчерашния ден са били извършени активни действия по разследването, свързани с претърсвания и изземвания.\r\nЛивия НИНОВА", "date": "2018.05.23", "title": "Благоевград: Обвинения за 3 престъпления са повдигнати срещу началника на сектор „Пътна полиция“ ст. инсп. Данаил Стоицов"}
{"url": "http://www.focus-news.net/news/2018/05/23/2525488/3d-animatsiya-za-kirilitsata-i-originalat-na-parviya-prepis-na-istoriya-slavyanobalgarska-byaha-predstaveni-v-evropeyskata-komisiya-po-povod-24-may.html", "text": "Европейската комисия се превърна в сцена на българската просвета и култура и славянската писменост. Това съобщиха от Представителството на ЕК в България. Мащабно събитие за отбелязване на светлия български празник организираха българският комисар по цифровата икономика и общество Мария Габриел, Министерството на културата и министър Боил Банов, Министерството на образованието и науката министър Красимир Вълчев и Националната библиотека \"Кирил и Методий\". Сред гостите бяха вицепремиерът Валери Симеонов, министърът за Българското председателство на Съвета на ЕС Лиляна Павлова, министри на държавите членки по образование и по култура, посланици на държавите членки в ЕС, дипломати, евродепутати, представители на европейските институции на ръководни длъжности, работещи в институциите българи, учители в българската секция в Европейското училище, българската общност в Брюксел.   \r\nС видимо вълнение при откриването на събитието, българският еврокомисар Мария Габриел подчерта голямата значимост на кирилицата за европейското културно наследство. \"Кирил и Методий и техните ученици ни дадоха най-важното нещо в нашия свят – знанието. Те ни дадоха буквите, с които днес пишат и четат повече от 300 милиони души. Писмеността е нашата истинска машина на времето. Тя ни пренася в отдавна отминали времена, когато народът ни е страдал от липсата на свой език, който да разбира и който да съхранява неговата вяра. Тя ни води в настоящето, в което кирилицата е третата официална азбука на Европейския съюз. Тя ще ни води и към бъдещето, в което българският език, култура и духовност, ще продължават да бъдат неизменна част от културното и езиково многообразие на Европа. Тук, в Европейската комисия, това послание звучи още по-силно. Нашата кирилица е повод да се гордеем, че сме Европа на ценностите, на богатството на езици и култури\", подчерта комисар Мария Габриел. \r\nМинистърът на образованието и науката Красимир Вълчев наблегна,  че ние, българите, имаме специален ден за почит към жаждата за знания и това е денят на кирилската азбука. \"За нас, българите, кирилицата е повече от азбука. Тя е нашият стожер на духа и идентичността на народа ни. Благодарение на кирилицата векове наред българите отстояваме правото си да бъдем несломим народ с духовна и просветна сила. Създаването на азбуката от Светите братя Кирил и Методий дава тласък на духовното развитие на България. Оттогава ние ставаме неизменна и важна част от духовната европейска цивилизация.\", заяви министър Вълчев.  \r\nМинистърът на културата Боил Банов изтъкна, че това е празникът, който всеки българин носи дълбоко в сърцето си и свързва с най-чистите и духовни моменти в своя живот. \"Славянската писменост, българската просвета и култура ни правят горди. Горди сме, че кирилицата е една от трите официални азбуки в Европейския съюз. Горди сме, че българската култура е част от европейското културно многообразие. По време на изпълнените с динамика и предизвикателства шест месеца на Българското председателство на Съвета на ЕС, ние избрахме да споделяме българската култура в цялото и многообразие – културно наследство, музика, изобразително изкуство, фолклор, кино, литература\", заяви министър Банов. \r\nПразникът на българската духовност в Европейската комисия впечатли гостите с няколко акцента. Изложбата \"Книги, посоки, публики\"  поведе присъстващите към най-ранните паметници на българската книжовност, достигнали до нас през столетията, и които са част от богатото културно наследство на Европа. Представен беше и оригиналът на един безценен за всеки българин ръкопис - първият препис на \"История славянобългарска\" на отец Паисий Хилендарски, изписан и подвързан от Софроний Врачански през 1765 г. Тази книга с голяма стойност се превърна в своеобразен символ на България в сградата на Европейската комисия. \r\nЕфектен завършек на събитието сложи впечатляващо 3D мултимедийно шоу, посветено на българската азбука, което беше проектирано на специално изградена за случая LED стена. Изработена чрез най-новите технологии в дигиталните студиа, анимация разказа историята на създаването на глаголицата и кирилицата, проследявайки стъпките, извървени от светите братя Кирил и Методий и техните ученици. \"Такава визуализация се представя за първи път в сградата на Европейската комисия. Това е още един повод да се гордеем като българи, защото сме и иноватори, и народ, който не забравя корените си, езика и културата си\", коментира комисар Мария Габриел.", "date": "2018.05.23", "title": "3D анимация за кирилицата и оригиналът на първия препис на \"История славянобългарска\" бяха представени в Европейската комисия по повод 24 май"}
{"url": "http://www.focus-news.net/news/2018/05/23/2525486/sofiyskata-rayonna-prokuratura-zadarzha-shofyora-prichinil-katastrofata-na-am-trakiya.html", "text": "Софийска районна прокуратура задържа шофьора на товарния автомобил, станал причина за катастрофата на автомагистрала „Тракия“, съобщиха от Прокуратурата на Р България. Под ръководството и надзора на Софийска районна прокуратура е образувано и се води досъдебно производство за извършено престъпление по повод настъпило ПТП около 7.20 часа днес на АМ „Тракия“, в района на 3-ти км., в пътното платно с посока София, между автобус на градския транспорт и товарен автомобил. В хода на производството е установено, че виновен за катастрофата е водачът на товарния автомобил –Гьокхан Кахриман, турски гражданин, който е нарушил правилата за движение по пътищата, като по този начин по непредпазливост е причинил телесни повреди на 12 лица, 7 от които за момента за установени като средни. Предвид високата обществена опасност на деянието, наблюдаващият прокурор е постановил задържане на Кахриман за срок до 72 часа, след изтичането на които е разпоредено привеждането му в сградата на СРС – за разглеждане на искане за вземане спрямо него на мярка за неотклонение „Задържане под стража“.", "date": "2018.05.23", "title": "Софийската районна прокуратура задържа шофьора, причинил катастрофата на АМ „Тракия“"}
{"url": "http://www.focus-news.net/news/2018/05/23/2525489/dobrich-za-izgrazhdaneto-na-parkinga-na-kooperativniya-pazar-v-grada-shte-badat-premahnati-dve-lipi-shte-badat-zasadeni-6-novi-darveta.html", "text": "Във връзка с изграждането на паркинга на Кооперативния пазар в Добрич, с цел да не се компрометира в бъдеще настилката, ще бъдат премахнати две дървета (липа), съществуващи там в зоната на площадката. Това съобщиха от Община град Добрич. Предвижда се в очертанията на тротоарите от южната и от източната страна компенсаторно да бъдат засадени 6 нови дървета, като ще бъдат подбрани видове с достатъчно дълбока коренова система, за да не нарушава повърхността на настилката. Технологично, конструкциите на клоцовете ще бъдат вградени в настилката, тя ще бъде изпълнена нацяло и след това местата ще бъдат изрязани. Така ще бъде постигнато еднакво уплътняване на основата и покритието по цялата площ и се намалява възможността за бъдещо пропадане на ръбовете на отворите.", "date": "2018.05.23", "title": "Добрич: За изграждането на паркинга на Кооперативния пазар в града ще бъдат премахнати две липи, ще бъдат засадени 6 нови дървета"}
{"url": "http://www.focus-news.net/news/2018/05/23/2525482/ria-novosti-bivshiyat-ministar-predsedatel-na-makedoniya-poluchi-dve-godini-zatvor-za-pokupka-na-mertsedes.html", "text": "Съдът в Скопие призна бившия министър-председател на Македония Никола Груевски за виновен за злоупотреба със служебно положение при покупката на автомобил на стойност от повече от половин милион евро и го осъди на две години затвор, предава  РИА Новости.\r\nЗаради предполагаемите нарушения при покупката на автомобила „Мерцедес-Бенц“ С600, който през 2012 г. струва на държавния бюджет близо 573 хил. евро, срещу бившия министър-председател на страната Никола Груевски и на бившия вътрешен министър Гордана Янкуловска е заведено дело за злоупотреба със служебно положение. На съдебната скамейка се оказа и заместник-министъра на вътрешните работи Джоко Поповски, който получи шест години и шест месеца затвор за злоупотреба със служебно положение.\r\nОбвинението твърди, че специалният автомобил е купен от Министерството на вътрешните работи по искане и за да отговори на личните нужди на бившия премиер, а държавната поръчка е оформена по такъв начин, че резултатът от нея  е предварително известен.\r\n„Няма съмнение, че  обвиняемите са знаели, че става дума за изключително скъпа кола. Груевски е поискал, а Янкуловска е извършила съдебно действие, което не е смеела да извърши и е подтикнала Поповски да извърши злоупотреба със служебно положение“, заяви съдията по делото Добрила Кацарска. \r\nВ допълнение към лишаването от свобода, съдията реши, че извършителите трябва да компенсират държавата за материални щети.\r\nПрез февруари правителството на Македония реши да продаде бронирания „Мерцедес“ на търг. Автомобилът е пуснат за продажба чрез специализиран портал на начална цена от равностойна на  230 хил. евро.\r\nОбществеността научи за съществуването на специалния автомобил през пролетта на 2015 г., когато македонската опозиция публикува запис подслушвани разговори на високопоставени правителствени служители, включително Груевски и Янкуловски, който обсъждат  възможността за купуване на Мерцедес, и че информацията за него не е била включена в медиите. Виктор Турмаков", "date": "2018.05.23", "title": "РИА Новости: Бившият министър-председател на Македония получи две години затвор за покупка на „Мерцедес“"}
{"url": "http://www.focus-news.net/news/2018/05/23/2525491/burgas-shte-bade-domakin-na-evropeyski-morski-den-na-31-may-i-1-yuni.html", "text": "Европейският морски ден 2018 г. ще се проведе в Бургас на 31 май и 1 юни в Бургаския свободен университет. Това съобщиха от Представителството на ЕК в България. Събитието се организира от генерална дирекция „Морско дело и рибарство“ на Европейската комисия, в партньорство с Министерството на транспорта, информационните технологии и съобщенията, и община Бургас. В официалното откриване от 13.45 часа на 31 май ще участват комисарят по околна среда, морско дело и рибарство Кармену Вела и други високопоставени гости. Европейският морски ден се организира всяка година в различен европейски град и представлява форум за общуване, обсъждане и иницииране на съвместни действия касаещи морското дело. Сред участниците са представители на пристанищната и корабоплавателната индустрията, на местни, регионални, национални и европейски власти, държавни ведомства и агенции, НПО, научни и изследователски институции и др.", "date": "2018.05.23", "title": "Бургас ще бъде домакин на Европейски морски ден на 31 май и 1 юни"}
{"url": "http://www.focus-news.net/news/2018/05/23/2525493/ministar-boil-banov-kulturata-koyato-sazdavame-dnes-se-prevrashta-v-kulturno-nasledstvo-utre.html", "text": "Да се търси по-значима роля за културата в бъдещите програми на ЕС  - около това мнение се обединиха участниците в  Съвета по образование, младеж, култура и спорт в частта  „Култура и аудиовизия”. Това заяви министърът на културата Боил Банов след края на заседанието в Брюксел, което той председателстваше, съобщиха от пресцентъра на Министерството на културата. „Работата на Българското председателство през последните месеци беше продиктувана от все по-голямото значение на културата и културното наследство в политическия дневен ред на Европейския съюз. Българското председателство също даде своя принос за създаването на благоприятни политически условия за засилване на социалната и икономическата роля на културата, по-специално като акцентира върху необходимостта от извеждане на преден план на културното наследство в политиките на ЕС“, посочи министър Банов след края на форума. Съветът обсъди дългосрочна визия за приноса на културата за ЕС след 2020 г. Министрите приеха и заключения относно необходимостта от извеждане на преден план на културното наследство в политиките на ЕС. От страна на Европейската комисия участие взе комисар Тибор Наврачич, Генералният секретариат на Съвета (ГСС) бе представляван от Ярослав Пиетрас и отговорния екип по въпросите „Култура и аудиовизия“. Обсъдени бяха регулацията на вноса на културни продукти, Европейските столици на културата за 2022 г., предложения за промени в директивата за ДДС (2006/112/EC) от гледна точка на културата, както и работната програма на предстоящото Австрийско председателство на Съвета на ЕС. Министър Банов обобщи дискусиите, като посочи, че с колегите му са се обединили около идеята, че културата и културното наследство имат потенциал да се утвърдят като една от най-ефикасните движещи сили в дневния ред на ЕС, особено в настоящия динамичен контекст. Той  изтъкна и единомислието на Съвета по отношение на това, че има необходимост от утвърждаването на по-значима роля на културата в бъдещите програми и финансови инструменти на ЕС. Акцент бе поставен върху Програма „Творческа Европа“, която министрите бяха единни, че следва да се запази като самостоятелна програма, и то с увеличен бюджет, с цел да се насърчи качественото европейско творческо и художествено производство и културата да бъде подкрепяна както на национално, така и на европейско ниво.  Министър Банов открои сред дискутираните важни въпроси и този за съвместните усилия за запазване и дори увеличение на подкрепата за културата в рамките на бюджета на инструменти на други секторни политики, както и подкрепа за създаването на ново съвременно съдържание особено в сектори като аудиовизуалния, музикалния, книгоиздаването, преводите и разпространението на това съдържание чрез цифрови средства. Беше отчетена и важността на привличане на младите хора в културните процеси, мобилността на творците и разпространението на европейското съдържание. Министър Банов изрази надежда, че обменените ценни идеи и коментари ще допринесат за бъдещата работа на Австрийското председателство, в периода на което ще се подготвя и новият Работен план за култура след 2018 г. „Културата, която създаваме днес, се превръща в културното наследство утре“, каза в заключение министър Банов. По-късно той подари на австрийския си колега Гернот Блюмел антикварна сребърна роза и пожела успех на австрийското председателство.", "date": "2018.05.23", "title": "Министър Боил Банов: Културата, която създаваме днес, се превръща в културно наследство утре"}
{"url": "http://www.focus-news.net/news/2018/05/23/2525492/varna-mitnitsata-v-grada-i-regionalniyat-istoricheski-muzey-vazrazhdat-stara-traditsiya-za-zapazvane-na-arheologicheski-tsennosti.html", "text": "В навечерието на Деня на българската писменост и култура – 24 май, Агенция „Митници“ ще възроди една позабравена традиция – да предоставя задържани ценни предмети на Регионалния исторически музей. Това обяви на пресконференция днес началникът на Митница – Варна Светлан Савов, предаде репортер на Радио „Фокус“ – Варна. Той призна, че често митническите служители търсят помощта на музейните работници за консултации и експертизи. Според директора на Археологическия музей Игор Лазаренко, преди много години основните фондове и експозиции, сред които колекцията от средновековни накити, са събирани именно от такъв тип дейности. „През 70-те 80-те години понятието иманяр нямаше криминален характер. Така наречените „малджии“ минаваха за луди хора, които ходят по горите и търсят находки. Но най-големите находки са направени от случайни хора“, коментира експертът. Според Лазаренко, колекцията от монети в музея е събирана повече от 100 години. По думите му ,обаче, трудно може да се коментира цената на археологическите открития на черния пазар.\r\nДиана СТОЕВА", "date": "2018.05.23", "title": "Варна: Митницата в града и Регионалният исторически музей възраждат стара традиция за запазване на археологически ценности"}
{"url": "http://www.focus-news.net/news/2018/05/23/2525495/nadzorniyat-savet-na-nzok-prie-otcheta-za-izpalnenieto-na-byudzheta-na-kasata-kam-31-mart-2018-g.html", "text": "На свое заседание, Надзорният съвет на Националната здравноосигурителна каса (НС на НЗОК) прие Отчет за текущото изпълнение към 31 март на бюджета на НЗОК за 2018 г. Това съобщиха от пресцентъра на НЗОК.\r\nОбщият размер на получените в НЗОК приходи и трансфери към 31 март 2018 г. възлиза на 958 780,3 хил. лв., което представлява 24,8 % спрямо заложените Закона за бюджета на НЗОК (ЗБНЗОК) за 2018 г. средства в размер на 3 859 978 хил. лв . Спрямо същия период на 2017 г. се отчита ръст от 11,6%.\r\nИзвършените към 31 март 2018 г. разходи и трансфери са в размер на 1 000 049,3 хил. лв. или 25,9 % от заложените в ЗБНЗОК за 2018 г. средства, които са в размер на 3 859 978 хил. лв. Спрямо същия период на 2017 г. се отчита ръст от 5,6%. \r\nЗа здравноосигурителни плащания са изплатени 976 124 хил. лв. (в т.ч. 22 325 хил. лв. трансфер за ведомствени болници) или 26,7% от заложените със ЗБНЗОК за 2018 г. средства в размер на 3 662 060,7 хил.лв. Спрямо същия период на 2017 г. се отчита ръст от 5%. \r\nПо видове здравноосигурителните плащания към 31.03.2018 г. се разпределят по следния начин:\r\n-\tЗа първична извънболнична медицинска помощ - 48 377,7 хил. лв. (в т.ч. 15 хил. лв. трансфер за ведомствени болници) или 23,3% от бюджетните средства, които са в размер на 207 200 хил. лв. Спрямо същия период на 2017 г. се отчита ръст от 3,4%;\r\n-\tЗа специализирана извънболнична медицинска помощ - 35 720,9 хил. лв. (в т.ч. 115,4 хил. лв. трансфер за ведомствени болници) или 16,1% от бюджетните средства, които са в размер на 222 300 хил. лв. Спрямо същия период на 2017 г. се отчита намаление от 24,4%. \r\n-\tЗа дентална помощ  - 44 100,2 хил. лв. или 28,1% от бюджетните средства, които са в размер на 157 000 хил. лв. Спрямо същия период на 2017 г. се отчита намаление от 25,1%;\r\n-\tЗа медико-диагностична дейност - 18 903,8 хил. лв. (в т.ч. 139,8 хил. лв. трансфер за ведомствени болници) или 23,6% от бюджетните средства  в размер на 80 000 хил. лв. Спрямо същия период на 2017 г. се отчита ръст от 6,7%;\r\n-\tЗа лекарствени продукти, медицински изделия и диетични храни за специални медицински цели, за домашно лечение на територията на страната - 244 251,6 хил. лв. или 34% от бюджетните средства, които са в размер на 718 000 хил. лв. Спрямо същия период на 2017 г. се отчита ръст от 6,9%;\r\n-\tЗа лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги - 97 349,3 хил. лв. (в т.ч. 2 042,9 хил. лв. трансфер за ведомствени болници) или 34,5% от бюджетните средства, които са в размер на 282 000 хил. лв. Спрямо същия период на 2017 г. се отчита ръст от 20,7%;\r\n-\tЗа медицински изделия, прилагани в болничната медицинска помощ - 26 644,3 хил. лв. (в т.ч. 875,3 хил. лв. трансфер за ведомствени болници) или 27,2% от бюджетните средства, които са в размер на 98 000 хил. лв. Спрямо същия период на 2017 г. се отчита намаление от 14,8%;\r\n-\tЗа болнична медицинска помощ - 449 235,4 хил. лв. (в т.ч. 19 116 хил. лв. трансфер за ведомствени болници) или 24,6% от бюджетните средства, които са в размер на 1 824 560,7 хил. лв. Спрямо същия период на 2017 г. се отчита ръст от 10,7%.", "date": "2018.05.23", "title": "Надзорният съвет на НЗОК прие отчета за изпълнението на бюджета на касата към 31 март 2018 г."}
{"url": "http://www.focus-news.net/news/2018/05/23/2525479/makfaks-makedoniya-vmro-dpmne-obyavi-che-nikola-gruevski-v-momenta-e-v-skopie.html", "text": "Вицепредседателят на македонската опозиционна партия ВМРО-ДПМНЕ Александър Николовски заяви, че бившият министър-председател на Македония и председател на партията Никола Груевски е все още в Скопие. Николовски също така разкритикува присъдата на съда за две години затвор на Груевски, предава македонската медия   „Макфакс“.\r\n„Това не е присъда, защото някой е придобил противоправна имущество полза, или защото е нанесена някаква вреда на държавата, защото щети няма. Мерцедесът и сега вози, а Груевски не си го е вземал у дома.  Това решение цели Никола Груевски, който е символ за запазването на националните интереси, икономически успехи и привличане на инвеститори, да бъде засенчен и политически дисквалифициран“, заяви Николовски.\r\nСпоред него съдът не се интересува нито от доказателства, нито от факти, а само то осъществяване на политическите поръчки на Заев и СДСМ, за конфронтация с всички, които мислят по друг начин. Виктор Турмаков", "date": "2018.05.23", "title": "„Макфакс“ (Македония): ВМРО-ДПМНЕ обяви, че Никола Груевски в момента е в Скопие"}
{"url": "http://www.focus-news.net/news/2018/05/23/2525497/vladimir-georgiev-obshtina-vidin-3-372-459-lv-sa-postapleniyata-v-obshtinata-ot-nachaloto-na-godinata.html", "text": "3 372 459 лв. са постъпленията в общината от началото на годината. Това каза на пресконференция  Владимир Георгиев, началник на Отдел „Местни данъци и такси“ в Община Видин, предаде репортер на Радио „Фокус“ – Видин. Той посочи, че това представлява изпълнение на годишния план в размер на 35,53%. Най-голям дял в постъпленията в общината имат сумите, събрани от таксата за битовите отпадъци, следват приходите от данъците за недвижими имоти и данъците при придобиване на превозно средство. Данъчните приходи от минали години, така наречените „недобри“ са в размер на 960 000 лв. „510 акта са съставени за установени задължения на стойност 1 605 932 лв., като на  държавен съдия изпълнител са предадени 207 акта, а на частен съдебен изпълнител – 140 бр. Юридическите лица, които имат задължения към общината, възлизащи на суми над 5000 лв. са 20. Общото задължение на фирмите към общината е 212 734 лв.“, каза Владимир Георгиев. 121 035 лв. са задълженията на видински граждани към общината, като най-голямото задължение е в размер на 8801 лв.\r\nАнна ЛОЗАНОВА", "date": "2018.05.23", "title": "Владимир Георгиев,  Община Видин: 3 372 459 лв. са постъпленията в общината от началото на годината"}
{"url": "http://www.focus-news.net/news/2018/05/23/2525490/afp-indiya-osporva-mitata-na-sasht-za-stomanata-i-aluminiya-pred-sto.html", "text": "Индия оспори пред Световната търговска организация митата за стомана и алуминий, наложени от САЩ, предава  AFP.\r\nОбвинявайки Вашингтон в няколко нарушения на правилата на СТО, Индия официално поиска провеждането на консултации със САЩ относно решението им да наложат вносни мита в размер на 25% върху стоманата и 10% върху алуминия, което е първата крачка към пълномащабен съдебен иск. Виктор Турмаков", "date": "2018.05.23", "title": "AFP: Индия оспорва митата на САЩ за стоманата и алуминия пред СТО"}
{"url": "http://www.focus-news.net/news/2018/05/23/2525480/kyustendil-pet-pismeni-raboti-na-zrelostnitsi-sa-anulirani-po-vreme-vtoriya-darzhaven-zrelosten-izpit-v-oblastta.html", "text": "Пет писмени работи на зрелостници са анулирани по време втория държавен зрелостен изпит в област Кюстендил. Това съобщиха за Радио „Фокус” – Кюстендил от Регионално управление на образованието – Кюстендил. На двама зрелостници са анулирани писмените работи поради непредаден на квесторите мобилен телефон,  на трима ученици заради опит за преписване от хартиен носител. По време на наионалното външно оценяване по математика в VII клас от 963 ученици са се явили 925, което е 96% явилите се. По първи и втори модул са работили 733 ученици, което е 79% от явилите се. Само по първи модул са работили 192 седмокласници, което е 21% от явилите се.\r\nВенцеслав ИЛЧЕВ", "date": "2018.05.23", "title": "Кюстендил: Пет писмени работи на зрелостници са анулирани по време втория държавен зрелостен изпит в областта"}
{"url": "http://www.focus-news.net/news/2018/05/23/2525474/tass-poseshtenieto-na-balgarskiya-ministar-predsedatel-v-rusiya-shte-se-sastoi-na-30-may.html", "text": "Съветникът на руския президент Юрий Ушаков обяви, че българският министър-председател Бойко Борисов в Русия ще се проведе на 30 май, предава ТАСС.\r\n„Очакваме на 30 май работно посещение на българския министър-председател Бойко Борисов“, заяви Ушаков. Тази седмица на посещение в България бе българският президент Румен Радев.  Виктор Турмаков", "date": "2018.05.23", "title": "ТАСС: Посещението на българския министър-председател в Русия ще се състои на 30 май"}
{"url": "http://www.focus-news.net/news/2018/05/23/2525494/dve-godini-zatvor-za-nikola-gruevski-po-sluchay-tank-obzor.html", "text": "Бившият македонски премиер Никола Груевски бе осъден на две години лишаване от свобода по обвинение за противозаконно закупуване с бюджетни средства на луксозен автомобил „Мерцедес“ за 600 хиляди евро. Груевски не се яви на обявяването на присъдата и беше представен от своите адвокати. По същия случай бившият заместник-министър на вътрешните работи Джоко Поповски бе осъден на 6 години и 6 месеца лишаване от свобода. Бившият премиер няма да отиде в затвора за изтърпяване на присъдата си, докато присъдата не стане ефективна.\r\nСъдия Добрила Кацарска, малко преди да произнесе присъдата  изнесе кратък урок на държавните служители. Тя заяви, че държавните служители трябва да са отговорни и прозрачни в управлението на публичните средства. Според нея бившият министър-председател Никола Груевски е подценил гражданите с покупката на луксозния Мерцедес. „Чест е да носиш публична длъжност в Република Македония, особена чест е да бъдеш министър-председател. Следователно, трябва да се грижиш за интересите на гражданите. Всеки държавен служител трябва да знае, че един от основните принципи е принципът на отчетността. Гражданите на Република Македония трябва да знаят как се изразходват парите им. Никой не трябва да подценява гражданите, както и обвиняемият Никола Груевски. Той успя да си осигури незаконно Мерцедес“, заяви Кацарска.Адвокатът на обвинените Димитър Дангов веднага заяви, че защитата ще обжалва присъдите. Според него съдът не е имал основания за обяви осъдителната присъда, а тя е трябвало да бъде оправдателна. Той допълни, че отсъствието на Груевски при обявяването на присъдата е негово „лично право“. \r\nВ знак на протест срещу депутатите от ВМРО-ДПМНЕ напуснаха днешното заседание на парламента, без да дадат допълнително обяснение.  Според заместник-председателя на ВМРО-ДПМНЕ Александър Николовски, коментирайки присъдата срещу бившия председател на партията и премиер на Македония Никола Груевски, съдът не зачита фактите, аргументите и доказателствата и изпълнява политически заповеди. „Съдът приеме ролята да бъде изпълнител на поръчки. Съобщението, което министър-председателят Зоран Заев и съдът пращат, е ясно, че няма значение дали има някакви доказателства. Решението има за цел Никола Груевски, символът за запазване на националния интерес, привличането на инвестиции, реформите, увеличаването на заплатите и пенсиите, социалните помощи, да бъде засенчен и политически дисквалифициран“, заяви Николовски.\r\nСлед днешната присъда, добави той, остава горчив вкус, че правосъдието не съществува и е само политически инструмент.\r\nАгенция \"Фокус\" припомня:\r\nСлучаят \"Танк\" се отнася до нарушенията при покупката на автомобил „Мерцедес-Бенц“ С600, който през 2012 г. струва на държавния бюджет близо 573 хил. евро. Срещу бившия министър-председател на страната Никола Груевски и на бившия вътрешен министър Гордана Янкуловска е заведено дело за злоупотреба със служебно положение. На съдебната скамейка се оказа и заместник-министъра на вътрешните работи Джоко Поповски, който получи шест години и шест месеца затвор за злоупотреба със служебно положение.  Обвинението твърди, че специалният автомобил е купен от Министерството на вътрешните работи по искане и за да отговори на личните нужди на бившия премиер, а държавната поръчка е оформена по такъв начин, че резултатът от нея е предварително известен. Обществеността научи за съществуването на специалния автомобил през пролетта на 2015 г., когато македонската опозиция публикува запис подслушвани разговори на високопоставени правителствени служители, включително Груевски и Янкуловски, който обсъждат възможността за купуване на Мерцедес, и че информацията за него не е била включена в медиите. Виктор Турмаков", "date": "2018.05.23", "title": "Две години затвор за Никола Груевски по случай \"Танк\" (ОБЗОР)"}
{"url": "http://www.focus-news.net/news/2018/05/23/2525499/sofiya-kiryakova-vik-varna-piteynata-voda-na-teritoriyata-na-oblastta-e-chista-i-ne-sadarzha-tezhki-metali.html", "text": "Питейната вода на територията на Варна и областта е чиста и не съдържа тежки метали. Това  каза в интервю за Радио „Фокус“ – Варна София Кирякова, ръководител на лабораторния изпитвателен комплекс към ВиК – Варна. Тя отбеляза, че комплексът е акредитиран по задължителния стандарт за лабораториите, които контролират качеството на водата. „Обхватът на лабораторията включва изпитване на питейни води, подземни води, отпадъчни води и утайки от пречиствателни станции. Лабораторията разполага с компетентен персонал и една добре оборудвана, със съвременни технически средства за изпитване на голяма част от задължителните показатели по Наредба 9, включително и елементен състав на тежки метали с модерен апарат. С него се определят всички тежки метали и смело мога да кажа, че водите на територията на област Варна са много чисти, защото всички стойности са многократно по-ниски от нормите, заложени в Наредба 9“, добави София Кирякова.  \r\nПо думите й постоянният мониторинг, който е по-чест за всички водоснабдителни системи, е по 11 физикохимични и 3 микробиологични показатели. Периодичният мониторинг, който е за големите водоснабдителни системи, се извършва между 7 и 10 пъти годишно, като се прави пълен анализ на 56 физикохимични и 5 микробиологични показатели. Ежегодно се прави проучване и за наличие на естествен уран във водата, добави София Кирякова. Другите радиологични показатели се следят на 5 години като през 2016/2017 година е извършено пълно изследване на всички водоснабдителни системи на територията на Варненско. „Освен качеството на водата в точка при консуматора ежегодно се извършва и анализ на водоизточниците на вход на водоснабдителните системи на всички водоизточници, които се експлоатират от ВиК – Варна. Те са над 250 на брой, като малките селища и селищни системи си имат местни водоизточници, които също изследваме по наредба, за да се контролира качеството на водата и на входящата – преди третиране вода. Всички тези водоизточници са определени за водоснабдителни цели и са с добри качества. Не се налага допълнително пречистване, извършва се дезинфекция на водата чрез хлориране“, каза още София Кирякова.\r\nТя коментира също, че няма влошаване на качеството на питейната вода заради плановите ремонти и авариите и отбеляза, че според резултатите от постоянния мониторинг през последната седмица всички стойности на показателите са в норма. София Кирякова каза, че се следят ph, амоняк, нитрати, остатъчен хлор, който трябва да е в определени граници, за да показва, че водата е дезинфекцирана в такава степен, че микробиологичните анализи да отговарят на изискванията – общи колиформи, ентерококи, ешерихия коли и микробно число. „Заради големите ремонти във Варна, свързани с подмяна на водопроводната мрежа, възникват много често аварии, както и планирани спирания. След възстановяване на водоподаването веднага се вземат контролни  проби от пунктовете, засегнати от аварията или ремонта. Например след спирането на водата вчера днес са взети проби от пет пункта, за да сме сигурни, че няма влошаване на качеството на водата за консуматорите. Варненци могат да са сигурни, че пият една от най-хубавите и чисти води. Единствено могат да се оплакват от малко по-твърдата вода, която е от Девненските извори“, добави София Кирякова.\r\nМарияна ВАЛЕНТИНОВА", "date": "2018.05.23", "title": "София Кирякова, ВиК – Варна: Питейната вода на територията на областта е чиста и не съдържа тежки метали"}
{"url": "http://www.focus-news.net/news/2018/05/23/2525487/fokus-makedoniya-spored-vmro-dpmne-prisadata-sreshtu-gruevski-tseli-negovoto-zasenchvane.html", "text": "Според заместник-председателя на ВМРО-ДПМНЕ Александър Николовски, коментирайки присъдата срещу бившия председател на партията и премиер на Македония Никола Груевски, съдът не зачита фактите, аргументите и доказателствата и изпълнява политически заповеди, предава македонският  „Фокус“.\r\n„Съдът приеме ролята да бъде изпълнител на поръчки. Съобщението, което министър-председателят Зоран Заев и съдът пращат, е ясно, че няма значение дали има някакви  доказателства. Решението има за цел Никола Груевски, символът за запазване на националния интерес, привличането на инвестиции, реформите, увеличаването на заплатите и пенсиите, социалните помощи, да бъде засенчен и политически дисквалифициран“, заяви Николовски.\r\nСлед днешната присъда, добави той, остава горчив вкус, че правосъдието не съществува и е само политически инструмент. Виктор Турмаков", "date": "2018.05.23", "title": "„Фокус“ (Македония): Според ВМРО-ДПМНЕ присъдата срещу Груевски цели неговото засенчване"}
{"url": "http://www.focus-news.net/news/2018/05/23/2525501/kyustendil-mokri-sa-patnite-nastilki-v-oblastta.html", "text": "Мокри са пътните настилки в областта, вали дъжд. Това съобщи за Радио „Фокус” – Кюстендил дежурният в Областно пътно управление – Кюстендил. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nГръмотевична бюра и силен дъжд се разразиха над град Кюстендил. Бурята е съпроводена със силни гръмотевици, интензивен дъжд, кратковременни прекъсвания на електрозахранването и на радиопредаванията. Валежът е съпроводен със слаба градушка. По улиците и пешеходните зони са се образували потоци от течаща дъждовна вода. На този етап в дежурния оперативен център няма постъпили сигнали за възникнали проблеми.\r\nВенцеслав ИЛЧЕВ", "date": "2018.05.23", "title": "Кюстендил: Мокри са пътните настилки в областта"}
{"url": "http://www.focus-news.net/news/2018/05/23/2525500/veliko-tarnovo-zavisheno-sadarzhanie-na-nitrati-v-piteynata-voda-e-otcheteno-v-15-naseleni-mesta-v-oblastta-prez-april.html", "text": "Завишено съдържание на нитрати в питейната вода е отчетено в 15 населени места в област Велико Търново през месец април. Това съобщи за Радио „Фокус“ – Велико Търново д-р Лора Бижева, началник на Отдел „Държавен здравен контрол“ в Регионалната здравна инспекция (РЗИ). През месеца са извършени общо 47 изследвания. Взети са 44 проби, като в 15 от тях са отчетени завишени стойности на нитрати – над 50 mg/l. Такива има в три населени места в община Полски Тръмбеш – селата Иванча, Полски Сеновец и Каранци, като в село Каранци са изследванията са установили съдържание на нитрати два пъти над нормата – 103 mg/l. Високи стойности са отчетени и в свищовското село Алеково – 111 mg/l. \r\nВ община Свищов са отчетени отклонения и в селата Александрово, Горна Студена, Деляновци, Козловец, Овча могила, Совата, Хаджидимитрово и Червена. Съдържание на нитрати има и водата в стражишките села Виноград, Камен и Лозен. Д-р Бижева съобщи, че за периода са отчетени отклонения и в пробите на четири водоизточници – в горнооряховското село Писарево, два в Горна Оряховица и един във великотърновското село Габровци.  \r\n„От началото на април започнаха нашите ежегодни проверки с представители на „ВиК Йовковци“ по отношение състоянието на съоръженията и водоизточници на територията на цялата област. През този период е написано едно предписание до управителя на ВиК за извършване на ремонтни дейности на водоснабдителните съоръжения в село Въглевци“, съобщи д-р Лора Бижева.\r\nТя посочи също, че най-честата причина за замърсяването на питейната вода с нитрати е наторяването в близост до санитарно-охранителните зони, като при констатиране на завишени стойности от РЗИ уведомяват местната власт и общопрактикуващия лекар в съответното населено място. Рисковите групи от населението са претърпелите оперативни интервенции на стомашно-чревен тракт, възрастите хора, бременните и кърмачета. При възможност при установяване на високи стойности нитрати в питейната вода, населението преминава на алтернативни водоизточници. „Ако в населеното  място има два или три водоизточник, единият от които със съдържание на нитрати, се практикува включване на друг водоизточник, който е чист. Ако обаче в населеното място няма такъв, както в повече случаи, населението има друга алтернатива – да пие бутилирана вода . Това обаче е доста скъпо, а за някой и невъзможно“, посочи д-р Лора Бижева. Тя припомни, че осъществяването на контрола в санитарно-охранителните зони е дейност на Басейнова дирекция „Дунавски район“, а спазването на правилата в земеделието е отговорност на хората, обработващи земеделски земи.\r\nНадежда КРЪСТЕВА", "date": "2018.05.23", "title": "Велико Търново: Завишено съдържание на нитрати в питейната вода е отчетено в 15 населени места в областта през април"}
{"url": "http://www.focus-news.net/news/2018/05/23/2525503/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Италия Серджо Матарела покани кандидата премиер на страната Джузепе Конте на среща в сряда, на която може да стане факт новото италианско правителство.\r\nКонте и Матарела ще се срещнат в 18:30 българско време.\r\nИзточник от президентството е съобщил, че преди да покани слабо известният професор по право, държавният глава се е свързал с евроскептичните членове на бъдещата управляваща коалиция в Италия – Движението „Пет звезди“ и „Лигата“, за да получи потвърждение, че Конте продължава да е техния избор за премиер.Изтъкнат член на гръцката анархистка групировка „Рубикон“ предупреди председателят на най-голямата опозиционна партия в страната Нова Демокрация\tКирякос Мицотакис, че ще стане мишена на тормоз заради коментарите на консервативния лидер срещу понеделнишкото нападение над сградата на гръцкия Административен съд.\r\n„Каквото имаме да казваме на Мицотакис ще му го кажем от близо и много скоро“, написа членът на анархистката групировка във „Фейсбук“, описвайки опозиционния лидер като „хибрид“ между крайно-дясното и либерализма.\r\nВ съобщение, публикувано един ден, след като 70 вандала изпочупиха прозорците и заляха с черна боя фасадата на сградата, в която се помещава най-висшето административно съдилище в страната посред бял ден, което също бе заснето на видео, Мицотакис заяви: „Нито страната и правосъдието, нито гражданите трябва да са на милостта на „Рубикон“ и други групировки, които правителството, разбира се, знае много добре“.\r\n***Бившият македонски премиер Никола Груевски бе осъден на две години лишаване от свобода по обвинение за противозаконно закупуване с бюджетни средства на луксозен автомобил „Мерцедес“ за 600 хиляди евро.\r\nГруевски не се яви на обявяването на присъдата и беше представен от своите адвокати.\r\nПо същия случай бившия заместник-министър на вътрешните работи Джоко Поповски е осъден на 6 години и 6 месеца лишаване от свобода.\r\n*** Премиерът на Македония Зоран Заев във вторник вечерта е изпратил в парламента предложенията за нови членове в правителството, а допълнително е пратил и предложенията: Андрей Жерновски - кандидат за заместник-министър в Министерството на външните работи, Асим Муса - в Министерството на здравеопазването, Гьонюл Байрактар - за Министерството на труда и социалната политика и Садик Бекири - предложение за заместник-министър в Министерството на транспорта и съобщенията.\r\nПравителственият говорител Миле Бошняковски информира и че в парламента са изпратени и оставките, които трябва да бъдат установени констатирани за Билен Салии, министър на правосъдието, Рената Десковска, министър на образованието и науката и Робърт Алагьозовски, министър на културата.\r\n***  Сръбският външен министър Ивица Дачич заяви, че от страна на Сърбия няма никаква търговия за членството с ЕС и че е трудно да се промени отношението на страните членки на Съюза, които са признали Косово, защото те защитават политиката, която са водили през 90-те години на миналия век.\r\n„Едностранното обявяване на независимост е краят на такава политика. Това е тяхната самоотбрана, но е много ги ядосва, че процесът не е завършен. Те смятат, че е невъзможно процентът на признатите в Косово държави да падне под 100“, заяви Дачич, подчертавайки, че е важно Сърбия да запази броя на страните, които не са признали Косово.\r\nЩо се отнася до ЕС и факта, че пет държави все още не са признали независимостта на Косово, ръководителят министърът допълни, че само една да не го признава означава, че няма консенсус.\r\n„Ето защо във всички документи на ЕС Косово е отбелязано асиметрично“, обясни Дачич.\r\nСпоред него има определени крайни срокове за членство в ЕС и „рамкова година е 2025 г.“ „Нямаме никаква търговия поради определени срокове. Не можем да обсъдим това с важна тема като Косово“, смята министърът. Същевременно той изрази увереност, че много страни ще оттеглят признанието си.\r\n*** Индия оспори пред Световната търговска организация митата за стомана и алуминий, наложени от САЩ.\r\nОбвинявайки Вашингтон в няколко нарушения на правилата на СТО, Индия официално поиска провеждането на консултации със САЩ относно решението им да наложат вносни мита в размер на 25% върху стоманата и 10% върху алуминия, което е първата крачка към пълномащабен съдебен иск.", "date": "2018.05.23", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/05/23/2525504/pazardzhik-asarel-medet-e-generalen-sponsor-na-svetovnoto-parvenstvo-po-foyerverki-koeto-zapochva-na-25-may-v-panagyurishte.html", "text": "Шестото поредно издание на Световното първенство по фойерверки за купата на град Панагюрище, България – 2018 г. започва този петък – 25 май. „Асарел-Медет“ АД е генерален спонсор на събитието, което се организира от Община Панагюрище и фирма „Огнена хризантема“. През тази година в надпреварата ще се конкурират Казахстан, Норвегия и Украйна. Това съобщиха от отдел „Комуникации“ на „Асарел-Медет“ АД. Откриването на шампионата е насрочено за 20.00 часа на 25 май и ще бъде последвано от подгряваща заря от „Огнена хризантема“ и концерти на Донна, Група „Cofein“ и Новата банда Стенли Live. Първи своето шоу ще демонстрира отборът на Казахстан, който спечели световното през 2017 година. \r\nНа 26 май ще се изявява отборът на Норвегия, а зрителите ще се забавляват с изпълненията на група „Slippers“, Михаела Филева и възродената рок група „Ахат“. В последния ден от шампионата – 27 май, своето фойерверк шоу ще покаже отборът на Украйна, а художествената програма предвижда изпълнения на  Дейвид Белишки, Християна Луизу, Deep Zone Project и пазарджишката група „Voice & Fingers“. По регламент състезателните отбори представят 2-минутно свободно фойерверк шоу, което не се оценява. След това имат на разположение от 3 до 7 минути, в които представят свое собствено състезателно шоу. Условията за всички участници са еднакви. Подсигурени са еднакви по вид ефекти и материали. Големината на бомбите е идентична за всички отбори, а броят на фойерверките е равен. При изпълненията на състезателите от особено значение при тези условия е талантът и умението да се представи изкуството на фойерверките.", "date": "2018.05.23", "title": "Пазарджик: Асарел-Медет“ e генерален спонсор на Световното първенство по фойерверки, което започва на 25 май в Панагюрище"}
{"url": "http://www.focus-news.net/news/2018/05/23/2525496/politico-bivshiyat-ministar-predsedatel-na-makedoniya-e-osaden-na-dve-godini-zatvor.html", "text": "Съдът осъди бившия министър-председател на Македония Никола Груевски на две години затвор за незаконното повлияване на служители на МВР на страната да купят луксозно превозно средство, предава  Politico.\r\nСъдът призна, че Груевски е повлиял служите на министерството през 2012 г. да купят брониран Мерцедес на цена от близо 600 хил. евро. Груевски не бе в съда по време на обявяването на присъдата и ще остане на свобода, очаквайки обжалване.\r\n47-годишният политик бе министър-председател между 2006 и 2016 г. преди да слезе от поста заради скандал с подслушване, при които правителствени служители подслушваха телефоните на съдии, журналисти и опозиционери. \r\nРешението на съда е основано на аудио материали от скандала с подслушването от 2015 г., след като съдията по делото определи, че доказателството може да се приеме заради публичния интерес.  Виктор Турмаков", "date": "2018.05.23", "title": "Politico: Бившият министър-председател на Македония е осъден на две години затвор"}
{"url": "http://www.focus-news.net/news/2018/05/23/2525506/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, съобщи за Радио „Фокус“ – Бургас дежурният в Областно пътно управление – Бургас. Времето е слънчево и ясно, пътните настилки са сухи.\r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31 декември 2018 г.\r\nНатоварено е движението по централните бургаски улици и булеварди  „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“. По-интензивен е автомобилният трафик в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“.\r\nДеница ДИМИТРОВА", "date": "2018.05.23", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2018/05/23/2525505/veliko-tarnovo-regionalniyat-sayuz-na-zemedelskite-kooperatsii-dunav-2000-provede-svoeto-godishno-otchetno-sabranie-v-svishtov.html", "text": "Регионалният съюз на земеделските кооперации (РСЗК) „Дунав-2000“ проведе своето Годишно отчетно събрание в Свищов, съобщиха от пресцентъра на Общината. Председателят на Регионалния съюз Игнат Ангелов направи годишен отчет, в който бяха обобщени резултатите, постигнати от земеделските кооперации за изминалата година. В съответствие с дневния ред беше приет годишният финансов отчет и докладът на Контролния съвет на Съюза.\r\nПо покана на Управителния съвет на РСЗК „Дунав-2000“, на откриването на Годишното събрание присъства кметът на община Свищов Генчо Генчев. Градоначалникът благодари на всички земеделски кооперации за оказваната системна подкрепа в населените места и значимото им влияние в социално-икономическия живот на Общината. Кметът Генчев подчерта, че за него е изключително важно да има диалог между местните кооперации и общинското ръководство и взаимно да се подкрепят в името на общото благо. На представителите на земеделските кооперации той пожела висок добив, успешна и безпроблемна стопанска година.", "date": "2018.05.23", "title": "Велико Търново: Регионалният съюз на земеделските кооперации „Дунав-2000“ проведе своето Годишно отчетно събрание в Свищов"}
{"url": "http://www.focus-news.net/news/2018/05/23/2525508/ognyan-tsenkov-kmet-na-vidin-starozagorskata-opera-idva-v-grada-za-festivala-za-opera-i-balet.html", "text": "Старозагорската опера идва за Фестивала за опера и балет през лятото във Видин, каза на пресконференция кметът на Община Видин Огнян Ценков, предаде репортер на Радио „Фокус“ – Видин. Той посочи, че са уточнени двете постановки, които Старозагорската опера ще представи във Видин – танцов спектакъл „Фауст. Валпургиева нощ“ по музика на Шарл Гуно и операта „Травиата“ от Джузепе Верди. Представленията ще бъдат съвместно със Симфониета – Видин. Второто издание на Фестивала за опера и балет  във Видин ще се проведе в края на месец юли и началото на август. \r\n„Очакваме да пристигне екип на Старозагорската опера, с който да уточним подробностите. Намерението ни е да изградим сцена в рова на замъка „Баба Вида“, за което имаме разрешение от Националния институт за недвижимо културно наследство, а в насипа да разположим трибуните, но това е въпрос на доуточняване“ обясни Огнян Ценков. Той допълни, че голяма част от идеите са дадени от академик Пламен Карталов, директор на Софийската опера още при първото издание на Фестивала. За участие през това лято ще бъде покачен и Музикалния театър в София.\r\nАнна ЛОЗАНОВА", "date": "2018.05.23", "title": "Огнян Ценков, кмет на  Видин: Старозагорската опера идва в града  за Фестивала за опера и балет"}
{"url": "http://www.focus-news.net/news/2018/05/23/2525507/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП – „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.05.23", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/23/2525498/the-washington-post-sadat-v-makedoniya-osadi-bivshiya-premier-nikol-gruevski-na-dve-godini.html", "text": "Съдът в Македония осъди бившия премиер на страната Никола Груевски на две години затвор за това, че е повлиял покупката на луксозна бронирана кола, пише  The Washington Post.\r\nСъдът реши, че Груевски, премиер на страната между 2006 и 2016 г. е повлиял служители от МВР през 2012 г. да купят луксозен мерцедес на стойност от 600 хил. евро. 47-годишният Груевски не присъства в съда при изчитането на присъдата.\r\nТой е осъден с доказателствата от аудиоматериали, събрани по време на масивния скандал с подслушването от 2015 г., довел до падането на правителството му. Съдията по делото е решил да използва материала като доказателство, след като решава, че така се диктува от обществения интерес. \r\nСъщевременно бившият заместник-вътрешен  министър Джоко Поповски е осъден по делото за злоупотреба с правомощия и е осъден да шест години и шест месеца.    Виктор Турмаков", "date": "2018.05.23", "title": "The Washington Post: Съдът в Македония осъди бившия премиер Никол Груевски на две години"}
{"url": "http://www.focus-news.net/news/2018/05/23/2525509/veliko-tarnovo-dvizhenieto-po-pat-lozen-polski-trambesh-e-ogranicheno-za-mps-s-obshta-masa-nad-12-tona.html", "text": "Добри са условията за пътуване  на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nДвижението в участък от по път  Поликраище – Елена се осъществява с повишено внимание поради изграждане на пътна връзка.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.05.23", "title": "Велико Търново: Движението по път  Лозен – Полски Тръмбеш е ограничено за МПС с обща маса над 12 тона"}
{"url": "http://www.focus-news.net/news/2018/05/23/2525514/blagoevgrad-shofyorite-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel.html", "text": "Шофьорите да се движат с повишено внимание в района на Кресненското дефиле и прохода Предел. Това каза за Радио „Фокус“ – Пирин дежурният служител в Областно пътно управление-Благоевград. Той посочи, че в двата посочени района има повишена опасност от падащи камъни. Нормално интензивно е движението по главен път Е-79 и АМ „Струма“ в участъка от областта. Няма ремонтни дейности по първокласните и второкласните пътища в региона.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nИнтензивен е трафикът по главните улици и булеварди в областния център. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни.\r\nНатали СТЕФАНОВА", "date": "2018.05.23", "title": "Благоевград: Шофьорите да се движат с повишено внимание в района на Кресненското дефиле и прохода Предел"}
{"url": "http://www.focus-news.net/news/2018/05/23/2525512/gabrovo-dvizhenieto-v-uchastak-ot-pat-dryanovo-burya-se-osashtestvyava-v-ednata-lenta-poradi-remontni-deynosti.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е 28°. Няма допълнително въведени ограничения на територията на областта. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал \"Чехлевци\" е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижение в участък от път Севлиево – Драгановци се осъществява с повишено внимание поради извършване на строително монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nДвижението в участък от път Дряново – Буря  се осъществява в едната лента поради ремонтни дейности на асфалтовата настилка. Поставена е необходимата сигнализация.\r\nНадежда КРЪСТЕВА", "date": "2018.05.23", "title": "Габрово: Движението в участък от път Дряново – Буря се осъществява в едната лента поради ремонтни дейности"}
{"url": "http://www.focus-news.net/news/2018/05/23/2525516/predstoyashti-sabitiya-v-stranata-za-24-may-agentsiya-fokus.html", "text": "***\r\nОт 10.30 часа, по повод 24 май - Ден на българската просвета у култура и славянска писменост ще се състои празнично шествие от Археологическия музей до паметника на св. св. Кирил и Методий пред Националната библиотека.  От 11.00 часа ще се проведе официална церемония пред паметника на св. св. Кирил и Методий. Поздравителни слова ще произнесат Румен Радев – президент на Република България, Йорданка Фандъкова – кмет на София, Красимир Вълчев – министър на образованието и науката на Република България. От 11.30 часа в Националната библиотека ще бъде отрита изложба „Българската ръкописна традиция през вековете“. \r\n***\r\nОт 18.30 часа в Националния исторически музей в столицата президентът Румен Радев и съпругата му ще бъдат домакини на традиционния прием по случай Деня на славянската просвета и култура и на славянската писменост.\r\n***\r\nВицепрезидентът Илияна Йотова ще открие тържествата по случай Деня на славянската писменост и българската просвета и култура и Деня на града. От 09.00 часа вицепрезидентът ще разговаря с учителския колектив на ОУ „Св. св. Кирил и Методий“ и ще приветства учениците. От 09.50 часа Илияна Йотова ще се включи в тържественото шествие до централния градски площад, където е предвидена официална празнична програма.\r\n*** \r\nПредседателят на Народното събрание Цвета Караянчева ще участва в тържественото честване на 24 май в Кърджали. В 10.30 часа ще се проведе празнично шествие от Дома на културата до паметника на Освободителите в града. Председателят на парламента ще произнесе слово по повод Деня на българската просвета и култура и славянската писменост пред присъстващите на тържеството.\r\n***\r\nЗа първи път в България ще бъде честван Европейският ден на парковете – 24 май. Тази година надсловът на празника е „Културното наследство: то е в нашата природа“. За целта Асоциация на парковете в България организира туристическа обиколка в Природен парк Витоша с водачи. Сборният пункт на разходката е на спирката на автобус № 98 в с. Железница. (до Кметството) в 10.00 часа.\r\n***\r\nОт 10.00 часа в Патриаршеската катедрала „Св. Александър Невски\" ще бъде отслужен молебен от Негово Преосвещенство Мелнишкия епископ Герасим, Главен секретар на Св. Синод на БПЦ-БП заедно със столични свещеници. След молебена литийното шествие ще се отправи към Народната библиотека.\r\n***\r\nВ 11.00 часа в Аулата на Софийския университет, с академично тържество ще бъде отбелязан 24 май - Ден на българската просвета и култура и на славянската писменост. Ректорът на Софийския университет „Св. Климент Охридски” проф. дфн Анастас Герджиков ще произнесе приветствено слово. \r\n***\r\nОт 14.00 часа в централата на КТ „Подкрепа“ Синдикат „Образование“ ще връчи награди на учители за особени заслуги в областта на просветното, културното и синдикално дело „Стоян Михайловски“. Ще бъдат наградени и ученици и учители от конкурса за творческа работа „На учителя с любов“. Очаква се на събитието да присъстват министърът на образованието Красимир Вълчев, кметът на София Йорданка Фандъкова и др.\r\n***\r\nОт 14.00 часа пред Народния театър ще се състои празник на буквите. \r\n***\r\nПо случай Деня на българската просвета и култура и на славянската писменост - софиянци и гости на столицата ще могат да видят следните изложби в Столична библиотека: „Прослава на св. св. Кирил и Методий. История на празника“, „Илюстрации от поколението Милениум“; „Солунските братя Константин Кирил Философ и Методий моравски епископ“, „Български резбарски школи“. От 16.00 часа в Мраморното фоайе на библиотеката ще се състои празничен концерт. \r\n***\r\n В 17.00 часа  в парка зад НДК ще се състои празник на буквите по повод Деня на българската просвета, култура и славянската писменост – 24 май. \r\n***\r\nВ театър „Българска армия” за 28-ми път Фондация „Академия Аскеер” ще връчи своите национални награди за постижения в театралното изкуство през изтеклия сезон.\r\n***\r\nВ 10.30 часа на пл. „Акад. Николай Хайтов“ ще се състои тържествено честване на 24 май – Празник на славянската писменост и на българската просвета и култура.\r\n***\r\nВ 18.30 часа на пл. „Акад. Николай Хайтов“ ще се състои тържествен ритуал за изпращане на абитуриентите от СУ „Св. св. Кирил и Методий”, ПГ „Цар Иван Асен II” и ПГ по ХВТ „Св. Димитрий Солунски” – професия „Хлебар-сладкар”.\r\n***\r\nОбщина Банско ще отбележи 24 май – Денят на светите братя Кирил и Методий, на славянската писменост, и на българската просвета и култура, с тържествено честване. От 11.00 часа ще бъдат обявени отличилите се ученици и учители през изминалата учебна година. Те ще бъдат наградени от кмета Георги Икономов и аплодирани от местната общественост. От 20.00 часа на пл. „Никола Вапцаров” ще се състои дефиле на абитуриентите на Община Банско.\r\n***\r\nОт 11.00 часа на площад „Македония“ ще се проведе празничен концерт на училищата от града по повод 24 май. Преди това ще има шествие в два лъча. От 13.00 часа на площад „Македония“ ще се проведе инициативата „Написаното остава. Пиши правилно!“ на Института за български език при БАН. \r\n***\r\nОт 17.00 часа на площад „Македония“ Народно читалище „Н. Вапцаров-1866г.“, Биг Бенд, Камерна опера – Благоевград ще изнесат празничен концерт. \r\n***\r\nОт 20.00 часа на площад „Македония“ Стефан Вълдобрев и „Обичайните заподозрени“ ще изнесат концерт по повод празника на Благоевград. \r\n***\r\nВ 10.30 часа от площад „Тройката“ ще тръгне тържествено шествие по повод 24 май - Ден на българската просвета и култура и на славянската писменост. Шествието ще премине по главната улица „Александровска“ и обновената „Богориди“, като ще финишира на открита сцена „Охлюва“, където в 11.00 часа ще започне празничен концерт с участието на детски състави от Бургас.\r\n***\r\nВ 12.00 часа година в изложбената зала на ул. „Александровска“ 22 ще бъде открита традиционната празнична изложба на бургаските художници. На събитието ще бъде връчена и наградата „Млад художник на годината“ на името на бургаския художник Руси Стоянов.\r\n***\r\nВ 09.20 часа в Катедралния храм „Св. Успение Богородично“ ще бъде отслужен благодарствен молебен. В 10.00 часа на пл. „Св. Св. Кирил и Методий“ ще бъде издигнат българският флаг, след което ще бъде изпълнена фолклорна композиция, а във въздуха ще полетят големи балони с буквите от кирилицата. Под звуците на химна „Върви, народе възродени“, ще тръгне празничното шествие. В 11.00 часа пред входа на Морската градина ще започне концерт под мотото „Да поиграем на празника” на фолклорен ансамбъл „Варна“.\r\n*** \r\nОт 10.00 часа в ритуалната зала на Община Велико Търново ще се проведе среща на кмета на Велико Търново Даниел Панов с дейци на просветата, науката, културата и изкуствата. \r\n*** \r\nОт 10.30 часа от площад „Велчова завера“ до Община Велико Търново ще се проведе празнично шествие за Деня на българската просвета, култура и писменост.  От 11.00 часа пред Община Велико Търново ще се проведе официално честване по случай Деня на славянската писменост и култура.\r\n*** \r\nОт 12.00 часа в Спортен комплекс „Ивайло“ ще се проведе лекоатлетически турнир, изложба и футболни срещи – 60 години Стадион „Ивайло“. \r\n*** \r\nОт 18.00 часа пред МДТ „Константин Кисимов“ ще се проведе дефиле на абитуриентите от великотърновските училища.\r\n*** \r\nОт 21.30 часа на площад „Цар Асен I“ ще бъде излъчена прожекция на аудиовизуалния спектакъл „Царевград Търнов – звук и светлина“. \r\n***\r\nВ 10.00 часа от площад „Македония“ ще започне празнично шествие, което ще премине по бул. „Никола Войводов“, след това Пред сградата на Народно читалище „Развитие“ колоната ще се раздели на два лъча. Групата, носеща българското знаме, ще продължи към площад „Христо Ботев“, където ще бъде поставено пред паметника на поета революционер. След това  трикольорът ще бъде закачен върху сградата на Драматично-кукления театър, по повод предстоящите Ботеви дни. Вторият лъч ще се насочи към паметника на  братята Св. св. Кирил и Методий, където ще започне и тържественото честване за 24 май. От 18.30 часа, в залата на Драматично-куклен театър ще бъде представен музикалният спектакъл „На нея с обич”, посветен на творчеството на Емил Димитров.\r\n*** \r\nОт 10.00 часа на пл. „Георги Измирлиев“ ще бъде отбелязан Денят на българската просвета и култура и на славянската писменост: – празнично шествие с участието на деца от детските заведения, ученици, учители, дейци на просветата и културата. \r\n*** \r\nОт 18.00 часа на пл. „Георги Измирлиев“ ще се проведе тържествено шествие на абитуриентите на Горна Оряховица. \r\n***\r\nВ 11.00 от площад „Гоце Делчев” тръгва празнично шествие. В 11.30 часа на площад „Македония” пред Дома на културата започва Празничната програма на учебните заведения от града.\r\n***\r\nОт 08.00 до 09.30 часа с тържества във всички учебния заведения ще започнат празничните прояви за Деня на българската просвета у култура и славянска писменост – 24 май. В 9.00 часа в храм „Свети Георги“ добрички духовници ще отслужат благодарствен молебен за делото на солунските братя Кирил и Методий. В 9.45 часа пред паметника на равноапостолите на пл. „Свобода” ще бъдат положени цветя и венци от представители на община Добрич, Областна управа, училища и културни институти. В 10.00 часа на площад „Свобода“ започва празничното шествие на ученици, студенти, дейци на културата, образованието и науката. Празникът продължава в 11.30 часа на площад „Свобода“ с фолклорен концерт. От 18.00 часа ще звучат изпълнения на  Студио за поп-рок певци „Сарандев“ при Младежки център - Добрич. В 19.00 часа в Клуб Клуб „The Maze“ ще се отбележи Рожден ден на Читателско студио „Добруджански истории“.\r\n***\r\nОт 11.00 часа на площад „Свобода“ ще се състои Церемония по награждаване „Учител на годината”.\r\n***\r\nС тържествено шествие и награждаване на местните просветители Община Златоград ще отбележи 24 май. Началото на тържественото шествие на образователни и културни институции е в 10.30 часа от Централния площад към Взаимното училище. На празника ще бъдат наградени местни учители, ученици, читалищни дейци и просветители от Община Златоград. В празничната програма ще участват деца от ДГ „Радост”, ДГ „Снежанка”, ученици от ОУ „Васил Левски” и СУ „Антим І”, танцьори от ОНЧ „Просвета 1908” - Златоград.\r\n***\r\nС богата културна програма Община Каварна ще отбележи Деня на българската просвета и култура и на славянската писменост-24 май. По традиция празничният ден ще започне с шествие, в което ще се включат възпитаници на детските и учебни заведения. От 10.30 часа на площад „Защитата на Каварна“ ще се състои празничен концерт на талантливите деца на Каварна.  Кметът на община Каварна Нина Ставрева ще връчи наградите „24 май“ в системата на предучилищното и училищното образование и на културата.\r\n***\r\nОт 11.00 часа пред Дома на енергетика всеки ще може да провери знанията си по български език и да получи безплатна консултация.\r\n***\r\nОт 11.00 часа на площад „Велбъжд“ ще се състои празнично шествие за Деня на българската просвета и култура. \r\n***\r\nОт 12.00 часа в Художествена галерия „Владимир Димитров – Майстора“ ще бъде открита изложба „Православие“ с икони от колекцията на историка Румен Манов. \r\n*** \r\nВ 10.30 часа започва тържественото шествие по повод 24 май, което ще завърши пред паметника на Кирил и Методий в Пазарджик с полагане на цветя. \r\n***\r\nОт 11.00 часа на пл. “Кракра” ще се състои Ритуал за издигане на националния флаг. Слово ще произнесе кметът на общината, след което ще се  проведе „Парад на книгата“ - празнично дефиле и „Талантите на Перник” – концертна програма с участието на художествените състави на ЦПЛР – ОДК. От 12.30 часа в Дворец на културата ще се състои тържествено награждаване на дейци на образованието, културата и журналистиката.\r\n***\r\nОт 11.00 часа в НЧ „Св. Паисий Хилендарски - 1927 г.” с. Кралев дол ще се проведе Викторина по повод Деня на българската просвета и култура и на славянската писменост.\r\n***\r\nОт 11.00 часа на площада в с. Дивотино ще се състои традиционен събор и празнична програма, организирана от Кметството и НЧ „Чичо Стоян - 1927 г.”. \r\n***\r\nВ 09.00 часа в храм „Св. св. Кирил и Методий“ Пловдивският митрополит Николай ще отслужи празнична литургия. \r\n***\r\nВ 09.00 часа в Актовата зала на ПХГ „Св. св. Кирил и Методий“ ще бъдат връчени Почетен знак на град Пловдив, Почетна значка на град Пловдив и грамоти. \r\n***\r\nВ 10.00 часа на пл. „11-ти май“ ще се състои официалното откриване на тържеството за 24 май  с химна на Република България. В 10.10 часа празнично слово ще произнесе  Началника на РУО – Пловдив Иванка Киркова. В 10.15 часа, пред паметника на славянските равноапостоли, започва празничен молебен, отслужен от Негово Високопреосвещенство Пловдивски митрополит Николай. В 10.25 часа ще бъдат положени венци и цветя, а в 10.30 часа е началото на шествието към площад „Централен“.\r\n***\r\nВ 11.40 часа на площад „Централен“ ще се проведе празничен концерт по повод 24 май. \r\n***\r\nОт 10.30 часа в Русе ще се проведе традиционно празнично шествие, което ще премине по Главната улица на града, стигайки до площада пред Общината, където от 11.00 часа ще се състои концертът на деца и състави от ОбДЦКИ-Русе. От 12.30 часа в Голяма зала на Доходно здание ще се състои Тържествената церемония-концерт, на която кметът на Община Русе Пламен Стоилов и председателят на Общински съвет – Русе чл.-кор. проф. дтн Христо Белоев ще връчат ежегодните Награди „Русе“ за постижения в областта на изкуството, културата, образованието и науката, както и приза „Студент на годината“.\r\n***\r\nОт 10.45 часа деца ще се учат да изписват сами буквите от глаголицата по време на празника на Садово и ще започне вторият Фестивал на еко- и биопроизводителите и арттворците.\r\n*** \r\nОт 9.00 часа на гроба на д-р Георги Атанасович – министър на Просвещението в Първия кабинет на България ще бъде извършено поклонение. След това от 09.15 часа от площад „Свобода“ до площад „Алеко“ ще има празнично шествие. От 9.30 часа на площад „Алеко“ ще започне  Общоградски празник по повод 24 май – Деня на българската просвета, култура и на славянската писменост. \r\n***\r\nОт 09.30 часа в Симитли ще се проведе шествие и концерт по повод Деня на славянската писменост и култура и 105-годишнина от създаването на СУ „Св. св. Кирил и Методий“ – Симитли.  \r\n***\r\nОт 10.00 часа от площад „Свобода“ до площад „България“ ще се проведе Шествие на деца и педагози от детски градини, ученици и учители от училища, представители на образователни институции.\r\n***\r\nОт 11.00 часа на Площад „България“ ще се проведе връчване на Годишните награди на Община Смолян.\r\n***\r\nОт 11.30 часа на площад „България“ ще се проведе тържествен концерт с участие на състави от ЦПЛР – ОДК гр. Смолян.\r\n***\r\nС тържествен ритуал за издигане на националното знаме на Република България ще започне честването на 24-ти май – Ден на българската просвета и култура и на славянската писменост в Стара Загора. Тази година тържественото честване ще се проведе в източната част на античния форум „Августа Траяна“ до Регионална библиотека „Захарий Княжески“. От 9.30 часа в честването ще се включат духовите оркестри и мажоретките на Пето основно училище „Митьо Станев“ и на Шесто основно училище „Свети Никола“. В 10.00 часа ще прозвучи химна на Кирил и Методий „Върви народе възродени“ в изпълнение на хора на Държавна опера Стара Загора и общинския духов оркестър. Кметът Живко Тодоров ще поздрави старозагорци по повод празника. Той ще участва и в церемонията по връчване на наградите „Стара Загора“ и „Млада Загора“.  \r\n***\r\nС празнично шествие в Тополовград ще бъде отбелязан празникът на града на 24 май. На централния площад ще бъде издигнат националният флаг и ще бъдат връчени почетни награди на изявени ученици. От 19.30 часа на площада ще започне шествие на абитуриентите от Випуск 2018, а от 20.00 часа ще изнесат празничен концерт на Тоника Домини, Дует Шик и Ева Найденова.\r\n***\r\nОт 10.30 часа от ДКТ „Иван Димов“ ще тръгне празнично шествие с ученици от хасковските училища. В 11.00 часа на откритата сцена на пл. „Свобода“ ще започне празничен концерт.\r\n***\r\n От 10.00 часа от пл. „Кристал“, с празнично шествие, в което ще се включат деца, ученици, учители и дейци на просветата и културата ще започне празничната програма по повод  24 май – Денят на българската просвета и култура и на славянската писменост в Шумен. \r\n***\r\nОт 11.00 часа на пл. „Освобождение“ ще бъдат връчени тържествено \r\nнаградите на Шумен в системата на образованието и науката След церемонията, в 11.45 часа, на пл. „Освобождение“ започва спектакълът „Споменът за утре“ на трупата на Нешка Робева.", "date": "2018.05.23", "title": "Предстоящи събития в страната за 24 май (Агенция „Фокус“)"}
{"url": "http://www.focus-news.net/news/2018/05/23/2525517/veliko-tarnovo-devet-probi-piteyna-voda-sa-izsledvali-ot-rzi-ot-nachaloto-na-mesetsa-ustanoveni-sa-zavisheni-stoynosti-na-nitrati-v-selo-oresh.html", "text": "Девет проби питейна вода са изследвали от Регионалната здравна инспекция във Велико Търново от началото на месец май. Това каза за Радио „Фокус“ – Велико Търново д-р Лора Бижева, началник на Отдел „Държавен здравен контрол“ в Регионалната здравна инспекция. В  контрола на качеството на питейната вода са обхванати 8 населени места, като само в едно от тях са констатирани завишени стойности по показател нитрати. В свищовското село Ореш е отчетено съдържание от 90 mg/l, при допустими 50 mg/l. От началото на месеца са регистрирани 25 случая на чревни инфекциозни заболявания – ентероколити. Девет от тях са в община Велико Търново, 6 – в община Горна Оряховица, 5 – в община Стражица, 3 – в община Павликени и по един – в общините Лясковец и Свищов. От РЗИ уточняват, че няма доказана причинна връзка между инфекциозните заболявания и качествата на питейната вода. За отчетения период няма издадени предписания и заповеди от страна на Регионалната здравна инспекция във връзка с качеството на питейната вода.\r\nНадежда КРЪСТЕВА", "date": "2018.05.23", "title": "Велико Търново: Девет проби питейна вода са изследвали от РЗИ от началото на месеца, установени са завишени стойности на нитрати в село Ореш"}
{"url": "http://www.focus-news.net/news/2018/05/23/2525513/plovdiv-rayonniyat-sad-osadi-8-dushi-za-huliganstvo-po-vreme-na-sportno-meropriyatie.html", "text": "Районният съд в Пловдив осъди по бързо производство 8 души за хулиганство по време на спортно мероприятие в зала „Колодрума“, предаде репортер на Радио „Фокус”-Пловдив. Най-тежка присъда получи 33-годишният Божидар Попов от Пловдив, фен на ФК \"Локомотив“. Неговото наказание е 3 месеца условна присъда с 3 години изпитателен срок. Мъжът се призна за виновен, като обяви, че съжалява за случилото се. Останалите 7 души бяха наказани с „пробация”.  41-годишният Дилян Георгиев получи присъда от 1 година и четири месеца „пробация” и 100 часа обществено полезен труд. 20-годишният Иван Топалски от агитката на Локомотив и 42-годишният привърженик на ЦСКА Николай Станков от София получиха по 1 година и 2 месеца „пробация”. Станислав Чолаков, също от София бе наказан с 1 година и 2 месеца „пробация” и 100 часа общественополезен труд. Една година „пробация” получи и 34-годишният Мартин Новаков от София, 22-годишният Михаил Партинков и за 27-годишният Иван Иванов. По сумата на бързото производство всички обвиняеми сключиха споразумение с прокуратурата.\r\nМъжете бяха задържани за сбиването в зала „Колодрума“ в Пловдив на 19 май. За инцидента са разпитани множество свидетели, приложени са и записи от видеокамери. По време на бойно шоу фенове са хвърляли бомбички, от които леко са пострадали 7 полицаи.\r\nВ залата на съда привържениците на враждуващите отбори бяха вкарани по отделно.\r\nЦветана ТОНЧЕВА", "date": "2018.05.23", "title": "Пловдив: Районният съд осъди 8 души за хулиганство по време на спортно мероприятие"}
{"url": "http://www.focus-news.net/news/2018/05/23/2525519/stoyo-karagenski-zam-kmet-na-karlovo-treskavo-se-podgotvyame-za-praznika-na-rozata-na-25-i-26-may.html", "text": "Карлово се подготвя трескаво за Празника на розата на 25 и 26 май. Това каза за Радио „Фокус”- Пловдив зам.-кметът Стойо Карагенски. „Стараем се, когато идват гости, градът да е максимално изчистен”, каза Карагенски. „Правим максимално възможното да подготвим празника както трябва”, добави той. По думите на Карагенски за празника в града са се завърнали много от карловци, които живеят в Западна Европа.\r\nРемонтите на улици по европейски проекти продължават. Едновременно с това са закърпени и дупки, направени са и частични ремонти със собствени средства.\r\n„Ще изненадаме гостите с една много хубава улица. Това е ул. „Водопад”- пешеходната зона в Карлово, която става много красива”, добави Стойо Карагенски.\r\nЦветана ТОНЧЕВА", "date": "2018.05.23", "title": "Стойо Карагенски, зам.-кмет на Карлово: Трескаво се подготвяме за Празника на розата на 25 и 26 май"}
{"url": "http://www.focus-news.net/news/2018/05/23/2525510/svoboden-pechat-makedoniya-spored-sadebnite-eksperti-prisadite-na-popovski-i-gruevski-pokazvat-che-zakonite-v-makedoniya-zapochvat-da-deystvat.html", "text": "Според експертите по право присъдите срещу бившия министър-председател на Македония Никола Груевски и другите членове на бившето ръководство на ВМРО-ДПМНЕ са начало на възстановяването на правосъдието в Македония и връщането на доверието на гражданите в него, предава македонската медия  „Свободен печат“.\r\nТе коментират, че общата присъда от 15 години и шест месеца, което получи бившият заместник-министър на вътрешните работи Джоко Поповски за делата „Триста“ (доставката на автомобили за МВР) и „Танк“ (покупката на луксозния Мерцедес) и двегодишната присъда за Никола Груевски по „Танк“, както и оправдателната присъда на сегашния премиер Зоран Заев за делото „Подкуп“, трябва да са пример за едно професионално и обективно правосъдие.\r\nБившият председател на Конституционния съд Трендафил Ивановски обясни, че присъдите по делата  „Триста“ и „Танк“ представляват ново начало и сигнал, че съдебната система бавно излиза от дълбоката криза.\r\n„Важно е, че най-накрая започнаха да се налагат решенията и смятам, че тази работа няма да спре дотук. Просто всички престъпници трябва да бъдат отговорни за извършеното престъпление. Правосъдието в Македония все още се намира в дълбока криза, но с новия министър и новият заместник-министър на правосъдието смятам, че скоро ще се променят нещата и страната ще може да се похвали с кристално чисто и свободно правосъдие. Както сега стоят нещата, ответникът Поповски незабавно ще бъде отведен в затвора, докато Груевски ще има право да обжалва, тъй като според закона, такова право имат всички, които са осъдени на лишаване от свобода по-малко от седем години“, обясни Ивановски\r\nБившият главен прокурор Йоан Трпеновски смята, че връщането на доверието в съдебната система е възможно, ако сегашните дела ги водят  съдии, които в миналото са се намирали в кулоарите и които ще положат усилия, за да се потвърди, че са обективни в работата си . Според него, кратък е срокът, за да може да се даде обща оценка дали правосъдието работи нормално и законно, но очаква различна развръзка в съда, където ще започнат да се спазват доказателствата и законите.\r\nОт опозиционната партия ВМРО-ДПМНЕ коментират, че съдебната система в Македония е паднала на колене и че съдиите работят под политически натиск. „ Законите в Македония не се прилагат еднакво за всички. Съдиите съдят според волята си, а не според доказателства и факти“, смята партията. Виктор Турмаков", "date": "2018.05.23", "title": "„Свободен печат“ (Македония): Според съдебните експерти присъдите на Поповски и Груевски показват, че законите в Македония започват да действат"}
{"url": "http://www.focus-news.net/news/2018/05/23/2525515/standard-nikola-gruevski-komentira-prisadata-si-vav-feysbuk-idvat-po-dobri-vremena.html", "text": "Бившият министър-председател на Македония Никола Груевски, който днес получи двугодишна присъда по случая „Танк“ коментира на профила си в социалната мрежа „Фейсбук“, че „идват по-добри времена“, предава македонската медия  „Стандард“.\r\n„Това е вашата страна, ние няма да ви оставим и ние ще бъдем заедно с вас във всички предизвикателства. Вие сте нашата сила, ние сме вашата сила. По-добри времена идват. Не забравяйте, че това е вашата страна, това е земята на всички вас, които живеете в нея и никой друг. Вие решавате! Да живее република Македония“, гласи коментарът му в социалната мрежа. Виктор Турмаков", "date": "2018.05.23", "title": "„Стандард“: Никола Груевски коментира присъдата си във „Фейсбук“: „Идват по-добри времена“"}
{"url": "http://www.focus-news.net/news/2018/05/23/2525511/sliven-902-zrelostnitsi-sa-se-yavili-maturata-po-izbran-ot-tyah-predmet-v-oblastta.html", "text": "935 зрелостници в Сливенска област  са били допуснати до матурата по избран от тях предмет. 902 са се явили на втори Държавен зрелостен изпит. Подадените заявления от абитуриенти са били  1019, съобщиха от Регионално управление на образованието - Сливен. Най-предпочитани изпити в Сливен са английски език – 255 и биология - 237. Изпитният ден за зрелостниците е приключил нормално. Оценките от матурите ще бъдат ясни до 13 юни.", "date": "2018.05.23", "title": "Сливен: 902 зрелостници са се явили матурата по избран от тях предмет в областта"}
{"url": "http://www.focus-news.net/news/2018/05/23/2525521/veliko-tarnovo-vrachvat-dve-ot-nagradite-na-obshtinata-po-sluchay-24-ti-may.html", "text": "Церемония по връчване на две от наградите на Община Велико Търново по случай предстоящия Празник на славянската писменост и култура 24-ти май се провежда в общинския център. На нея се връчват призовете  „Св. Патриарх Евтимий“ и наградата „Култура“, предаде репортер на Радио „Фокус“ – Велико Търново. Носителите бяха официално определени вчера, на извънредно заседание Общинския съвет.  Наградата  „Учител на годината“ се дава , по традиция, в шест различни категории. Тя е присъдена на Росица Петкова, старши учител в ДГ „Евгения Кисимова“ – за предучилищно възпитание, Силвия Пенева, старши учител в ОУ „Св. Патриарх Евтимий“, за прогимназиално възпитание – Мария Чешмеджиева, старши учител в ОУ „Бачо Киро“, за гимназиален курс – Виолета Костадинова, старши учител в ПМГ „Васил Друмев“ и за колективи на годината – Детска градина „Ивайло“ и ОУ „Бачо Киро“.  Отличието „Култура“ на Общината в категория за „Ярки постижения в областта на изкуството и културата“ получава проф. Анчо Калоянов, а призът в категория „Най-успешен дебют или изява на млад творец“ ще бъде връчен на журналиста Мирослав Дечев.\r\nОфициалната церемония се провежда в голяма зала на Музикално-драматичен театър „Константин Кисимов“. На нея присъстват представители на местната администрация, културни дейци и граждани.\r\nЛуиза ТРАНЧЕВА", "date": "2018.05.23", "title": "Велико Търново: Връчват две от наградите на Общината по случай 24-ти май"}
{"url": "http://www.focus-news.net/news/2018/05/23/2525523/gradskite-avtobusi-veche-shte-se-dvizhat-do-polunosht.html", "text": "Общинският съвет в Пловдив прие актуализацията на транспортната схема в града, предаде репортер на Радио „Фокус”- Пловдив. Съгласно нея автобусните линии 1, 6, 12, 21 и 44 вече ще се движат до 24.00 часа. Интервалите между курсовете, обаче, ще бъдат по-дълги след 20.00 часа. \r\nЗа линия № 1 последният курс през делничните дни ще бъде в 23.58 минути, като интервалът ще е 30 минути. В почивните и празничните дни последният курс ще е в 22.37 минути, а интервалът ще е 35 минути.\r\nЗа № 6, който се движи до кв. Прослав последният курс ще е в 23.58 минути, а интервалът между рейсовете – около 25-30 минути. През почивните дни от последна спирка рейсът ще тръгва в 22.33 минути. Интервалът ще е 1 час.\r\nПо линия 21 последният автобус е в полунощ през делничните дни, а през празничните в 23.22 минути. Интервалът е 1 час.\r\nЗа линия № 12 последният автобус ще е в 23.58 минути в делнични дни, а в празнични – в 22.36 минути. Интервалът ще е 30 минути и в двата графика. Това е  графикът и за линия № 44.\r\nАктуализацията стана възможна благодарение на това, че от Бюджет 2018 на Пловдив бяха заделени 1 милион лева, които се дават като компенсации на фирмите-превозвачи. целогодишно.\r\nЦветана ТОНЧЕВА", "date": "2018.05.23", "title": "Градските автобуси вече ще се движат до полунощ"}
{"url": "http://www.focus-news.net/news/2018/05/23/2525522/zavod-za-proizvodstvo-na-visokotehnologichni-produkti-za-samoleti-earbas-predvizhda-podpisana-spogodba-mezhdu-ministerstvoto-na-otbranata-i-earbas-helikopters.html", "text": "Министърът на отбраната Красимир Каракачанов и вицепрезидентът на „Еърбъс Хеликоптерс“ Серж Дюран подписаха днес, 23 май, Спогодба, с която се урежда спор, предмет на арбитражно дело за неуредени отношения между Министерството на отбраната и „Еърбъс Хеликоптерс“ по договор от 2005 г. за доставка на хеликоптери „Кугар“ и „Пантер“, съобщиха от пресцентъра на Министерството на отбраната. \r\n„С подписването на тази Спогодба издигаме нашето сътрудничество на едно ново, по-високо ниво“, каза министър Каракачанов. Той благодари на екипите от българска и френска страна за успешните усилия да бъде постигнато споразумение за окончателното уреждане на отношенията между Министерството на отбраната и „Еърбъс Хеликоптерс“.\r\nСпогодбата предвижда  френската страна да осигури стратегически инвестиции в България за изграждане на завод за производство на високотехнологични продукти за самолети „Еърбъс“. Първата копка на завода е направена вече в Пловдив.  През първите три години ще бъде осигурена заетост на до 300 души като е възможно в следващите осем години тази бройка да нарасне на до 800 души. Освен това френската компания „Еърбъс Хеликоптерс“ ще предостави един хеликоптер „Дофин“ за ползване от Военноморските сили. \r\nНа церемонията, която се проведе в Министерството на отбраната присъстваха посланикът на Франция Н. Пр. Ерик Льобедел, заместник-министърът на отбраната Анатоли Величков, заместник-министърът на икономиката Лъчезар Борисов, заместник-началникът на отбраната генерал-лейтенант Пламен Атанасов, командирът на ВМС контраадмирал Митко Петев, както и представители на френската компания „Еърбъс Хеликоптерс“.", "date": "2018.05.23", "title": "Завод за производство на високотехнологични продукти за самолети „Еърбъс“ предвижда подписана спогодба между Министерството на отбраната и „Еърбъс Хеликоптерс“"}
{"url": "http://www.focus-news.net/news/2018/05/23/2525525/prof-vanya-dobreva-bsp-prez-izminalata-godina-stanahme-svideteli-na-posegatelstvo-sreshtu-duhovnostta-realizirano-chrez-obrazovatelnata-sistema.html", "text": "През изминалата година станахме свидетели на посегателство срещу духовността, реализирано чрез образователната система. Това каза заместник-председателят на Градския съвет на БСП – София проф. Ваня Добрева по време на организираната среща с дейци на културата, науката, образованието, медиите и читалищното дело по случай 24 май, предаде репортер на  Агенция „Фокус“. „Днес живеем в сложно време, в което се оказва, че ценностите непрекъснато се променят, предлагат ни се различни примамливи стойности, които имат за задача да заличат онези елементи на културата, които ни правят народ. Неслучайно и за съжаление оставаме като глас в пустиня. Станахме свидетели през изминалата година на едно посегателство срещу духовността, което беше реализирано чрез образователната система“, посочи проф. Ваня Добрева. Тя поясни, че става въпрос за знанията, които бъдещите поколения на България ще имат по българска история. \r\nПриветствия по повод 24 май отправиха председателят на Съюза на българските писател Боян Ангелов и на Съюза на българските журналисти Снежана Тодорова. \r\nДеница КИТАНОВА", "date": "2018.05.23", "title": "Проф. Ваня Добрева, БСП: През изминалата година станахме свидетели на посегателство срещу духовността, реализирано чрез образователната система"}
{"url": "http://www.focus-news.net/news/2018/05/23/2525526/plovdiv-v-obshtina-sadovo-se-provezhda-praznik-na-fastaka.html", "text": "В община Садово се провежда Празник на фъстъка. Това съобщи за Радио „Фокус”-Пловдив доц. Станислав Стаматов, зам.- директор на Института по растителни генетични ресурси в Садово. Фъстъкопроизводители се събират за среща със учени от Института, които ще им дадат съвети. На срещата ще бъде споделен опит. Празникът на фъстъка в общината се отбелязва от 2004 година досега. От 2013 г. той се отбелязва около 24 май, когато е и празникът на Садово.\r\nОтглеждането на фъстъци е основен поминък за района.\r\nЦветана ТОНЧЕВА", "date": "2018.05.23", "title": "Пловдив: В община Садово се провежда Празник на фъстъка"}
{"url": "http://www.focus-news.net/news/2018/05/23/2525527/kaloyan-pargov-bsp-24-may-e-simvol-i-praznik-na-choveshkiya-stremezh-kam-usavarshenstvane-chrez-postizheniyata-na-naukata-i-kulturata.html", "text": "24 май е символ и празник на човешкия стремеж към усъвършенстване чрез постиженията на науката и културата. Това каза председателят на Градския съвет на БСП – София Калоян Паргов по време на среща с дейци на културата, науката, образованието, медиите и читалищното дело по случай 24 май, предаде репортер на Агенция „Фокус“. „Уважаеми дейци на българското образование, наука и култура, скъпи гости, госпожи и господа, другарки и другари, щастлив съм да видя в тази зала толкова много пазители на българския дух в това, за съжаление, все по-бездуховно време, в което живеем“, каза председателят на Градския съвет на БСП – София. Паргов коментира, че поводът за срещата е най-светлият и чист български празник 24 май - Денят на българската просвета и култура и на славянската писменост. „На 24 май цял един народ коленичи и се прекланя пред свещеното дело на светите братя Кирил и Методий. На този ден с гордост и признателност произнасяме благодарствени слова към онези, които палят огъня на познанието у децата ни, които ни даряват щастието да се докосваме до нови и нови културни хоризонти и духовни вселени. Към онези, които пазят българщината“, каза Паргов и посочи, че това са учителите, читалищни дейци, хората на науката, на културата и на изкуството, които са съвременните будители. „Армията на българския дух, благодарение на която поддържаме високо националното ни самосъзнание и внасяме нашия достоен принос в съграждането на европейската и световната култура, наука и образование\", допълни той. \r\n„24 май е може би най-важната дата в годината за българското общество“, каза Паргов и поясни, че 24 май е ден за мотивация и за духовно извисяване и символ. „Свещеното дело на братята Кирил и Методий пренася българщината през вековете. Магичната сила на писмеността извисява човешкия дух. Грамотността показва стремежа към усъвършенстване. Затова на всеки 24 май от всички посоки ще звучи \"Върви, народе възродени...\" и ще ни зарежда с гордост, че \"и ний сме дали нещо на света и на вси славяни книга да четат...\", добави Паргов и честити празника на всички. \r\nДеница КИТАНОВА", "date": "2018.05.23", "title": "Калоян Паргов, БСП: 24 май е символ и празник на човешкия стремеж към усъвършенстване чрез постиженията на науката и културата"}
{"url": "http://www.focus-news.net/news/2018/05/23/2525528/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kulata-gkpp-kapitan-andreevo-gkpp-dunav-most-ruse-i-gkpp-dunav-most-vidin.html", "text": "На българо-гръцката граница на ГКПП \"Кулата\" трафикът е интензивен на изход за товарни автомобили. Това съобщиха от пресцентъра на ГД \"Гранична полиция\". Информацията за трафика на българските гранично контролно-пропускателни пунктове е към 18:00 часа. На българо-турската граница на ГКПП \"Капитан Андреево\" трафикът също е интензивен на изход за товарни автомобили. И на българо-румънската граница на ГКПП \"Дунав мост-Русе\" и ГКПП \"Дунав мост-Видин\" трафикът е интензивен на изход за товарни автомобили. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.05.23", "title": "ГД \"Гранична полиция\": Интензивен е трафикът на изход за товарни автомобили на ГКПП \"Кулата\", ГКПП \"Капитан Андреево\", ГКПП \"Дунав мост-Русе\" и ГКПП \"Дунав мост-Видин\""}
{"url": "http://www.focus-news.net/news/2018/05/23/2525531/kaloyan-pargov-bsp-darzhavata-ni-e-v-ogromen-dalg-kam-buditelite-si-praznichnoto-otbelyazvane-na-24-may-ne-e-dostatachno-da-go-plati.html", "text": "Държавата ни е в огромен дълг към будителите си, празничното отбелязване на 24 май  не е достатъчно да го плати. Това каза председателят на Градския съвет на БСП – София Калоян Паргов по време на среща с дейци на културата, науката, образованието, медиите и читалищното дело по случай 24 май, предаде репортер на Агенция „Фокус“. \"Точно преди 15 години един истински будител, останал завинаги в историята на журналистиката, написа, че българският учител е нашата надежда. Стефан Продев обаче не бива да бъде преразказван\", посочи Паргов и го цитира с думите: \"Българският учител е нашата надежда. Не друг, а той ще ни остави във времето. Политиците, партиите, търговците ще идват и ще си отиват, но той ще остане, за да ни пази. Храмът е негов. Затова да му отдадем заслуженото. Като хора, като общество, като държава. Да го нахраним и облечем по-добре от другите. Да го спасим от дребните грижи. Болката му да стане и наша. Празникът и цветята, които го очакват на 24 май, са най-малкото, което можем да му дадем. Дължим му много повече, ако искаме да сме справедливи. Дължим му себе си и не бива да го залъгваме само с почести\". Паргов отчете, че днес много търговци на морал залъгват българския учител. \"Посредствени продавачи на илюзии се опитват да подменят ценностите ни. Кризата на духовността унищожава хуманността в човешките отношения. Неграмотността обезценява и обезличава хората\", каза Паргов. Председателят на Градския съвет на БСП – София подчерта, че образованието и културата не са стока, с която можем да търгуваме. По думите му те са част от националната ни сигурност и трябва безкомпромисно да ги пазим и развиваме. Според Паргов  държавата ни днес е в огромен дълг към будителите си. „Празничното отбелязване на 24 май и словата на управляващите пред паметника на светите братя Кирил и Методий не са достатъчни да платят този дълг, когато липсват адекватни действия в полза на образованието и културата. Какво е бъдещето на България, когато човекът на знанието е обезценен, а авторитетът му е смазан от агресията на учениците и се търкаля по пода на класните стаи“, коментира председателят на Градския съвет на БСП – София. \r\nДеница КИТАНОВА", "date": "2018.05.23", "title": "Калоян Паргов, БСП: Държавата ни е в огромен дълг към будителите си, празничното отбелязване на 24 май не е достатъчно да го плати"}
{"url": "http://www.focus-news.net/news/2018/05/23/2525502/spetssadat-osvobodi-ot-dlazhnost-desislava-ivancheva.html", "text": "Спецсъдът освободи от длъжност задържаната с подкуп кметица на \"Младост\" Десислава Иванчева, съобщава бТВ. Искането е на прокуратурата.\r\nСпоред обвинителите Иванчева е използвала свижданията, за да предава на доверени лица документи, които после стигали до администрацията на общината. Тя отрича да е правила нещо нередно.\r\nДнес преди заседанието стана ясно, че Иванчева е освободила заместника си Румен Русев, а пиарът на общината Петър Кърджилов влиза в управлението й.\r\nЗаловената с Иванчева зам.-кметица Биляна Петрова също е отстранена.", "date": "2018.05.23", "title": "Спецсъдът освободи от длъжност Десислава Иванчева"}
{"url": "http://www.focus-news.net/news/2018/05/23/2525533/eksperti-na-riosv-ruse-osiguriha-priemni-roditeli-na-malki-cherveni-angachi.html", "text": "Експерти oт РИОСВ-Русе оказаха помощ на 8 млади птици от защитения вид червен ангъч. Това съобщиха от Регионалната инспекция по околната среда и водите.  Сигналът за невръстните патета е получен вчера чрез телефон 112, от служители в Западната промишлена зона на Силистра. Птиците са били забелязани на пътното платно, а  родителите им са кръжали около тях. Вероятно възрастните гнездят в съседен имот, който е обрасъл с тръстика и ниска растителност. Екип на екоинспекцията е прибрал малките птици. Те са на видима възраст около седмица, без оперение  и невъзможност да летят. Установена е връзка със Спасителния център „Зелени Балкани“ в Стара Загора и Експерименталната биологична станция „Калимок“ на Института по биологично разнообразие и екосистемни услуги при БАН. В станцията, която се намира  в с. Нова Черна, община Тутракан, се размножават птици от защитения вид по утвърдена от Министерството на околната среда и водите програма. В късния следобед малките червени ангъчи са настанени в база „Калимок“, при приемни родители, за доотглеждане. След като птиците поотраснат и достигнат до определена  възраст ще бъдат освободени в природата в подходящо за вида местообитание.", "date": "2018.05.23", "title": "Експерти на РИОСВ-Русе осигуриха приемни родители на малки червени ангъчи"}
{"url": "http://www.focus-news.net/news/2018/05/23/2525520/sitel-makedoniya-makedoniya-nyama-namerenie-da-otstapi-ot-predlozhenieto-republika-ilindenska-makedoniya-na-sreshtata-s-matyu-nimits-i-nikos-kotsiyas.html", "text": "Правителството не възнамерява да се откаже от предложението „Илинденска Македония“. В очакване на новия кръг от преговори в Ню Йорк с посредника на ООН Нимиц, прессекретарят на македонското правителство Миле Бошняковски заяви, че няма промяна на позициите, предава скопският телевизионен канал  „Сител“.\r\nПредложението на премиера Заев бе категорично отхвърлено от гръцката страна. Гръцкият министър на външните работи Никос Коцияс заяви пред македонската страна, че решението за името трябва да бъде търсено между предложенията на Нимиц, без да се вземе предвид предложението „Република Македония (Скопие)“.\r\nТой както и македонският му колега Никола Димитров утре в Ню Йорк за първи път сядат на маса с Нимиц след предложението на премиера Заев решението да бъде „Република Илинденска Македония“, за който получи подкрепа само от управляващите партии в Македония. Освен правителството в Атина, предложението на премиера беше отхвърлено и от опозицията в Македония.  Виктор Турмаков", "date": "2018.05.23", "title": "„Сител“ (Македония): Македония няма намерение да отстъпи от предложението „Република Илинденска Македония“ на срещата с Матю Нимиц и Никос Коцияс"}
{"url": "http://www.focus-news.net/news/2018/05/23/2525518/gabrovo-spokoyno-i-bez-problemi-e-preminalo-natsionalnoto-vanshno-otsenyavane-po-matematika-v-oblastta.html", "text": "Спокойно и без проблеми е преминало Националното външно оценяване по математика в област Габрово. Това съобщи за Радио „Фокус“ – Велико Търново Георги Маринов, началник на Регионалното управление на образованието в Габрово. Той посочи, че няма нито една анулирана работа. Изпитните материали са били размножени и раздадени на време. Резултатите ще излязат до 6 юни, като всички те могат да бъдат проверени онлайн на сайта на Министерство на образованието и науката.\r\n„Фокус“ припомня, че са утвърдени 40 паралелки за прием след седми клас в габровските училища за следващата учебна година. Общият брой на учениците в тези паралелки е 1040. Разкрити са две нови специалности – „Електронна търговия“ в Професионалната гимназия по туризъм „Пенчо Семов“ в Габрово и „Производство на плочи и слоеста дървесина“ в ПГ „Марин Попов“ в Севлиево. Националната Априловска гимназия през учебната 2018/2019 година ще обучава ученици в профилите Обществен, Хуманитарен и Чуждоезиков, а  Математическа гимназия – в профилите Математически, Природни науки и Софтуерни и хардуерни науки. Продължава обучението в профила Физическо възпитание и спорт в СУ „Райчо Каролев“ в Габрово. Три са утвърдените паралелки в дуална форма на обучение. В специалност „Машини и системи с ЦПУ“ ще се обучават ученици в Професионалната гимназия „Д-р Никола Ваислиади“ в Габрово. Същата специалност ще бъде разкрита и в ПГИ „Рачо Стоянов“ в Дряново. Третата паралелка е във форма „Обучение чрез работа“. Специалността е „Машинен техник“ и е в ПГМЕТ „Ген. Иван Бъчваров“ в Севлиево.\r\nНадежда КРЪСТЕВА", "date": "2018.05.23", "title": "Габрово: Спокойно и без проблеми е преминало Националното външно оценяване по математика в областта"}
{"url": "http://www.focus-news.net/news/2018/05/23/2525532/chosun-ilbo-yuzhnokoreyskite-reporteri-vse-pak-poluchiha-razreshenie-da-otrazyat-zatvaryaneto-na-severnokoreyskiya-yadren-poligon.html", "text": "Северна Корея разреши в последния момент на южнокорейските репортери да отразят закриването на ядрения полигон „Пунгери“ от сряда до петък. Миналата седмица като каприз Северна Корея ги заличи от списъка с поканените чужди репортери и отказа да им издаде виза, съобщава южнокорейското издание  „Чосун Илбо“.\r\nНа 12 май Пхенян покани подбрани репортери от пет държави – Южна Корея, САЩ, Великобритания, Китай и Русия да отразят събитието, но промени мнението си за южнокорейските след поредния вътрешнокорейски спор. Южнокорейските репортери, избрани от медии, които не са твърде критични към пхенянския режим временно се оказаха в своеобразно „висящо“ положение в Пекин.\r\nЖурналистите излетяха със севернокорейски самолет от Пекин във вторник сутринта до Вонсан в Северна Корея – най-близкото летище до „Пунгери“. Осемте южнокорейски журналисти стояха в Пекин до вторник през нощта в случай, че Северна Корея промени мнението си, но след това се върнаха в Сеул. В сряда сутринта те получиха изненадващо разрешение за полет до Вонсан и се наложи да се качат на специално подготвен чартърен полет, организиран от южнокорейското правителство.  Виктор Турмаков", "date": "2018.05.23", "title": "„Чосун Илбо“: Южнокорейските репортери все пак получиха разрешение да отразят затварянето на севернокорейския ядрен полигон"}
{"url": "http://www.focus-news.net/news/2018/05/23/2525529/reuters-bivshiyat-makedonski-ministar-predsedatel-e-osaden-na-dve-godini-zatvor.html", "text": "Министър-председателят на Македония Никола Груевски е осъден на две години затвор за неправомерна обществена поръчка на брониран Мерцедес – първото от общо шест дела срещу него, предава  Reuters.\r\nГруевски е обвинен, че е използвал влиянието си при поръчката на колата. Това е първият случай срещу него от Специализираната прокуратура, която е назначена като част от споразумение с посредничеството на ЕС през 2015 г.\r\nЕС се намеси, след като Македония навлезе в криза след като опозицията обвини Груевски, че е подслушвал повече от 20 хил. души в страната.  Виктор Турмаков", "date": "2018.05.23", "title": "Reuters: Бившият македонски министър-председател е осъден на две години затвор"}
{"url": "http://www.focus-news.net/news/2018/05/23/2525535/shumen-13-miliona-leva-shte-badat-vlozheni-za-obnovyavane-na-chetiri-uchilishta-v-grada.html", "text": "Четири училища ще бъдат обновени по проекта за реновиране на образователната инфраструктура чрез подобряване и модернизиране на образователната среда в Шумен. Това съобщиха от пресцентъра на Общината. СУ „Трайко Симеонов“, СУ „Панайот Волов“, СУ „Васил Левски“ и НУ „Ил. Р. Блъсков“ ще бъдат реновирани със средства по проект „Подобряване на образователната инфраструктура в гр. Шумен“ с обща стойност 13 041 080,00 лв. в т.ч. 320 000,00 лв. съфинансиране от Община Шумен. Кметът на община Шумен Любомир Христов обяви на официална пресконференция в общината днес, че започва обновяването на четири училища в града – п . Откакто са построени сградите, досега са правени само частични ремонти на сградите. СУ „Трайко Симеонов“, СУ „Панайот Волов“, СУ „Васил Левски“ и НУ „Ил. Р. Блъсков“ ще бъдат реновирани по проект „Подобряване на образователната инфраструктура в гр. Шумен“ по Приоритетна ос 1 на Оперативна програма „Региони в растеж“. Проектът е на стойност 13 041 080 лева, от които 10 812 918 лева са финансиране от Европейския фонд за регионално развитие, 1 908 162 лева са национално съфинансиране и 320 000 лв. от общинския бюджет. Целта на проекта е да осигури подходяща и рентабилна образователна инфраструктура, която да обслужва потребностите от основни образователни услуги на територията на общината, както и да осигури социално включване на учениците, в това число и от маргинализираните групи от населението, чрез подобряване и модернизиране на образователната среда за обучение и участие в учебния процес. Това обясни на пресконференцията ръководителят на проекта Иванка Максимова. На представянето на проекта в зала 363 присъстваха още областният управител проф. Стефан Желев, заместник-кметове, специалисти от общинската администрация, общински съветници и журналисти.", "date": "2018.05.23", "title": "Шумен: 13 милиона лева ще бъдат вложени за обновяване на четири училища в града"}
{"url": "http://www.focus-news.net/news/2018/05/23/2525524/afp-mayk-pompeo-zayavi-che-sreshtata-na-visoko-ravnishte-mezhdu-sasht-i-severna-koreya-zavisi-ot-kim-chen-un.html", "text": "Държавният секретар на САЩ Майк Помпео заяви, че планираната среща на високо равнище между президента Доналд Тръмп и лидера на Северна Корея Ким Чен-ун в момента зависи от властите в Пхенян, предава  AFP.\r\nНа въпрос дали срещата, планирана в Сингапур на 12 юни, ще се проведе, Помпео заяви, че „решението в крайна сметка е на председателя Ким“. \r\n„Той поиска срещата, президентът ни се съгласи да го срещне“, обясни държавният секретар. „Надявам се, че срещата ще се проведе“, допълни той. Виктор Турмаков", "date": "2018.05.23", "title": "AFP: Майк Помпео заяви, че срещата на високо равнище между САЩ и Северна Корея зависи от Ким Чен-ун"}
{"url": "http://www.focus-news.net/news/2018/05/23/2525538/nimh-utre-v-zapadna-balgariya-shte-ima-prevalyavaniya-pridruzheni-s-gramotevitsi-v-iztochnite-rayoni-shte-e-predimno-slanchevo.html", "text": "През нощта в Югозападна България облачността ще е значителна и на места там ще има превалявания и гръмотевична дейност. Над останалата част от страната ще преобладава ясно време. Ще е почти тихо. Утре облачността в Западна България ще е по-често значителна. Главно там ще има превалявания, придружени с гръмотевици, по-интензивни и на повече места в планинските райони в часовете около и след обяд. Вечерта явленията ще затихват. В източните райони ще е предимно слънчево. Ще духа слаб до умерен вятър от изток-североизток. Максималните температури в повечето места ще са между 24° и 29°, в София –  22-23°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане ще се понижи и след обяд ще е около средното за май.\r\nПо Черноморието ще бъде предимно слънчево с по-значителни увеличения на облачността в южните райони. Валежи са малко вероятни. Ще духа умерен североизточен вятър, който вечерта ще отслабне. Максимални температури на въздуха – между 22° и 25°. Температурата на морската вода е 20-22°. Вълнението на морето ще е 2 бала.\r\nВ планините ще е предимно облачно с превалявания от дъжд, на места придружени с гръмотевици. Без валежи и с повече слънце ще се задържи в масивите в източните райони. Вечерта явленията ще отслабнат. Ще духа до умерен източен вятър. Максималната температура на височина 1200 метра ще е около 17°, на 2000 метра – около 10°.\r\nПрез следващите дни до края на седмицата остава неустойчиво, с вероятност за краткотрайни валежи и гръмотевични бури, има условия и за градушки. Явленията ще са главно в часовете около и след обяд и преди полунощ, в петък - главно в източната половина, през почивните дни - из цялата страна. Вятърът ще бъде от изток-североизток, слаб, в Източна България - умерен. Дневните температури слабо ще се понижат и в неделя ще са между 21° и 26°.", "date": "2018.05.23", "title": "НИМХ: Утре в Западна България ще има превалявания, придружени с гръмотевици, в източните райони ще е предимно слънчево"}
{"url": "http://www.focus-news.net/news/2018/05/23/2525540/the-hill-mayk-pompeo-zayavi-che-nyama-da-tolerira-ruska-namesa-na-izborite-v-sasht-prez-2018-godina.html", "text": "Държавният секретар на САЩ Майк Помпео заяви, че правителството „няма да толерира“ руските опити за намеса на частичните избори за конгрес, които ще се проведат през ноември, пише  The Hill.\r\nПомпео заяви, че Държавният департамент разполага със специален бюджет от 55 милиона долара, за да контрира влиянието на Москва върху политическата система на САЩ. \r\n„Няма да толерираме руската намеса на нашите избори. Предстои много работа, но бъдете сигурни, че ще предприемем необходимите мерки в отговор на руските действия“, заяви Помпео. \r\nПо-рано държавният секретар, чиито правомощия започнаха преди около месец, заяви, че ще заеме твърди позиции срещу руските опити за намеса. „Конфликтът между САЩ и Русия е причинен от лошото поведение на самата Русия“, допълни той. „Искаме позитивни отношения с руското правителство, но за това неговото поведение трябва да се промени“, убеден е държавният секретар-.  Виктор Турмаков", "date": "2018.05.23", "title": "The Hill: Майк Помпео заяви, че „няма да толерира“ руска намеса на изборите в САЩ през 2018 година"}
{"url": "http://www.focus-news.net/news/2018/05/23/2525544/kyustendil-hudozhestvenata-galeriya-v-grada-shte-predstavi-izlozhba-ot-kolektsiyata-na-rumen-manov-pravoslavie.html", "text": "Художествената галерия в Кюстендил ще представи изложба от колекцията на Румен Манов – „Православие”. Това съобщи за Радио „Фокус” – Кюстендил Валентин Господинов, директор на Художествена галерия „Владимир Димитров – Майстора” – Кюстендил. Изложбата ще бъде открита на 24 май от 12.00 часа. „Галерията на Майстора е всъщност неговият храм, защото така, както иконата в църквата е спомогнала да пребъде вярата, така и тук се влиза със същото чувство на благоговение и възхита”, каза Валентин Господинов. На рождения ден на Художествена галерия „Владимир Димитров – Майстора”, който съвпада с Деня на българската просвета и култура, празникът ще бъде троен. Част от тържественото честване е изложбата „Православие” с икони от колекцията на Румен Манов. Той е роден през 1964 година в Кюстендил. Той е историк, лицензиран експерт оценител на съвременно и старо българско изобразително изкуство. Житейската му мисия е да събира, издирва, купува, възстановява, реставрира и да дарява книжовни и културни ценности на музеи и библиотеки, църкви и архиви. Сред даренията му са ценни снимки, икони, произведения на изкуството, които сам издирва и събира в продължение на 30 години. Целенасочено издирва материали, свързани с историята на Кюстендил. Над 1000 отделни единици дарява на Регионалния исторически музей, а с над 50 книги и периодични издания обогатява фонда на Регионална библиотека – Кюстендил, ценен дарител е и на катедралния храм в града.\r\nВенцеслав ИЛЧЕВ", "date": "2018.05.23", "title": "Кюстендил: Художествената галерия в града ще представи изложба от колекцията на Румен Манов – „Православие”"}
{"url": "http://www.focus-news.net/news/2018/05/23/2525539/ministerstvoto-na-turizma-predlaga-sazdavaneto-na-edinna-strategiya-za-energiyna-efektivnost-v-sektora-obzor.html", "text": "Министерството на туризма предлага създаването на единна стратегия за енергийна ефективност в сектора. Това стана ясно на Международна конференция за макрорегионално сътрудничество в областта на туризма и енергетиката, която страната ни организира. Министърът на туризма Николина Ангелкова заяви, че България призовава в ЕС да се обсъди има ли необходимост от единна европейска стратегия за енергийната ефективност, с оглед на разговорите за следващата финансова рамка. Министър Теменужка Петкова посочи: „България е добър пример в спазването на изискванията за опазване на околната среда - кой би предпочел туристическа дестинация, в която не се спазват“. По думите й, когато говорим за връзката между туризъм и енергетика безспорно трябва да акцентираме върху нисковъглеродната икономика и възможността за развитие на чиста енергетика. Министърът обясни, че енергийната свързаност е приоритет за правителството, а ярък пример за това е интерконекторът между България и Румъния. Петкова изтъкна и важността на работата по проектите за интерконектори със Сърбия и Гърция. Министър Ангелкова обяви, че сектор „Туризъм“ е на трето място по важност в ЕС. 538 млн. международни посетители са посрещнали европейските дестинации през 2017 година, 40% от всички международни туристи. Европа продължава да е водеща световна туристическа дестинация с огромен потенциал. Туризмът има дял от 10% от БВП на ЕС, с общи приходи от нас 340 млрд. евро и 12% дял от европейската работна ръка. Той създава заетост за над 26 млн. души. „Туризмът има значение за растежа на икономиките на отделните страни в ЕС. Играе ролята и на свързващ елемент между различните култури и общества“, посочи Николина Ангелкова. Над 400 млн. евро са приходите от международен туризъм за първите 3 месеца на тази година, което е близо 11% ръст. Министърът коментира, че макрорегионалното сътрудничество в областта на туризма е отлична възможност за страните да постигнат икономически растеж. Като пример в тази посока Ангелкова посочи инициативата на министерството в рамките на Председателството на ЕС за създаването на общ балкански туристически маршрут.\r\nБиляна ИВАНОВА", "date": "2018.05.23", "title": "Министерството на туризма предлага създаването на единна стратегия за енергийна ефективност в сектора (ОБЗОР)"}
{"url": "http://www.focus-news.net/news/2018/05/23/2525543/turski-profesor-zapadat-prilaga-valuten-terorizam-za-da-srine-turskata-lira-predi-izborite.html", "text": "Ректорът на истанбулския университет „Йени Ююзйъл” (букв. превод – „Новото Столетие” – бел. на „Фокус”) проф. д-р Яшар Хаджсиляхоглу оцени повишаването на валутните курсове в Турция като „тероризъм”, предаде информационната агенция Догу хабер ажансъ (ДХА).\r\n Професорът подчерта, че в навечерието на изборите на 24 юни се „извършват манипулации с долара, но макроикономическите баланси на Турция няма да ги подкрепят”.\r\n „Сигналът за това гигантско повишаване на валутните курсове дойде от набързо изготвения доклад за Турция на „Standard & Poor”, който иначе следваше да бъде изготвен през август. Този ход напълно е една манипулация с долара и точно преди изборите на 24 юни. Първоначално беше планиран за 2019 година, но след изтегляне по-рано на изборите се прилага точно сега. ... Ние категорично сме против подобен „доларов” тероризъм”, аргументира се още турският професор, цитиран от ДХА. Георги Димов", "date": "2018.05.23", "title": "Турски професор: Западът прилага „валутен тероризъм” за да срине турската лира преди изборите"}
{"url": "http://www.focus-news.net/news/2018/05/23/2525534/alsat-m-makedoniya-poddrazhnitsite-na-gruevski-protestirat-pred-nakazatelniya-sad-v-skopie.html", "text": "Няколко десетки граждани проведоха двучасов протест преди и по време на произнасянето на присъдата на Никола Груевски по случая „Танк“ пред скопския наказателен съд, предава македонската медия   „Алсат-М“.\r\nТова е най-видимата реакция пред обществото, след като бившият министър-председател получи присъда от две години затвор за бронирания мерцедес от 600 000 евро. В началото на протеста групата наброяваше около 50 души и сред групата граждани присъстваха бившите кметове Коце Траяновски и Ивица Коневска. След като присъдата бе обявена, останаха около 20 души. Протестът приключи скоро след като на един от протестиращите Ангел Зафировски, известен още като Бате Геле, му стана зле.\r\nСтава дума за лице, което участва и насилието в община Център и в парламента, а има и съдебно решение, което забранява участието на протести. Сред малката група пред съда имаше и други хора, обвинени в насилие в Центъра. Виктор Турмаков", "date": "2018.05.23", "title": "„Алсат-М“ (Македония): Поддръжниците на Груевски протестират пред наказателния съд в Скопие"}
{"url": "http://www.focus-news.net/news/2018/05/23/2525545/liderat-na-bsp-sofiya-kaloyan-pargov-shte-se-vklyuchi-v-chestvaneto-na-24-may-v-sofiya.html", "text": "Лидерът на БСП – София Калоян Паргов, общински съветници и народни представители от БСП ще се включат в честването на Празника на българската просвета и култура и славянската писменост в София. Това съобщиха от пресцентъра на ГС на БСП – София. Те ще се присъединят към празничното шествие до паметника на Св. св. Кирил и Методий пред Националната библиотека, ще поднесат венци и цветя и ще присъстват на тържествения водосвет по случай 24 май.", "date": "2018.05.23", "title": "Лидерът на БСП – София Калоян Паргов ще се включи в честването на 24 май в София"}
{"url": "http://www.focus-news.net/news/2018/05/23/2525550/balgarskoto-predsedatelstvo-na-saveta-na-es-be-domakin-na-ministerska-sreshta-es-sasht-v-oblastta-na-pravosadieto-i-vatreshnite-raboti.html", "text": "На 22 и 23 май 2018 г. Българското председателство на Съвета на Европейския съюз бе домакин в София на министерска среща ЕС-САЩ в областта на правосъдието и вътрешните работи. Срещата затвърди дългогодишното ползотворно сътрудничество между Съединените американски щати и Европейския съюз по въпросите на правосъдието и вътрешните работи, както и важността на общия отговор на съвместни заплахи, свързани със сигурността. Това съобщиха от пресцентъра на Министерството на вътрешните работи.\r\nСъединените щати бяха представени от главния прокурор на САЩ, Джеф Сешънс, и от изпълняващата длъжността заместник-секретар по вътрешна сигурност, Клеър Грейди. \r\nЕвропейският съюз, който бе домакин на срещата, бе представен от комисаря по миграция, вътрешни работи и гражданство Димитрис Аврамопулос, комисаря по правосъдие, потребители и равенство на половете Вера Юрова, комисаря по сигурността на Съюза Джулиан Кинг, както и от българския министър на вътрешните работи Валентин Радев и българския министър на правосъдието Цецка Цачева, австрийския федерален министър на вътрешните работи Херберт Кикл и австрийския федерален министър за конституционни въпроси, реформите, дерегулацията и правосъдието Йозеф Мозер като настоящо и бъдещо председателства на Съвета на Европейския съюз. \r\nЕвропейският съюз и Съединените щати обсъдиха общите усилия за борба с тероризма, с акцент върху ефективното споделяне на информация, превенцията на радикализацията и употребата на Интернет за целите на тероризма, както и бдителността по отношение на авиационната сигурност и химичните, биологичните, радиологичните и ядрените заплахи и взривните вещества, особено във връзка с нарастващите химически заплахи във въздушния транспорт и на обществени места. По отношение на обмена на информация за резервационните данни на пътниците, участниците в срещата подчертаха важността на този обмен и отбелязаха предстоящото развитие в отделните дискусии по тази тема във формат ЕС-Канада. Участниците постигнаха съгласие да продължат обсъждането на темата за резервационните данни на пътниците по време на следващата министерска среща ЕС-САЩ, която ще се проведе през втората половина на 2018 г. в САЩ. \r\nУчастниците обсъдиха и сътрудничеството между службите за сигурност и правоприлагащите органи в киберпространството, потвърждавайки колко е важно да бъде осигурен бърз достъп до електронни доказателства на правоприлагащите и съдебните органи, като същевременно се гарантират личната неприкосновеност и гражданските свободи. По подобен начин те подчертаха и необходимостта от запазване на сигурно, отворено и безопасно киберпространство за насърчаване на икономическото и социалното развитие и обмениха идеи как по най-добър начин да отговорят на това нарастващо предизвикателство. \r\nЕвропейският съюз и Съединените щати обмениха и информация за развитието на процесите в областите на миграцията, граничното управление и съответните визови политики. Европейският съюз предостави актуална информация за миграционните тенденции в Европа и текущите инициативи за укрепване на управлението на своите външни граници. Европейският съюз и Съединените щати направиха преглед на направеното до момента от страна на ЕС и САЩ, включително от петте заинтересовани държави членки на ЕС, по отношение на постигането на законоустановените изисквания на Програмата за безвизови пътувания, за да се разгледа тяхното включване. Двете страни отчетоха и необходимостта от засилване на оперативното сътрудничество, с цел ефективна превенция и премахване на контрабандата на мигранти и трафика на хора, и обсъдиха важното значение на системите за сигурна и законна имиграция, \r\nНакрая Съединените щати и Европейският съюз се спряха на важността от осигуряването на бърз обмен на финансова информация и подобряването на ефективността на финансовите разследвания. Европейският съюз и Съединените щати обсъдиха най-новите тенденции в тези области и споделиха добри практики, с цел засилване на общото противодействие на изпирането на пари и финансирането на тероризма. \r\nПодчертавайки напредъка в тези ключови области от взаимен интерес и изтъквайки отново, че за да се отговори на глобалните заплахи пред сигурността, са необходими общи решения, Европейският съюз и Съединените щати изразиха готовност да се срещнат отново през втората половина на 2018 г. във Вашингтон, окръг Колумбия.", "date": "2018.05.23", "title": "Българското председателство на Съвета на ЕС бе домакин на министерска среща ЕС-САЩ в областта на правосъдието и вътрешните работи"}
{"url": "http://www.focus-news.net/news/2018/05/23/2525541/direktorat-na-gd-pbzn-glaven-komisar-nikolay-nikolov-i-kmetat-na-sofiya-yordanka-fandakova-poluchiha-priza-zakrilnik-na-nadezhdata.html", "text": "Директорът на Главна дирекция „Пожарна безопасност и защита на населението“ главен комисар Николай Николов и кметът на София Йорданка Фандъкова получиха приза „Закрилник на надеждата“, съобщиха от пресцентъра на МВР. Плакетите им бяха връчени днес от директора на болница „Надежда“ д-р Анелия Рачева. Поводът за отличието е реакцията на столичните пожарникари и екипите на общината при потушаването на огнената стихия, разразила се на 4-и май в близост до здравното заведение. Тези плакети са израз на нашата благодарност за оказаното съдействие и проявените съпричастност и професионализъм по време на потушаването на пожара в близост до болница „Надежда“, каза по време на срещата д-р Анелия Рачева.  \r\nПрипомняме, че по време на пожара в стационара на МБАЛ “Надежда“ имаше 67 пациенти, 29 от които новородени бебета. Бързата реакция и добрата координация между всички институции, участващи в потушаването на пожара,  предотвратиха допълнителни инциденти и осигуриха спокойствието и сигурността на пациентите.", "date": "2018.05.23", "title": "Директорът на ГД ПБЗН главен комисар Николай Николов и кметът на София Йорданка Фандъкова получиха приза „Закрилник на надеждата“"}
{"url": "http://www.focus-news.net/news/2018/05/23/2525537/pentagonat-sasht-otteglyat-pokanata-za-kitay-za-savmestni-ucheniya-v-tihiya-okean.html", "text": "Пентагонът съобщи, че САЩ оттеглят поканата си за Китай за участие  на ежегодните съвместни военноморски учения в Тихия океан „заради неговата продължаваща милитаризация“ на Южнокитайско море, предава  AFP.\r\n„Продължаващата милитаризация на Китай по спорните места в Южнокитайско море само засилва напрежението и дестабилизира района“, заяви прессекретарят на Пентагона подполковник Крис Лоугън.\r\n„Ние оттегляме поканата си за флота на Китай за участие на ученията „Тихоокеанска периферия“ . Поведението на Китай не съответства с неговите принципи и цели“, допълни той. Виктор Турмаков", "date": "2018.05.23", "title": "Пентагонът: САЩ оттеглят поканата за Китай за съвместни учения в Тихия океан"}
{"url": "http://www.focus-news.net/news/2018/05/23/2525530/mf-balgariya-prodalzhava-da-pokriva-chislovite-kriterii-za-chlenstvo-v-evrozonata-spored-redovnite-konvergentni-dokladi-za-2018-g-na-etsb-i-ek.html", "text": "В Конвергентните доклади, които оценяват готовността на държавите за членство в еврозоната, България продължава устойчиво да покрива четирите числови критерия за членство, а именно тези за ценова стабилност (инфлация), стабилност на публичните финанси (бюджетно салдо и държавен дълг) и за дългосрочния лихвен процент. Това се посочва в периодичните Конвергентни доклади за 2018 г. на Европейската централна банка (ЕЦБ) и на Европейската комисия. Потвърдени са заключенията на предходните доклади от 2016 г., че страната ни покрива всички числови критерии на еврозоната. Това съобщиха от пресцентъра на Министерството на финансите.\r\nБългария успешно изпълнява критерия за ценова стабилност, като с данни до март 2018 г. стойността на 12-месечната средна инфлация е 1,4 %, при референтна стойност от 1,9 %. Бюджетното салдо през 2017 г. е положително в размер на 0,9 % от БВП, при дефинирано ограничение за дефицита на сектор „Държавно управление“ до 3 % от БВП, а съотношението на брутния държавен дълг към БВП от 25,4 % е значително под референтната стойност от 60 %, като сме на трето място сред страните в ЕС с най-ниска държавна задлъжнялост. Средният дългосрочен лихвен процент на България за периода април 2017 – март 2018 г. е 1,4 % и също е под референтната стойност от 3,2 %. \r\nПо отношение на критерия за динамиката на валутния курс, българският лев не участва в механизма на обменните курсове на Европейската парична система - Валутен механизъм II (ВМ II), но е фиксиран в рамките на действащия режим на паричен съвет при официален разменен курс от 1,95583 лева за едно евро, поради което за периода от 4 май 2016 г. до 3 май 2018 г. не показва отклонение. Страната ще покрие този критерий, когато българския лев се присъедини във  ВМ II.\r\nВ контекста на пълноправното ни членство в еврозоната, препоръчва се България да продължи стъпките си към осигуряването на стабилна среда за устойчива конвергенция чрез структурни реформи и икономически политики, ориентирани към стабилност. \r\nВ Конвергентните доклади има констатации по отношение на съответствието между българското законодателство, от една страна, и Договора и Устава на ЕСЦБ, от друга:\r\n-\tНационалното законодателство предвижда допълнително основание за освобождаване на член на управителния съвет на БНБ, което не съществува в европейското право. Това е възможността, предвидена в Закона за противодействие на корупцията и за отнемане на незаконно придобитото имущество, член на управителния съвет на БНБ да бъде освободен от длъжност при наличие на установен конфликт на интереси.\r\n-\tНационалното законодателство не предвижда изрична възможност членовете на управителния съвет на БНБ да обжалват пред национален съд решения за тяхното освобождаване.\r\n-\tНационалното законодателство забранява на централната банка да финансира българското правителство и други органи и институции. Според ЕЦБ тази забрана трябва да бъде разширена, като изрично включи и забрана за финансирането на публични институции и органи на ЕС или други държави членки.\r\nСъщите констатации бяха включени и в предходните Конвергенти доклади, с препоръката че съответните части на българското законодателство следва да бъдат приведени в буквално съответствие с правото на ЕС.\r\nПозицията на българската страна, с която ЕК и ЕЦБ са запознати по повод на този доклад и при предишните доклади, е следната:\r\n-\tПосочените разпоредби в българското законодателство отразяват по-високата степен на консерватизъм и спецификата на националното право по отношение на основанията за освобождаване от длъжност на членове на Управителния съвет на БНБ.\r\n-\tОбщите разпоредби на българското национално право дават възможност за обжалване на решенията за освобождаване на всички членове на Управителния съвет на БНБ, както ЕЦБ сама отбелязва в доклада си, макар да няма изрична разпоредба за това в Закона за БНБ или в други специални закони.\r\n-\tЗабраната за финансиране на други органи и институции включва и тези на ЕС или на други държави членки, макар това изрично да не е записано в Закона за БНБ.\r\n-\tИзменения в българското законодателство, които да създадат допълнителна правна сигурност в съответствие с тълкуванията на ЕЦБ, биха могли да бъдат извършени в кратък срок в периода, предшестващ присъединяването на България към еврозоната.", "date": "2018.05.23", "title": "МФ: България продължава да покрива числовите критерии за членство в еврозоната според редовните конвергентни доклади за 2018 г. на ЕЦБ и ЕК"}
{"url": "http://www.focus-news.net/news/2018/05/23/2525552/sotir-ivanov-im-petrich-na-herakleya-sintika-razkrihme-nay-ranniya-hristiyanski-hram-na-teritoriyata-na-yugozapadna-balgariya.html", "text": "При тазгодишните проучвания на античен град Хераклея Синтика разкрихме най-ранния християнски храм на територията на Югозападна България. Това съобщи за Радио „Фокус“ – Пирин директорът на Исторически музей – Петрич Сотир Иванов. Той обясни, че обществената сграда, която е намерена при разкопките има изключително интересна и важна история. „Успяхме да установим, че около 400 години зданието, разположено в североизточния ъгъл на римския форум, е било преустроено в раннохристиянска базилика“, каза още Иванов. Той добави, че екипът, проучващ обекта, ръководен от доц. д-р Людмил Вагалински, директор на Националния археологически институт с музей към Българската академия на науките, проучвайки обекта е установил, че това е най-старият сигурно датиран християнски храм на територията на цяла Югозападна България. Преустановяването на сградата в раннохристиянска базилика се е случило в период на бурни природни и политически събития.\r\nЛивия НИНОВА", "date": "2018.05.23", "title": "Сотир Иванов, ИМ – Петрич: На Хераклея Синтика разкрихме най-ранния християнски храм на територията на Югозападна България"}
{"url": "http://www.focus-news.net/news/2018/05/23/2525553/yuliya-skripal-v-parvoto-si-zayavlenie-sled-izpisvaneto-ot-bolnitsata-opitat-za-ubiystvo-preobarna-sveta-mi.html", "text": "Юлия Скрипал, оцеляла след опита за убийство срещу нея и баща ѝ – двойния агент Сергей Скрипал, излезе с първото си заявление след изписването си от болницата. Тя заяви, че би се върнала в Русия  в „дългосрочен план“ въпреки опита за отравяне, предава  Reuters.\r\n\"Фактът, че e използван невропаралитичен агент, е шокиращ“, заяви Скрипал. „Животът ми се обърна с главата надолу“, допълни тя. \"Събудих се на новината, че и двамата сме били отровени“, заяви Юлия Скрипал в първата си медийна изява след отравянето.  Тя изнесе обръщението си пред „Ройтерс“ от тайно място в Лондон, тъй като е под защитата на британската държава. \r\n„Късметлии сме, че и двамата оцеляхме този опит за убийство. Нашето възстановяване беше бавно и изключително болезнено. Докато се опитвам да се справя с опустошителните промени, които ме натоварват физически и емоционално, искам да помогна на баща си до пълното му възстановяване. В дългосрочен план се надявам да се върна у дома в моята страна“, заяви Юлия Скрипал.\r\nСпоред британското правителство Юлия и Сергей Скрипал са били отровени от руските тайни служби с невропаралитичния газ „Новичок“. По-рано руският посланик в Лондон Александър Яковенко заяви, че е искал да се види с възстановяващите си, но не е бил допуснат до тях.\r\n„Благодарна съм за предложенията за помощ от руското посолство. Но в момента не искам да се възползвам от услугите му“, заяви Скрипал. „Не искам да описвам подробностите, но клиничното лечение е инвазивно, болезнено и депресиращо“, уточни тя\r\nБащата на Юлия бе изписан от болницата на 18 май. „Той вече не е в критично състояние“, съобщи болницата в град Солсбъри, където бе проведено лечението на бащата и дъщерята.   Виктор Турмаков", "date": "2018.05.23", "title": "Юлия Скрипал в първото си заявление след изписването от болницата: Опитът за убийство преобърна света ми"}
{"url": "http://www.focus-news.net/news/2018/05/23/2525547/kitayska-i-frenska-kompanii-sa-zayavili-interesa-si-kam-proekta-za-aets-belene-obzor.html", "text": "Най-голямата китайската държавна компания е препотвърдила интереса си към проекта АЕЦ „Белене“, има заявен интерес и от френска компания. Очаква се парламентът да се произнесе по предложението за реализация на проекта, което министърът на енергетиката Теменужка Петкова внесе. Депутатите трябва да дадат на енергийното министерство „зелена светлина“ за започване на подготовката за избор на инвеститор за АЕЦ „Белене“. Министър Петкова заяви, че тази процедура трябва да гарантира максимална публичност и прозрачност, с обективни критерии. Ще се провери до колко реален е инвеститорският интерес. Теменужка Петкова обясни, че няма как да се преговаря с инвеститори, без да има проведени разговори с производителя на оборудването- „Росатом“. Тя не се ангажира да коментира идеята на президента Румен Радев за „Български поток“, за доставки на руски газ към страната ни през Черно море, която той обяви при посещението си в Русия. „Правителството работи изключително целенасочено от години наред за това да запазим стратегическото място и роля на България на газовата карта на Европа“, заяви Петкова и допълни, че резултатите са налице. В Министерски съвет премиерът Бойко Борисов коментира: „Стоките в АЕЦ „Белене“ не са краставици и домати, ако не вземем мерки, 3,5 млрд. лева ще се превърнат в скрап“. Той обяви, че правителството е загрижено за платеното от данъкоплатците по проекта. „Позицията ни за АЕЦ „Белене“ е отговорна и отговаря на един добър стопанин“, заяви министър-председателят.\r\nБиляна ИВАНОВА", "date": "2018.05.23", "title": "Китайска и френска компании са заявили интереса си към проекта за АЕЦ „Белене“ (ОБЗОР)"}
{"url": "http://www.focus-news.net/news/2018/05/23/2525555/plovdiv-parkiraneto-v-sinya-zona-v-grada-shte-e-bezplatno-na-24-may.html", "text": "Пловдивчани и гостите на града ще могат безплатно да паркират автомобилите си в „Синя зона“ на 24 май – Ден на българската просвета и култура и на славянската писменост, съобщиха от Общинско предприятие „Паркиране и репатриране“.\r\nОт предприятието напомниха, че работното време на „Синя зона“ в Пловдив е от понеделник до събота включително – от 8:30 до 17:30 ч. Цената от 2 лева на час може да се заплати с талони или SMS на номер 1332, а монтираните в зоната паркомати дават възможност за 30-минутен престой срещу 1 лев. В неделя и на официалните празници и свързаните с тях почивни дни престоят в „Синя зона“ е безплатен.\r\nВ дните и часовете с безплатно паркиране софтуерът блокира изпратените SMS-и и няма опасност гражданите да бъдат таксувани неправомерно.", "date": "2018.05.23", "title": "Пловдив: Паркирането в „Синя зона“ в града ще е безплатно на 24 май"}
{"url": "http://www.focus-news.net/news/2018/05/23/2525542/alsat-m-aleksis-tsipras-zayavi-che-stranata-mu-pregovarya-za-chetiri-imena-predlozheni-ot-matyu-nimits.html", "text": "Гръцкият министър-председател Алексис Ципрас заяви, че страната му преговаря за четири имена, предложени от посредника на ООН Матю Нимиц. Така той отговори на критиките на опозиционната партия „Нова демокрация“ Кириякос Мицотакис във връзка с предложението „Република Илинденска Македония“, предава „Алсат-М“.\r\nГръцкият премиер заяви, че е постигнат сериозен напредък, след като македонската страна прие сложно име, което ще бъде използвано erga omnes, както и промени в конституцията си. Той допълни, че още няма да говори за същността на преговорите, тъй като утре ще се проведе нова среща на външните министри на двете страни Никола Димитров и Никос Коцияс с посредника Нимиц. По-рано председателят на „Нова демокрация“ помоли гръцкия премиер да заяви ясно дали отхвърля предложението „Република Илинден Македония“ или „все още тайно го обсъжда“. Виктор Турмаков", "date": "2018.05.23", "title": "„Алсат-М“: Алексис Ципрас заяви, че страната му преговаря за четири имена, предложени от Матю Нимиц"}
{"url": "http://www.focus-news.net/news/2018/05/23/2525554/prof-mihail-konstantinov-sled-10-godini-balgariya-nyama-da-mozhe-da-pokrie-nuzhdata-si-ot-tok.html", "text": "След 10 години България няма да може да покрие нуждата си от ток. Това предупреди в интервю за Радио „Фокус“ анализаторът проф. Михаил Константинов. По думите му бързите темпове на автомобилната промишленост не след дълго ще наложат движението на електромобили и по българските пътища, което ще изправи държавата пред проблем. Вариантите за неговото решаване са два – да се внася ток от други страни или да се наблегне на други производства, обясни Константинов. В тази връзка, продължи професорът, в случай, че оборудването на АЕЦ „Белене“ остане неизползвано, ще се наложи да бъде продадено за скрап. „Не може да се компенсира необходимостта от ток. Така че да бъдат така добри тези, които са против АЕЦ, да кажат откъде ще осигурят ток. Още повече ТЕЦ-овете са пред закриване и това трябва да е ясно. Ние трябваше отдавна да сме ги закрили, но правим някакви врътки да ни ги оставят още 10-тина години. След 10 г. ще има 3-4-кратно нарастване на нуждите от ток заради електричките и ще изчезнат ТЕЦ-овете. Ако някой може да ми отговори на този въпрос, да го направи.“ Проф. Михаил Константинов допълни, че другият фундаментален въпрос е свързан с ядрения отпадък. Toва, обаче, е въпрос, чийто отговор търсим не само ние, той е актуален за целия свят, коментира Константинов. Според професора третата въпросителна около АЕЦ „Белене“ е свързана с безопасността на този тип реактори.", "date": "2018.05.23", "title": "Проф. Михаил Константинов: След 10 години България няма да може да покрие нуждата си от ток"}
{"url": "http://www.focus-news.net/news/2018/05/23/2525573/mariya-andreeva-riosv-burgas-globite-pri-narusheniya-na-zakona-za-biologichnoto-bioraznoobrazie-sa-ot-100-do-5-000-lv-za-fizichesko-litse-i-ot-500-do-10-000-leva-za-yuridichesko.html", "text": "Глобите при нарушения на закона за биологичното биоразнообразие са от 100 до 5 000 лв. за физическо лице и от 500 до 10 000 лева за юридическо лице. Това каза за Радио „Фокус“ – Бургас Мария Андреева, експерт по Биоразнооразие към регионалната екоинспекция, по повод сигнал за глобен жител за притежание на костенурка от защитен вид.\r\nТаню Танев твърди, че децата от квартала намерили земноводното до контейнери за смет в междублоковото пространство. Той я е прибрал в аквариум и я оставил за радост на децата. Няколко дни по-късно група инспектори от Регионалната инспекция по околната среда и водите в Бургас се отзовават на сигнал и изземват костенурката. Танев се сдобива с акт. Потърсихме за коментар експерти и се оказа, че много малко хора всъщност реагират правилно в случаи, когато намерят изпаднало в беда животно.\r\n„От гледана точка на закона всеки човек, който намери защитен вид, е задължен да сигнализира в РИОСВ и по преценка на експертите там, животното може да бъде настанено във ветеринарен център или да бъде пуснато в природата“, каза още Андреева\r\nВеселина НИКОЛОВА", "date": "2018.05.23", "title": "Мария Андреева, РИОСВ-Бургас: Глобите при нарушения на Закона за биологичното биоразнообразие са от 100 до 5 000 лв. за физическо лице и от 500 до 10 000 лева за юридическо"}
{"url": "http://www.focus-news.net/news/2018/05/23/2525575/varna-znachitelno-sa-uvelicheni-ploshtite-s-leshta-v-oblastta.html", "text": "Значително са увеличени площите с леща във Варненска област. Това съобщиха за Радио „Фокус“ – Варна от Областна дирекция „Земеделие” във Варна. Сеитбата на пролетници във Варненско тази година е закъсняла заради краткотрайните затопляния, снеговете през март и последвалата суша. До момента площите с маслодаен слънчоглед са 412 849 дка, с царевица за зърно – 125 237 дка, с царевица за силаж – 5 126 дка. Площите с овес са 2 476 дка, с пролетен ечемик – 1 100 дка. Спрямо миналата година се наблюдава увеличение на площите със соя, които са 2 206 дка. Засетите площи с леща в областта са 11 586 дка, с фуражен грах – 4 886 дка, фасул – 3 637 дка, сорго – 83 дка. От дирекцията допълниха, че много от земеделците в региона тази година са започнали отглеждането на нахут.\r\nМарияна ВАЛЕНТИНОВА", "date": "2018.05.23", "title": "Варна: Значително са увеличени площите с леща в областта"}
{"url": "http://www.focus-news.net/news/2018/05/23/2525574/alsat-m-makedoniya-opozitsiyata-v-albaniya-zapochna-podgotovka-za-protest-na-26-may.html", "text": "Албанската опозиция официално започна подготовката за протеста на 26 май. Тя търси подкрепа не само от своите поддръжници, но и от всички противници на властта, водена от министър-председателя Еди Рама, предава македонската медия  „Алсат-М“.\r\nНа протест в събота опозиционната Демократическа партия призовава гражданите да се присъединят към нея  в битката за по-добър живот, за истинска справедливост и за европейска Албания, без престъпления и корупция. Виктор Турмаков", "date": "2018.05.23", "title": "„Алсат-М“ (Македония): Опозицията в Албания започна подготовка за протест на 26 май"}
{"url": "http://www.focus-news.net/news/2018/05/23/2525546/libertas-makedoniya-salzi-i-proklyatiya-ot-privarzhenitsite-na-nikola-gruevski-pred-nakazatelniya-sad.html", "text": "Бате Геле, един от най-върлите поддръжници на бившия премиер Никола Груевски и на бившият директор на Управлението за разузнаване и сигурност  Сашо Миялков, се разплака пред съда след решението по случая „Танк“, предава македонската медия  „Либертас“.\r\nТой, със сълзи в очите започна да прегръща блуза с отпечатания лик на Груевски, който днес получи две години затвор за доставката на луксозния Мерцедес от 600 хил. евро.\r\nСлед съдебното решение, привържениците на Груевски пред съда започнаха да скандират „Фашисти!“, „Срам!“, „Никола, Никола!“.\r\nБате Геле има татуировка на героите си Груевски и Миялков, които преди години са платили той да се оперира в чужбина.\r\nПодкрепа за Груевски пред съда дадоха бившите кметове на „Летище“ и Скопие Ивица Коневска и Коце Траяновски, бившият депутат Александър Пендев и други. Виктор Турмаков", "date": "2018.05.23", "title": "„Либертас“ (Македония): Сълзи и проклятия от привържениците на Никола Груевски пред наказателния съд"}
{"url": "http://www.focus-news.net/news/2018/05/23/2525551/afp-donald-tramp-zayavi-che-sledvashtata-sedmitsa-shte-se-razbere-s-tochnost-za-sreshtata-s-kim-chen-un.html", "text": "Президентът на САЩ Доналд Тръмп заяви, че съдбата на срещата му с лидера на Северна Корея Ким Чен-ун ще се реши „следващата седмица“, предава  AFP.\r\n„Ще видим за срещата в Сингапур. Но може да се случи“, заяви Тръмп относно срещата на 12 юни.  „Каквото и да стане ще разберем следващата седмица. Ако се случи, това ще е нещо страхотно за Северна Корея“, допълни той. Виктор Турмаков", "date": "2018.05.23", "title": "AFP: Доналд Тръмп заяви, че следващата седмица ще се разбере с точност за срещата с Ким Чен-ун"}
{"url": "http://www.focus-news.net/news/2018/05/23/2525571/blagoevgrad-dvama-dushi-sa-s-povdignati-obvineniya-sled-spetsaktsiyata-v-patna-politsiya-obzor.html", "text": "Две лица са с повдигнати обвинения след специализираната акция на сектор „Вътрешна сигурност“ и Специализираната прокуратура в „Пътна полиция“-Благоевград, която се проведе на 22 май. По време на брифинг в Окръжна прокуратура – Благоевград, който се проведе в сряда,  и. д. окръжен прокурор Николина Сачкова обясни, че едното лице е Данаил Стоицов, началник сектор „Пътна полиция“ при ОД на МВР  – Благоевград. Повдигнати са му три обвинения. „Едното е по чл. 339, ал.1 от НК затова, че без надлежно разрешително, което се изисква по закон е държал огнестрелно оръжие и боеприпаси. Второто обвинение, което му е повдигнато е за престъпление по служба по чл. 282 от НК. То е затова, че на 04.05.2018 година е превишил правата си, като е осигурил полицейски конвой от село Дамяница до село Бело поле на тежкотоварна извънгабаритна техника в нарушение с наложената затова забрана и без да има издадено разрешение от ОПУ – Благоевград с цел да набави облага. Тя се изразява в незаплащане на пътни такси и от това е можело да настъпят немаловажни вредни последици“, каза още и. д. окръжен прокурор Николина Сачкова. Третото престъпление, за което той е привлечен в качеството му на обвиняем е за  подкуп. „Затова, че в качеството му длъжностно лице, заемащо отговорно служебно положение е поискал и е приел от различни лица дар и облага – пари, в размер на около 5 300 лева, вещи и услуги с имуществен характер, за да наруши и е нарушил службата си“, добави тя. „Това се изразява в предварително запазване на регистрационни номера с комбинация от цифри, по желание, с цел предоставянето им на определени лица“, обясни и. д. окръжен прокурор Николина Сачкова. Тя заяви, че другото лице, което е привлечено в качеството му на обвиняем е Бойко Иванов Шарков. На него му е повдигнато също обвинение за подкуп, в което е участвал като помагач. Улеснил е умишлено обвиняемият Данаил Стоицов да поиска и получи от различни лица дар и облага.  Стоицов и Шарков са задържани за 72 часа с постановление на наблюдаващите прокурори. В рамките на този срок може да бъде внесено искане за мярка постоянно „задържане под стража“. От своя страна говорителят на Окръжна прокуратура – Благоевград прокурор Весела Стоилова припомни, че на 22 май е образувано досъдебно производство за престъпление по служба и подкуп, като в рамките на вчерашния ден са били извършени активни действия по разследването, свързани с претърсвания и изземвания.\r\nЛивия НИНОВА", "date": "2018.05.23", "title": "Благоевград: Двама души са с повдигнати обвинения след спецакцията в „Пътна полиция“ (ОБЗОР)"}
{"url": "http://www.focus-news.net/news/2018/05/23/2525577/stara-zagora-v-zala-trezor-na-istoricheski-muzey-iskra-v-kazanlak-e-razpolozhena-vremennata-izlozhba-zlatoto-na-trakiyskata-zhritsa-leseskepra.html", "text": "В зала Трезор на Исторически музей „Искра” в Казанлък е разположена временната изложба „Златото на тракийската жрица Лесескепра” с експонати, собственост на Регионален исторически музей – Бургас, каза за Радио „Фокус“ археологът Меглена Първин. Тя поясни, че през 1975 г. в надгробна могила от некропола на античния град Анхиало е извършено погребение на жена чрез кремация. Като гробни дарове са поставени множество бронзови и керамични съдове, тоалетни принадлежности и накити. Сред накитите се открояват изработените от злато и полускъпоценни камъни чифт обеци, чифт наушници, огърлица и листа от венец.\r\n„Безспорно особен интерес представлява чифт наушници, представители на халковидния тип, завършващи с цели фигури. Изобразен е седнал сфинкс, върху който е поставен ажурен надпис – „Лесескепра“, а над него има декоративна „надстройка” с палмета“, каза Първин. Тя поясни, че златната огърлица-лента, представена в изложбата, е изящен представител на типа, който започва разпространението си в гръцкия свят още през ранноелинистическата епоха. Определящи за по-късната ѝ датировка са кухите висулки-копия и най-вече оформянето на закопчалките, заради използваната техника на клетъчна инкрустация. Интерес представляват и изобразените в релеф най-вероятно малки жабки. „За направата на обеците, наушниците и огърлицата-лента са използвани почти всички декоративни похвати на античното гръцко ювелирство - изчукване на златен лист от обратната страна с щемпел за направата на релефни изображения, различни видове филигран, гранулация и инкрустация на полускъпоценни камъни, а лентата на огърлицата е изработена чрез техниката на „двойно преплетените халки”, каза Първин. Тя поясни още, че златните накити от Анхиало се вписват в ювелирната мода на късния елинизъм, а общите декоративни елементи дават достатъчно основание да се предположи, че те образуват комплект, създаден от един и същ ювелир.\r\nИзложбата на Регионален исторически музей - Бургас ще бъде в Казанлък до 30 септември 2018 година.\r\nСлавяна ГАЙДАРОВА", "date": "2018.05.23", "title": "Стара Загора: В зала Трезор на Исторически музей „Искра” в Казанлък е разположена временната изложба „Златото на тракийската жрица Лесескепра”"}
{"url": "http://www.focus-news.net/news/2018/05/23/2525576/plovdiv-gradat-shte-otbelezhi-tarzhestveno-24-may-den-na-balgarskata-prosveta-i-kultura-i-na-slavyanskata-pismenost.html", "text": "Пловдив ще отбележи тържествено 24 май – Ден на българската просвета и култура и на славянската писменост. Това съобщиха за Радио „Фокус“ – Пловдив от Дирекция „Култура и културно наследство“ към Общината. На 24 май тържествата в града започват традиционно на площад „11-ти май“ пред ПХГ „Св. св. Кирил и Методий“. В интервала от 9.00 до 9.45 часа в Актовата зала на гимназията ще бъдат връчени Почетен знак и Почетна значка на град Пловдив, както и грамоти. По същото време в храм „Св. св. Кирил и Методий“ ще се състои празнична литургия, която ще отслужи Негово Високопреосвещенство Пловдивският митрополит Николай. Минути преди 10.00 часа вратите на храма ще се отворят и към площад „11-ти май“ ще се отправят официалните лица, всички гости и свещениците. Точно в 10.00 часа с химна на Република България ще се състои официалното откриване на тържеството по повод 24 май. Празнично слово ще произнесе началникът на Регионалното управление по образование Иванка Киркова. В 10.15 часа, пред паметника на славянските равноапостоли, ще започне празничен молебен, който ще отслужи отново Пловдивския митрополит Николай. След това ще бъдат положени венци и цветя, а точно в 10.30 ще се постави началото на празнично шествие към пл. „Централен“. То ще се води от Мажоретен състав при СУ „Св. св. Кирил и Методий“, Духов оркестър-Пловдив и знаменна група от ПХГ „Св. св. Кирил и Методий“, носеща иконата на св. св. Кирил и Методий.\r\nОколо 11.40 часа на площад „Централен“ ще започне празничен концерт с участието на Биг бенд – Пловдив, „Арт войс център“, Щатен танцов състав към АМТИИ, Академичен смесен хор „Гаудеамус”, Китарен ансамбъл „Академика”, Трио „Сопрано” и квартет „Интро“.\r\nОфициален поздрав към учениците, гражданите и гостите на град Пловдив по повод празника ще отправи председателят на Общинския съвет Савина Петкова.", "date": "2018.05.23", "title": "Пловдив: Градът ще отбележи тържествено 24 май – Ден на българската просвета и култура и на славянската писменост"}
{"url": "http://www.focus-news.net/news/2018/05/23/2525578/tass-posolstvoto-na-rusiya-v-london-nastoya-za-sreshta-s-yuliya-skripal.html", "text": "Посолството на Русия в Лондон настоя за среща с Юлия Скрипал, за да се увери че дъщерята на Сергей Скрипал не е държана против волята си, заяви прессекретарят на посолството, предава ТАСС.\r\n„Радваме се, че видяхме Юлия Скрипал жива и здрава. Изявлението, което тя прочете, съдържа нова информация. Въпреки това, показаното видео само засилва нашите опасения за условията, в която тя е държана“, заяви прессекретарят.\r\n„Великобритания е длъжна да ни предостави възможност да говорим с Юлия директно, за да се уверим че тя не е държана против волята си и не говори под натиск. Засега имаме всяка причина да подозираме обратното“, допълни дипломатът. Йонислав Дочев", "date": "2018.05.23", "title": "ТАСС: Посолството на Русия в Лондон настоя за среща с Юлия Скрипал"}
{"url": "http://www.focus-news.net/news/2018/05/23/2525581/afp-kitay-obvini-sasht-v-lipsa-na-konstruktiven-dialog-zaradi-voenni-ucheniya-v-tihiya-okean.html", "text": "„Решението на САЩ да оттегли поканата си към Китай за предстоящите военноморски учения в Тихия океан е „неконструктивно“, заяви министърът на външните работи на Китай Ван И, предава AFP.\r\n„Намираме това за много неконструктивен ход“, заяви Ван И по време на пресконференция с държавния секретар на САЩ Майк Помпео, след среща на двамата във Вашингтон.\r\n„Това е решение, което е взето с лека ръка и не помага за взаимното разбиране между Китай и САЩ“, допълни китайският външен министър. Йонислав Дочев", "date": "2018.05.23", "title": "AFP: Китай обвини САЩ в липса на конструктивен диалог, заради военни учения в Тихия океан"}
{"url": "http://www.focus-news.net/news/2018/05/23/2525583/mariya-zaharova-vanshnoto-ministerstvo-na-rusiya-se-opitvashe-da-se-svarzhe-s-yuliya-skripal-vseki-den.html", "text": "Министерството на външните работи на Русия е правило опити да се свърже с Юлия Скрипал всеки ден, за да се увери че не е държана против волята си, заяви говорителката на министерството Мария Захарова пред ТАСС.\r\n„Всеки ден, руското външно министерство и руското посолство в Лондон правиха опити да осъществят връзка с нея (Юлия Скрипал) с цел да се уверим, че тя не е държана насила и че не е заменена с друго лице, както и да получим информация от първо лице за нейното здраве и това на баща ѝ“, заяви Захарова.\r\nЮлия Скрипал заяви във видео обръщение, че „не желае да се възползва от техните (на посолството) услуги“. Йонислав Дочев", "date": "2018.05.23", "title": "Мария Захарова: Външното министерство на Русия се опитваше да се свърже с Юлия Скрипал всеки ден"}
{"url": "http://www.focus-news.net/news/2018/05/23/2525584/sputnik-viktoriya-skripal-vyarva-che-parvoto-video-na-bratovchedka-y-yuliya-skripal-e-napraveno-pod-natisk.html", "text": "Виктория Скрипал, племенница на бившия руски агент Сергей Скрипал и братовчедка на Юлия Скрипал, вярва че заснетото видео обръщение на Юлия е било записано под натиск, заяви съпругът на Виктория Арсений Елифантиев пред Sputnik в сряда.\r\n„Не съм виждал видеото все още, но Виктория го видя. Според нея, може да се види ясно, че Юлия говори под натиск и че нейният текст е изчетен на глас“, заяви Елифантиев.\r\nВ сряда Юлия Скрипал направи първата си медийна изява от инцидента през месец март. Тя говори пред „Reuters“, заявявайки че се надява да се върне в Русия „в дългосрочен план“. Агенцията заяви, че Юлия се е свързала с нея от тайна локация в Лондон, чрез британската полиция. Йонислав Дочев", "date": "2018.05.23", "title": "Sputnik: Виктория Скрипал вярва, че първото видео на братовчедка й Юлия Скрипал е направено под натиск"}
{"url": "http://www.focus-news.net/news/2018/05/23/2525572/izvestiya-bivshiyat-ministar-predsedatel-na-makedoniya-e-osaden-na-dve-godini-zatvor-za-pokupkata-na-mertsedes.html", "text": "Бившият министър-председател на Македония Никола Груевски е осъден на две години затвор по обвинение за злоупотреба със служебни правомощия при покупката на служебен брониран автомобил Мерцедес с бюджетни средства, пише  „Известия“.\r\nОбвиняваният се е възползвал от своето положение, за да осигури печалбата в конкурса на обществената поръчка за автомобила на компания, която впоследствие му предоставя елитното превозно средство. \r\nГруевски подаде оставка през 2016 г. Той оглавяваше цяло десетилетия правителството на Македония. Слизането му от власт бе едно от условията за споразумението с ЕС, наред с провеждането на изборите.  Виктор Турмаков", "date": "2018.05.23", "title": "„Известия“: Бившият министър-председател на Македония е осъден на две години затвор за покупката на Мерцедес"}
{"url": "http://www.focus-news.net/news/2018/05/23/2525580/gazeta-express-ramush-haradinay-pomoli-vatikana-da-priznae-kosovo-po-vreme-na-chastna-audientsiya-pri-papa-frantsisk.html", "text": "Министър-председателят на Косово Рамуш Харадинай беше на частна аудиенция при папа Франциск във Ватикана в сряда, на която е помолил за признание на Косово, пише Gazeta Express.\r\nПо време на срещата Харадинай е информирал папа Франциск за политическото развитие в Косов и европейския път на страната, наблягайки на това че Косово е пример за съжителството на хора и религиозната си толерантност.\r\nСпоред пресслужбата на премиера, Харадинай е оценил приемането от папа Франциск, заявявайки че Косово и неговите граждани са завинаги благодарни на Ватикана за подкрепата ѝ през последните десетилетия и също така изрази готовността на Косово за стратегическо партньорство с Ватикана.\r\n„Моята визита във Ватикана и частната аудиенция при папа Франциск е чест за мен и за народа на Косово. Използвах тази възможност да изпратя пожелания и поздрави от народа на Косово на папския престол и да представя нашето желание за установяване на постоянни и стратегически отношения с Ватикана“, заяви Харадинай.\r\nПремиерът също предаде на папа Франциск писмена молба от хората на Косово, в която се моли за признание на страната. Йонислав Дочев", "date": "2018.05.23", "title": "Gazeta Express: Рамуш Харадинай помоли Ватикана да признае Косово по време на частна аудиенция при папа Франциск"}
{"url": "http://www.focus-news.net/news/2018/05/23/2525582/kitay-kam-sasht-sega-e-momentat-za-mir-sas-severna-koreya.html", "text": "Външният министър на Китай Ван И заяви в сряда, че ако САЩ желаят мир със Северна Корея, то сега е моментът за срещата между президента на САЩ Доналд Тръмп и лидера на Северна Корея Ким Чен-ун, предава Reuters.\r\n„Заявих пред нашите американските колеги, че ако желаете да решите проблема, сега е моментът. Ако искате мир, сега е моментът. Ако искате да направите история, сега е моментът“, заяви Ван И по време на пресконференция с държавния секретар на САЩ Майк Помпео. Йонислав Дочев", "date": "2018.05.23", "title": "Китай към САЩ: Сега е моментът за мир със Северна Корея"}
{"url": "http://www.focus-news.net/news/2018/05/23/2525579/anadolu-agency-redzhep-tayip-erdogan-shte-startira-predizbornata-si-kampaniya-v-iztochna-turtsiya.html", "text": "Президентът на Турция Реджеп Тайип Ердоган ще стартира своята предизборна кампания за предстоящите предсрочни избори през юни, в събота, 26 май, с митинг в източната провинция Ерзурум, предава Anadolu Agency.\r\nВ четвъртък, 24 май, се очаква Ердоган да представи предизборната програма на своята партия, както и кандидатите си за депутати.\r\nПрезидентът ще продължи обиколката си в западните провинции Айдън и Балъкесир на 27 май.\r\nОчаква се Ердоган да проведе митинги в 30 провинции по време на предизборната си кампания. Йонислав Дочев", "date": "2018.05.23", "title": "Anadolu Agency: Реджеп Тайип Ердоган ще стартира предизборната си кампания в източна Турция"}
