{"url": "http://www.focus-news.net/news/2018/02/19/2490455/tass-oon-prizova-stranite-na-borba-sreshtu-filialite-na-islyamska-darzhava-v-irak.html", "text": "Официалният представител на ООН Фархан Хак заяви, че организацията призовава международната общност към съвместна борба срещу терористите от „Ислямска държава“ и свързаните с нея формирования в Ирак. Така той коментира нападение, извършено от по-рано неизвестната групировка „Белите знамена“ в северните райони на страната, предава ТАСС.\r\n„ООН желае международната общност да се противопостави на „Ислямска държава“ и нейните филиали. Ние продължаваме да призоваваме към международно единство в борбата срещу „Ислямска държава“, заяви Хак. То напомни, че през последните седмици генералният секретар на ООН Антонио Гутереш „предупреждава за ръста на насилието в различните райони“ на страната. \r\nСъобщенията за появата на нова терористична групировка, именуваща се „Раят ел Бейда“ (Белите знамена) се появиха в началото на годината. Според местни медии числеността ѝ е около 500 души, най-вече кюрди и бивши арабски наемници, сражавали се на страната на „Ислямска държава“ в Ирак и в Сирия. На бялото знаме на организацията е изобразена лъвска глава.  Виктор Турмаков", "date": "2018.02.19", "title": "ТАСС: ООН призова страните на борба срещу филиалите на „Ислямска държава“ в Ирак"}
{"url": "http://www.focus-news.net/news/2018/02/19/2490428/daily-sabah-teroristi-otislyamska-darzhava-v-uniformi-na-irakski-voynitsi-likvidiraha-27-chlenove-na-propravitelstvena-militsiya-v-irak.html", "text": "Терористи от близкоизточната радикална групировка „Ислямска държава“, облечени в униформи на иракски войници, са устроили засада северно от Багдад, при която са убили 27 членове на проправителствена милиция, доминирана от шиити, пише турският вестник Daily Sabah.\r\nАтаката е извършена в късните часове на неделя, в момент, в който милицията е провеждала операция, насочена срещу екстремисти и разбиването на терористични клетки, се пояснява в изявление. Сблъсъците са продължили два часа, след което е установено, че са дадени 27 жертви от страна на милицията, става ясно още от разпространения текст.\r\nОтговорност за нападението поеха джихадистите от „Ислямска държава“ със съобщение, публикувано в пропагандната агенция Amaq.\r\nМестни полицейски източници твърдят, че екстремистите са екзекутирали 20 от бойците, заловени в засадата, отбелязват от редакцията.Тереза Герова", "date": "2018.02.19", "title": "Daily Sabah: Терористи от„Ислямска държава“ в униформи на иракски войници ликвидираха 27 членове на проправителствена милиция в Ирак"}
{"url": "http://www.focus-news.net/news/2018/02/19/2490422/predstoyashti-sabitiya-v-stranata-za-20-fevruari-agentsiya-fokus.html", "text": "*** \r\nОт 14.00 часа, в Гербовата зала на „Дондуков“ 2, президентът Румен Радев ще удостои с висши държавни отличия дейци на образованието, науката и военномедицинското дело. \r\n*** \r\nВ резиденция „Бояна“ министър-председателят Бойко Борисов ще се срещне с федералния канцлер на Австрия Себастиан Курц, който пристига на посещение в София. \r\n*** \r\nДвудневна конференция на началника на отбраната генерал-лейтенант Андрей Боцев започва в София. Темата на форума е: „Предизвикателствата пред системата за отбрана на страната и използването на Въоръжените сили при развитие на военно-политическа криза“. \r\n*** \r\nОт 09.30 часа 28-и състав на Софийски градски съд ще заседава по делото срещу Евгени И. и Петър С., (бивши агенти от ДАНС, чл. 357 НК).\r\n*** \r\nОт 09.30 часа в зала „Изток“ на Народното събрание ще се проведе Национален дискусионен форум “Изграждането на АЕЦ“Белене“-целесъобразност, алтернативи, икономически модели“. \r\n*** \r\nОт 09.30 часа, в заседателната зала в сградата на Висшия съдебен съвет, ул. „Eкзарх Йосиф” № 12, Съдийската колегия ще проведе заседание, на което ще бъдат изслушани двамата кандидати за председател на СГС. \r\n*** \r\nОт 10.00 часа зам.-министъра на МТСП д-р Султанка Петрова ще има среща със студентите от „Национален български университет - трета възраст“.\r\n*** \r\nОт 11.00 часа в Сити Марк Арт Център ще се състои пресконференция, на която ще бъде представен проектът „Обединени в изкуството“.\r\n*** \r\nОт 11.00 ч. в Музея за история на София (обновената сграда на бившата Централна баня) ще се състои официалното валидиране на пощенска марка „София – Европейска столица на спорта“. На събитието ще присъстват Йорданка Фандъкова – кмет на София, Ангел Попов – зам.-министър на транспорта, информационните технологии и съобщенията, Елен Герджиков – председател на Столичен общински съвет и на Фондация „София – Европейска столица на спорта“, д-р Тодор Чобанов – зам.-кмет на София и др. \r\n***\r\nОт 11.00 часа, в складова база на ГДПБЗН в село Локорско /ул. Илия Манов 30/ кметовете на 39 български общини ще получат дарение за подпомагане дейността на доброволните формирования от Конфедерация Швейцария.  \r\n***\r\nОт 11.30 часа в НДК представителите на медиите ще научат интересни подробности за  възстановените оригинални стенни часовници в Централно фоайе на НДК, които са част от автентичния интериор на сградата.\r\n*** \r\nОт 12.30 часа ръководството на ПП АБВ ще даде пресконференция в централата на партията на адрес - ул. “Врабча“ 23 в столицата. Темата на пресконференцията е подготовка на дискусионен енергиен форум на тема „АЕЦ „БЕЛЕНЕ“ - ключ към развитието и сигурността на България.“ \r\n*** \r\nОт 13.00 часа в зала „Сердика“ на „София Хотел Балкан“ ще  се състои дискусия на тема „Пакетът „Чиста енергия“ и ефектите върху българската енергетика“. Това е петата от поредицата експертни дискусии, които се провеждат под бранда Energy Managers' Forum.\r\n*** \r\nОт 14.00 часа 20-и състав на Софийски градски съд ще заседава по делото срещу Йоан Матев за убийството в Борисовата градина (чл. 116 НК).\r\n*** \r\nОт 14.00 часа в Аулата на „УСБАЛ по онкология“ ще се състои официалното честване на 85-тата годишнина на един от създателите на българската онкология - проф. Иван Черноземски.\r\n*** \r\nОт 15.00 часа лидерът на БСП – София Калоян Паргов и народният представител от „БСП за България“ Христо Проданов ще се срещнат с жители на столицата в постоянната приемна на БСП – София на ул. „Леге“ №10, етаж 1.\r\n*** \r\nОт 15.00 до 17.00 часа лидерът на БСП – София Калоян Паргов и народният представител от „БСП за България“ Христо Проданов ще проведат приемна за граждани. Тя ще се проведе в постоянната приемна на БСП – София на ул. \"Леге\" №10, етаж 1. Желаещите може да се запишат предварително на телефон 02/987 20 86.\r\n***\r\nОт 10.00 часа в Регионален исторически музей – Благоевград ще започне екологична образователна програма за НП „Рила“. \r\n***\r\nОт 22.00 часа в кино Cinemax ще бъде представен новият български филм „Привличане“. Преди прожекцията ще има и фен-среща с част от актьорите. \r\n*** \r\nОт 13.30 часа в зала „Компас“ на ИХ „България“ Областната организация на БЧК - Бургас ще проведе своето Годишно отчетно общо събрание.\r\n*** \r\nОт 17.30 часа в зала „Петя Дубарова“ на КЦ “Морско казино“ в Бургас ще бъде представена книгата „Пепел от пеперуди. Любовна лирика в слово и цвят“ от Борислав Костов.\r\n*** \r\nОт 18.00 часа в галерия „Георги Баев“ ще бъде представена изложба от картини на Георги Баев, дарени на различни институции.\r\n*** \r\nОт 10.00 часа в ДГ „Соня“ ще се проведе \"Коя е моята Родина?\" - открита педагогическа ситуация пред родители, група \"Мечо Пух\". \r\n*** \r\nОт 11.00 часа във фоайето на РНБ „П.Р.Славейков“ ще се проведе Откриване на документална изложба, посветена на 80-годишнината от откриването на паметника на свободата на връх Шипка. Изложбата се организира съвместно с Национален музей „Шипка“ и Държавен военен архив –Велико Търново. \r\n*** \r\nОт 19.00 часа в ДКС „Васил Левски“ ще започне „Children in time“ – Deep Purple and Rainbow tribute - концерт с участието на Николо Коцев, рок група „Кикимора“ и оркестър на Държавна опера - Стара Загора. \r\n*** \r\nОт 19.00 часа в камерната зала на ДКТ ще бъда представена постановката „Женитбата“ на Н. В. Гогол. \r\n*** \r\nОт 17.00 часа в митрополитския храм „Св. Николай Мирликийски” започва Велико повечерие с втората част от Покайния канон на св. Андрей Критски.\r\n*** \r\nОт 14.00 часа в  НЧ „Градина - Върбица 1894“ ще се проведе Работилница „Седянка“ - традиционна седянка за изработване на мартеници. \r\n*** \r\nОт 11.00 часа в  района на село Крепост ще бъде направена първа копка на  „Автоматична наблюдателна кула за откриване на горски пожари“.\r\n*** \r\nОт 11.00 час в конферентна зала на хотел „България“ ще се проведе пресконференция по случай първият официален  празник на НЧ „Добрич-2017“.\r\n***\r\nОт 11.00 часа в залата на Община Кюстендил ще се състои пресконференция по повод началото на нов социален проект. \r\n***\r\nОт  10.00 часа в зала №2 Апелативен съд ще гледа мярката за неотклонение на  Нофал З., който е обявен за международно издирване от Кралство Мароко с цел екстрадиция във връзка с извършване на терористична дейност и членство в терористична организация ИДИЛ. \r\n***\r\nОт 11.00 ч. в двора на УХТ ще бъде направена първата копка по проект \"Изграждане на модерна образователна инфраструктура в Университет по хранителни технологии\".\r\n***\r\nОт  12:00 часа в клуба на ВМРО-Пловдив на бул.Марица 51,под моста на Герджика,общинските съветници от ВМРО и председателят и кмет на район Южен, ще дадат пресконференция.\r\n*** \r\nОт 16.00 часа общинският съветник от  ГЕРБ Иван Вичков ще приема граждани в офиса на ГЕРБ в район „Тракия” в блок 91. \r\n*** \r\nОт 09.30 часа Н.В.Пр. Русенски митрополит Наум и свещеници от Русенска митрополия ще отслужат панихида в храм „Света Троица, която е част от честванията по повод 140 години от Освобождението на Русе. \r\n*** \r\nОт 14.30 часа, в Заседателна зала на Община Русе, ще се проведе пресконференция по повод Международен фестивал \"Мартенски музикални дни\".\r\n***\r\nОт 10.00 часа пред съдебната палата в Смолян ще се проведе среща на открито на служители на ГД „Охрана“ и ГД „Изпълнение на наказанията“. \r\n***\r\nОт 13:00 часа, в зала 201 на Областна администрация Смолян, ще се проведе заседание на комисията във връзка с изработване на Областна здравна карта на област Смолян.\r\n*** \r\nОт 11.30 часа Библиотечен филиал „Августа Траяна” на библиотека „Родина“ и Таня Иванова  ще гостуват на СУ „Христо Ботев” на тема „В очакване на Баба Марта“.\r\n*** \r\nОт 19.00 часа в Регионална библиотека „Захарий  Княжески“ ще се проведе благотворителен концерт на ГПЧЕ „Ромен Ролан“.\r\n***\r\nОт 09.00 часа  в /стая 317 в сградата на общината ще се проведе заседание на ПК „Младежки дейности и спорт”.\r\n*** \r\nОт 10.00 часа в зала 203 на общината ще се проведе брифинг. \r\n***\r\nОт 10.30 часа в зала 304 на общината ще се проведе заседание на  ПК „Икономическа политика, общинска собственост и контрол по сделките с общинско имущество.\r\n*** \r\nОт 13.00 часа в зала 203 на общината ще се проведе заседание на  ПК„Европейски проекти, международно сътрудничество и взаимодействие с НПО”.\r\n*** \r\nОт 14.00 часа в зала 203 на общината ще се проведе заседание на  ПК Правна и опазване на обществения ред”.\r\n*** \r\nОт 17.30 часа в ямболския Безистен ще бъде открита изложба, посветена на историята на железницата „Ямбол – Елхово“ - „Железницата Ямбол-Елхово-101 години история“.", "date": "2018.02.19", "title": "Предстоящи събития в страната за 20 февруари (Агенция „Фокус“)"}
{"url": "http://www.focus-news.net/news/2018/02/19/2490423/sport-dariya-kasatkina-se-klasira-za-vtori-krag-na-turnira-v-dubay.html", "text": "Дария Касаткина започна с победа участието си на турнира по тенис в Дубай. Рускинята се наложи със 7:5, 6:4 над Агнешка Радванска от Полша. Във втори кръг Касаткина ще играе срещу победителката в двубоя Джоана Конта-Анастасия Павлюченкова.Резултати от другите срещи:\r\nЕлена Веснина-Шуай Пън 6:4,7:5\r\nЕкатерина Макарова-Анастасия Севастова 3:6, 7:6, 6:3.", "date": "2018.02.19", "title": "Спорт: Дария Касаткина се класира за втори кръг на турнира в Дубай"}
{"url": "http://www.focus-news.net/news/2018/02/19/2490429/veliko-tarnovo-profesionalnata-gimnaziya-po-stroitelstvo-v-grada-raboti-aktivno-za-podpomagane-kariernoto-razvitie-na-uchenitsite-si.html", "text": "Професионалната гимназия по строителство, архитектура и геодезия „Ангел Попов“ работи активно за подпомагане кариерното развитие на учениците си. Това каза за Радио „Фокус“ – Велико Търново зам.-директорът Теодора Иванова. Тя припомни, че школото е едно от пилотните в старата столица, в които е открит т.нар. Клуб „Кариера“, по проект на Министерство на образованието. В него работят три преподавателки – педагогически съветник, психолог и учител по икономика. „Те правиха срещи по кариерно ориентиране на учениците, запознаха ги с пазара на труда. Имаме добри връзки и с Кариерния център към университета. Освен това правим и срещи с вече реализирали се хора. Работим активно с кариерното ориентиране, тъй като това е важно за учениците от горен етап“, допълни Теодора Иванова. Тя уточни, че дейностите обхващат всички младежи. През настоящата година са предвидени още срещи. Основната цел на всички дейности е да могат учениците лесно и бързо да се ориентират на пазара на труда, да са запознати с условията, с правата и задълженията си и да си намерят бързо работа.\r\nЛуиза ТРАНЧЕВА", "date": "2018.02.19", "title": "Велико Търново: Професионалната гимназия по строителство в града работи активно за подпомагане кариерното развитие на учениците си"}
{"url": "http://www.focus-news.net/news/2018/02/19/2490424/svezhina-dimitrova-naop-varna-uchenitsite-i-tehnite-rakovoditeli-se-gotvyat-za-porednoto-izdanie-na-natsionalna-mladezhka-astronomicheska-konferentsiya.html", "text": "Учениците и техните ръководители се готвят за поредното издание на Национална младежка астрономическа конференция, която се организира от Народната астрономическа обсерватория и планетариум (НАОП) „Николай Коперник“ – Варна. Това каза за Радио „Фокус“ – Варна Свежина Димитрова, директор на ЦПЛР-Народна астрономическа обсерватория и планетариум „Николай Коперник“ във Варна. „Конференцията ще събере ученици, студенти, докторанти, преподаватели от висши учебни заведения и учени астрономи в края на месец март. Всички се подготвят, защото трябва да се представят максимално добре, за да могат да участват след това в летните лагер-школи, които организира обсерваторията“, посочи Свежина Димитрова. В годината, в която обсерваторията във Варна отбелязва своя 50-годишен юбилей, ръководството подготвя и фестивал „Красива наука“, посветен на 100-годишнината на Ричард Файнман. Подготвя се още фотоконкурс на тема „Планетариумът през нашия обектив“, както и книжно издание, свързано с дейността на обсерваторията през изминалите 50 години. „Големите чествания предстоят през месец май. Предвиждаме провеждането на цяла седмица на астрономията, като планираме свободни посещения и наблюдения за гражданите. Съвместно с Европейския център за ядрени изследвания в обсерваторията ще бъде открита и изложба“, добави Свежина Димитрова.\r\nМарияна ВАЛЕНТИНОВА", "date": "2018.02.19", "title": "Свежина Димитрова, НАОП – Варна: Учениците и техните ръководители се готвят за поредното издание на Национална младежка астрономическа конференция"}
{"url": "http://www.focus-news.net/news/2018/02/19/2490430/predstoyashti-mezhdunarodni-sabitiya-za-20-fevruari-agentsiya-fokus.html", "text": "Около 460 хиляди германски социалдемократи ще гласуват коалиционното споразумение със Съюза (ХДС/ХСС).\r\n*** Финансовите министри на Европейския съюз се събират за обсъждане на бюджета на Общността след Брекзит.\r\n*** Бежанецът от Узбекистан, който се призна за виновен за терористичната атака в Стокхолм от април 2017 г., ще свидетелства в съда.\r\n*** Нил Муйжниекс, комисар по човешките права към Съвета на Европа, пристига на посещение в Белград, за да обсъди въпроси, свързани с правосъдието, приобщаващото образование и свободата на медиите.\r\n*** Дейвид Дейвис ще изнесе реч за бъдещето на отношенията между Обединеното кралство и Европейския съюз, а също и със света, в периода след Брекзит.\r\n*** Навършва се един месец от началото на турската операция „Маслинова клонка“ в района на сирийския град Африн.\r\n***", "date": "2018.02.19", "title": "Предстоящи международни събития за 20 февруари (Агенция „Фокус“)"}
{"url": "http://www.focus-news.net/news/2018/02/19/2490426/balgariya-i-kabo-verde-shte-si-satrudnichat-v-turizma-i-obrazovanieto-obzor.html", "text": "Премиерът Бойко Борисов се срещна с премиера на Кабо Верде Жузе Юлисеш де Пина Корея е Силва. След срещата двамата обявиха, че двете страни имат интерес от сътрудничество в областта на туризма и образованието. Бойко Борисов заяви, че България има много сериозни намерения да инвестира в Кабо Верде, особено в сферата на туризма. „Кабо Верде има много близки отношения с ЕС и ЕНП. Тя е истинска демократична страна в тази част на света“, посочи премиерът. По думите му с политика на инвестиции в образованието и икономиката мигрантите от Африка могат да се задържат на своя континент. „Това са над 300 млн. души, които „чукат на вратата ни“, ако не се вземат мерки“, коментира Бойко Борисов. Според него би било прекрасно, ако България е посредник между Европа и Кабо Верде в срещите, които предстоят през тази година.\r\nПремиерът Жузе Юлисеш де Пина Корея е Силва заяви, че страната му е заинтересована да приеме български инвеститори в различни сфери, особено в туризма. „Кабо Верде се приготвя да функционира като трамплин за европейските страни към Африканския континент, за европейски бизнес инвестиции“, обясни той. „Предлагаме стабилност, доверие и предвидимост, така че е много нисък рискът за хората, които решат да инвестират в страната ни“, изтъкна премиерът на Кабо Верде. Той посочи, че инвеститорите не трябва да се страхуват за инвестициите си, защото няколко европейски държави вече инвестират в Кабо Верде и постигат печалба. Премиерът подчерта и интереса от задълбочено сътрудничество с България в сферата на образованието. „Има студенти от Кабо Верде, които учат в Медицинския университет в София. Това е човешкият капитал, който е най ценният за развитието на страната ни“, каза още той.\r\nБиляна ИВАНОВА", "date": "2018.02.19", "title": "България и Кабо Верде ще си сътрудничат в туризма и образованието (ОБЗОР)"}
{"url": "http://www.focus-news.net/news/2018/02/19/2490433/burgas-yunoshi-na-futbolniya-tsarvena-zvezda-sa-na-podgotovka-v-grada.html", "text": "Четири формации на сръбския футболен гранд „Цървена звезда“ са на зимна подготовка в Бургас. Това е станало със съдействието на президента на ДФК „Звездичка“ Петър Алексиев, съобщиха от Община Бургас.\r\nВ продължение на 10 дни юношите на „Звезда“ ще изиграят серия от контроли със свои връстници. В тях ще участват формации на „Звездичка“, „Берое“, „Нефтохимик“, „Черноморец“ и „Черно море“.\r\nВ Бургас е пристигнал и целият щаб на детско-юношеската школа на сръбския клуб. Предстоящите срещи ще се проведат на кампуса „Гнездо на акули“, както и на терени в Бургас и Поморие. Юношите на „Цървена звезда“ идват за първи път тук на подобна подготовка.\r\nСътрудничеството между „Звездичка“ и сръбския гранд се е зародило преди четири месеца. В края на миналата година представители на тима били тук, за да разгледат базата на бургаския клуб. Те останали доволни от видяното и решили да проведат част от зимната подготовка на отборите от школата именно в Бургас.\r\nИдеята на Петър Алексиев е сътрудничеството да продължи. Очаква се отбори на „Звездичка“ да проведат подготовка и да играят турнири в Белград в бъдеще. Президентът на бургаския клуб планира и провеждането на голям международен турнир тази пролет, който няма аналог в досегашната история на детско-юношеския ни футбол.", "date": "2018.02.19", "title": "Бургас: Юноши на футболния „Цървена звезда“ са на подготовка в града"}
{"url": "http://www.focus-news.net/news/2018/02/19/2490431/pernik-dva-pozhara-goryaha-v-tets-republika-nyama-postradali-obzor.html", "text": "Два пожара горяха в ТЕЦ „Република“ в Перник, което доведе до временното спиране на работата на електрическата централа. Вследствие на огъня няма пострадали хора. \r\nПървият сигнал за възникнали пламъци в района на топлоелектрическата централа е подаден в 08.30 часа и към мястото веднага са насочени два екипа на пожарната. Установено е, че горят кабели под естакада в цех „Механичен“. Огънят е потушен минути по-късно. \r\nКъм 10.45 часа е последвал нов сигнал за пожар, възникнал под трансформаторен пост при включване на електричеството. На място отново са изпратени два пожарни екипа – от Перник и Радомир. Причината за вторият пожар е изгорял захранващ кабел (6kV), който е възпламенил трансформаторно масло от един от трансформаторите.\r\nДеница КИТАНОВА", "date": "2018.02.19", "title": "Перник: Два пожара горяха в ТЕЦ „Република“, няма пострадали (ОБЗОР)"}
{"url": "http://www.focus-news.net/news/2018/02/19/2490434/sitel-makedoniya-poveche-ot-30-hilyadi-othvarleni-kandidati-za-ubezhishte-mozhe-da-badat-varnati-v-bosna-i-hertsegovina.html", "text": "Хиляди граждани на Босна и Херцеговина, чиито молби за убежище в държавите от Европейския съюз и САЩ са отхвърлени, може да бъдат принудени да се върнат в родината си, предава скопският телевизионен канал „Сител“, като се позовава на електронното издание Nezavisne Novine. \r\nВестникът посочва, че официалните данни, с които разполагат институциите на Босна и Херцеговина, са тревожни, главно от гледна точка на съобщението за връщане на няколко десетки хиляди души от Германия, както и редица от Белгия, Франция, Италия и други страни от Западна Европа, но и извън нея. \r\nNezavisne Novine посочва, че властите и институциите на страната сега се страхуват, че съществуващите съоръжения за настаняване няма да имат достатъчен капацитет, за да поемат хората, които се връщат, повечето от които са „разпродали почти в надпревара за по-добър живот, след като е премахнат визовия режим\" .\r\n„Нашите граждани, които напуснаха след либерализирането на визовия режим, сега пребивават незаконно в други страни. Смята се, че има повече от 30 000. С оглед на това, че Западните Балкани се считат за сигурен район, тези хора са все по-често биват депортирани в страните си на произход“, обяснява Драго Вулета, заместник-министър в Министерството на бежанците и разселени лица на Република Сръбска.Тереза Герова", "date": "2018.02.19", "title": "„Сител“ (Македония): Повече от 30 хиляди отхвърлени кандидати за убежище може да бъдат върнати в Босна и Херцеговина"}
{"url": "http://www.focus-news.net/news/2018/02/19/2490436/faz-problemite-v-bundesvera-se-zadalbochavat-voynitsite-nyamat-adekvatno-obleklo-za-izprashtaneto-si-na-iztochniya-flang-na-nato.html", "text": "Първо танкове, а сега и зимно облекло: нови доклади показват недостатъците в Бундесвера в навечерието на ротационното ръководство на мултинационалните сили Very High Readiness Joint Task Force в Източна Европа, отбелязва германският национален ежедневник Die Frankfurter Allgemeine Zeitung.\r\nСъгласно разпространената информация, на Бундесвера липсват не само достатъчно танкове в оперативна готовност, но също така и защитни жилетки, зимни дрехи и палатки. Това става ясно от документ от командването на германската армия, изтекъл в медиите. \r\nОт редакцията отбелязват, че фракциите на всички партии в Бундестага са реагирали с възмущение на съобщенията за проблемите в армията. От Бундесвера обаче уверяват, че оперативната готовност на войската не е застрашена.Агенция „Фокус“ припомня:\r\nПо-рано вътрешни документи разкриха, че Германия има сериозни проблеми при изпълнение на ангажиментите си към НАТО. В началото на 2019 г. тя трябва да поеме ръководството на мултинационалните сили Very High Readiness Joint Task Force в Източна Европа, но се оказва, че Бундесверът не разполага с достатъчно танкове в оперативна готовност.\r\nОт поверителен документ на Министерството на отбраната стана ясно, че към настоящия момент само девет от общо планираните 44 танка „Леопард“ са в оперативна готовност. От 14 „Мардер“-а, само три са в оперативна готовност. Причините за стряскащата статистика е липсата на резервни части и скъпата поддръжка на бойните машини. Също така липсват устройства за нощно виждане, гранатомети, поддържащи превозни средства, зимно облекло и защитни жилетки.\r\nВВС също така не са в състояние да изпълнят ангажиментите си към НАТО. Оперативната готовност на оръжейните системи на изтребителите „Юрофайтър Торнадо“ и транспортните хеликоптери CH-53 допълнително влошава цялостната ситуация. Всяка от тези оръжейни системи е статистически достъпна само през четири месеца в годината, за обучения и упражнения. Останалите осем месеца самолетите остават на земята за ремонти и преустройства.\r\n„Ситуацията е еднакво тревожна във всички части на въоръжените сили\", алармира комисарят Ханс-Петер Бартелс. „Зеленият“ експерт по отбраната Тобиас Линднер подчерта, че проблемите в Бундесвера са известни от години: „Въпреки това почти не се правят подобрения“, отбеляза Линднер. \r\nМинистърът на отбраната Урсула фон дер Лайен (ХДС) трябва да си зададе въпроса „какво е всъщност е направила през мандата си. Изглежда по-подходящо от политическа гледна точка непрекъснато да се обявяват нови оръжейни проекти, вместо да се решават проблемите с резервните части и поддръжката\", коментира Лиднер.\r\nВицепредседателят на парламентарната група на свободните демократи Александър Граф Ламбсдорф също отправи критика: „ускореното отслабване на ролята на Германия като сериозен фактор за сигурността продължава с неотслабваща сила\". .Тереза Герова", "date": "2018.02.19", "title": "FAZ: Проблемите в Бундесвера се задълбочават – войниците нямат адекватно облекло за изпращането си на Източния фланг на НАТО"}
{"url": "http://www.focus-news.net/news/2018/02/19/2490194/blagoevgrad-56-godishen-velosipedist-e-blasnat-ot-lek-avtomobil-i-e-s-opasnost-za-zhivota.html", "text": "56-годишен велосипедист е блъснат от лек автомобил и е с опасност за живота. Това  съобщиха от ОДМВР-Благоевград. Инцидентът е от 17 февруари (събота) около 18.30 часа на ул.  „Д.Груев“ в Благоевград. Лек автомобил „БМВ“, управляван от 42-годишен водач от града, при завиване на ляво, блъска 56-годишен велосипедист от същия град, който е транспортиран за лечение в УМБАЛСМ „Пирогов“ с опасност за живота.", "date": "2018.02.19", "title": "Благоевград: 56-годишен велосипедист е блъснат от лек автомобил и е с опасност за живота"}
{"url": "http://www.focus-news.net/news/2018/02/19/2490104/pregled-na-osnovnite-temi-v-shumenskiya-pechat.html", "text": "„С конкурс избраха майсторите на домашно вино и мезе в село Дибич“ е водещото заглавие във вестник „Шуменска заря“. С атрактивни конкурси, организирани в салона на народно читалище „Развитие1897“ бяха избрани майсторите на най-добро домашно вино и най-добро домашно мезе в шуменското село Дибич. В четвъртото издание на конкурса за най-хубаво домашно вино участваха 29 винопроизводители, които се представиха с общо 40 проби на бели и червени вина от реколта 2017 г. „Шумен почита паметта на Апостола на свободата“, информира ежедневникът. Днес с възпоменателна церемония пред паметника на Васил Левски в Шумен ще бъде почетена паметта на Апостола. Община Шумен и Шуменският военен гарнизон организират от 11.00 часа общоградски ритуал по поднасяне на венци и цветя по повод 145 години от гибелта на Апостола. „Започва ремонт на улица „Тича“ и благоустрояване на градинката до ДКЦ 1 в Шумен“, съобщава изданието. Улица „Тича“ ще бъде затворена за движение на автомобили от днес, съобщиха от общината. Промяната се налага във връзка със започващите ремонтни работи по проект „Благоустрояване и рехабилитация на части от техническата инфраструктура на гр. Шумен“, финансиран по Приоритетна Ос 1 на ОП „Региони в растеж 2014-2020 г.“ „Шуменският музей е удостоен със „Златен приз“ е заглавие от стр. 2 в броя. На официална церемония, по време на Международната туристическа борса „Ваканция и СПА експо“ в София, бяха връчени традиционните „Златни призове” за 2017 г. на лидерите, допринесли за развитието на туризма в България. „Здравната комисия иска увеличение на акциите в МБАЛ“, пише всекидневникът. Здравната комисия обвърза даването на нови 100 000 лв. За апаратура на болницата с увеличение на акциите на Община Шумен в лечебното заведение. На предстоящата сесия ще трябва да се подкрепи желанието на администрацията да иска увеличение на акционерния си дял с 255 098 лв. „Ще има комисия, която да нищи проблемите с водата“, пише вестникът. От втория опит, но все пак ще бъде създадена временна комисия от общински съветници, която ще нищи проблемите с водата. Съветниците от комисията по екология подкрепиха желанието на Добромир Драев да погледнат обстойно и ангажирано към водата. Интервюто в роя е с Д-р Нигяр Джафер, заместник-председател на Народното събрание, народен представител от ДПС за Шуменска област.", "date": "2018.02.19", "title": "Преглед на основните теми в шуменския печат"}
{"url": "http://www.focus-news.net/news/2018/02/19/2490003/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министър-председателят на Унгария Виктор Орбан изостри риториката си във връзка с предстоящите през април парламентарни избори в страната, като заяви, че „тъмни облаци се събират над Европа“ и Унгария е последният бастион в борбата срещу ислямизацията на континента, пише британското левичарско издание The Guardian.\r\nВ годишния си отчет за свършената работа от правителството, унгарският лидер, който според авторът е сигурен победител в предстоящия вот, заяви, че е успял да отблъсне заплахите за унгарския начин на живот, поставени от „политиците в Брюксел, Берлин и Париж“.\r\n„Изпратихме намордника обратно в Брюксел, а каишката на МВФ“, констатира Орбан в началото на неделната си реч, като се похвали с доброто състояние на икономиката на страната.\r\nВ специално послание за критиците си у дома и в чужбина, унгарският лидер отново подхвана темата за заплахите от масовата имиграция в Европа.\r\nТой бе категоричен, че Западът „е отворил вратите за залеза на християнската култура и... експанзията на исляма“, докато по същото време, неговото правителство е „предотвратило наводняването“ на континента с мюсюлмани“.\r\nОрбан добави още: „Ние сме тези, които мислят, е последната надежда на Европа е в Християнството... ако се позволи на стотици милиони младежи да се придвижат на север, Европа ще бъде поставена под огромен натиск. Ако всичко това продължи, в големите европейски градове ще има мюсюлманско мнозинство“.\r\nСпоред неговото мнение, имиграцията е била толкова полезна за развитието на държавите, колкото грипът е полезен за човешкото здраве.\r\nGuardian пише, че личният черен звяр на Орбан, милиардерът-интернационалист Джордж Сорос, отново се е превърнал в мишена.\r\nУнгарският държавен глава обвини Сорос, че е използвал своето състояние, за да си купи влияние в Брюксел и из целия Запад, както и в ООН. Освен това Орбан анонсира, че ще предприеме допълнителни законодателни мерки срещу фондациите и организациите на милиардера, които се занимават с трафик на имигранти.\r\nПремиерът добави още, че е има заговор за създаване на “Homo sorosenus”, което трябва да бъде предотвратено.\r\n„Унгария не е страна, населена със слабоумен народ, наясно сме, че хората на Джордж Сорос вече са били в ООН“, продължи Орбан и обеща солидарност „с тези европейски народи и лидери, които искат да спасят страните си и християнската си култура“.\r\n„Чакаме изборите в Италия, където Силвио Берлускони може отново да заеме позиции в правителството“, заяви унгарският премиер.\r\n*** Колко е трябвало да плати Сеул, за да привлече стотици севернокорейци на зимните Олимпийски игри в Пьончан? Оказва се – 2 милиона евро, пише британското крайно-ляво издание Morning Star.\r\nСпоред изнесената от Министерството на обединението на Южна Корея информация, горе-долу това е сумата, която страната е отделила, за да плати сметката за над 400 севернокорейци, само 22 от които са атлети.\r\nСеул не съжалява, защото 140-членния оркестър с вокалисти и танцьори, 229-членния изцяло женски отбор от мажоретки и демонстративния отбор по таекуондо са сред най-големите атракции на Олимпиадата.\r\n„Участието на делегацията от Северна Корея на Олимпийските игри е възможност за изграждане на сътрудничество и помиряване между Севера и Юга“, написаха от южнокорейското ведомство по обединението на Корея.\r\n*** Премиерът на Великобритания Тереза Мей предложи маслинова клонка на радикалните евроскептици в кабинета си в неделя, като обеща да върне обратно в Лондон контрола върху външната политика на Обединеното кралство от Брюксел, когато страната излезе от Европейския съюз през март 2019-а година, пише авторитетното британско издание The Times.\r\nМинистър-председателят използва речта си на Мюнхенската конференция по сигурността, за да обяви, че ще извади Великобритания от „общата европейска политика в международните отношения и сигурността“, като върне на Обединеното кралство контрола над дипломацията, мироопазването, отбраната и помощта за други държави за първи път от 26 години.\r\nВестникът смята, че този ход е целял да покаже на радикалните евроскептици – притеснени, че Обединеното кралство няма да успее да скъса връзките си с Брюксел – че някои неща ще се променят по време на транзитния период между 2019 и 2021 година, когато се очаква търговските отношения на страната да останат в почти в същото състояние като в момента.", "date": "2018.02.19", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/02/19/2490221/ria-novosti-sergey-lavrov-ne-vizhda-risk-v-prisaedinyavaneto-na-stranite-ot-balkanite-v-es.html", "text": "Руският външен министър Сергей Лавров в интервю за сръбската агенция BETA заяви, че не вижда риск в присъединяването на страните от Балканите в ЕС, предава РИА Новости.\r\n„Не виждам какъв риск може да бъде това, че страните от Балканите и и други региони в Европа искат да развиват отношения с Европейския съюз и членуват в него. На тях им се дават условия за членство и те сами трябва да преценят дали това ги устройва и доколко отговаря на националните им интереси“, отбеляза Лавров и добави: „В крайна сметка тези страни сами трябва да преценят целесъобразността на тези действия за развитието на външните си връзки с когото и да е било“. \r\nОфициални кандидати за членство в ЕС към момента са Албания (от 2014 г.), Македония (2005 г.), Черна Гора (2010 г.), Сърбия (2012 г.), и Турция (1999 г.).  Преговори за присъединяване се водят с Турция, Черна Горя и Сърбия, съответно от 2005 г., 2012 г. и 2014 г. : Цанко Цолов", "date": "2018.02.19", "title": "РИА Новости: Сергей Лавров не вижда риск в присъединяването на страните от Балканите в ЕС"}
{"url": "http://www.focus-news.net/news/2018/02/19/2490195/vidin-zadarzhan-e-35-godishen-mazh-ot-grada-zapodozryan-za-palezh.html", "text": "35-годишен мъж от Видин, заподозрян в извършване на палеж, бил задържан в полицейския арест на 17 февруари. В 20.02 часа на тел.112 местен жител сигнализирал за горяща постройка на ул. \"Редута\" във Видин. Това съобщиха от ОДМВР-Видин. Към мястото се насочили екипи на пожарната и полицията. Огнеборците потушили пламъците. При огледа било установено, че огънят унищожил части от две стопански постройки, отглежданите там домашни животни и птици, фуражомелка и предната част на лек автомобил. Размерът на нанесените щети е в процес на установяване. Палежът е умишлен, сочат първоначалните данни от разследването. В процес на изясняване е съпричастността на 35-годишен видинчанин към престъпното деяние, назначени са експертизи. Работата по случая продължава, в РУ-видин е образувано досъдебно производство по чл.330, ал.1 от Наказателния кодекс.", "date": "2018.02.19", "title": "Видин: Задържан е 35-годишен мъж от града, заподозрян за палеж"}
{"url": "http://www.focus-news.net/news/2018/02/19/2489997/predstoyashti-sabitiya-v-stranata-za-19-fevruari-agentsiya-fokus.html", "text": "***\r\nОт 18.00 часа президентът Румен Радев  ще участва във възпоменателната церемония по повод 145 години от гибелта на Апостола на свободата Васил Левски. Президентът Радев ще произнесе слово и ще поднесе венец пред паметника на Васил Левски в столицата.\r\n***\r\nОт 08.00 часа пред паметника на Васил Левски в столицата вицепрезидентът Илияна Йотова ще участва в отбелязването на 145 години от гибелта на Апостола с рецитал на деца, членове на клубовете „Млади възрожденци“.\r\n***\r\nПремиерът Бойко Борисов ще се срещне с министър-председателя на Кабо Верде Жузе Юлисеш де Пина Корея е Силва в сградата на Министерския съвет.\r\n***\r\nПремиерът Бойко Борисов ще се срещне с унгарския министър-председател Виктор Орбан в резиденция „Бояна“.\r\n***\r\nОт 08.50 часа на Терминал 2 на Летище „София“ трябва да кацнат сноубордистката Александра Жекова и скиорката-алпийка Мария Киркова, които се завръщат след участието си в зимните олимпийски игри в Пьонгчанг.\r\n***\r\nСреща на директорите по отбранителната политика на страните - членки на ЕС ще се проведе на 19 и 20 февруари в Националния дворец на културата. \r\n***\r\nОт 09.30 часа 9-и състав на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 7-и състав на Специализирания наказателен съд ще заседава по делото срещу Поля П., Спасена Г. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Христо Х., Красимир Х. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа омбудсманът Мая Манолова организира обществена дискусия под наслов „Социално-икономическа защита на деца, с един или с двама починали родители“ в институцията на омбудсмана на ул. „Георг Вашингтон“ № 22.\r\n***\r\nОт 11.00 часа, в централата на КНСБ, Институтът за синдикални и социални изследвания (ИССИ) на КНСБ ще представи последните си данни за потребителските цени и издръжката на живот в България.\r\n***\r\nОт 11.00 часа, в Националния пресклуб на БТА, Асоциацията за регулиране на отношенията в етажната собственост – Справедливост (АРОЕС) ще даде първата пресконференция след учредяването си.\r\n***\r\nОт 11.00 часа Националната спортна академия ще отбележи 145-ата годишнина от гибелта на своя патрон - Васил Левски с честване пред паметника на Апостола в двора на НСА. На събитието ще присъстват кметът на район „Студентски“ Димитър Дилчев и ректори на университети, намиращи се на територията на района.\r\n***\r\nОт 11.30 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 12.00 часа пред паметника на Васил Левски ПП АТАКА и нейният лидер Волен Сидеров ще почетат паметта на Апостола на свободата.\r\n***\r\nОт 12.00 часа в Националния пресклуб на БТА, КП Реформаторски блок - Глас Народен ще даде пресконференция на тема „Да спасим Северозапада“.\r\n***\r\nОт 12.00 часа в Руския културно-информационен център ще се проведе пресконференция  във връзка с организацията и провеждането на избори за президент на Русия на територията на Р България.\r\n***\r\nОт 13.00 часа в Националния пресклуб на БТА Македонският научен институт ще даде пресконференция, на която ще обяви становището си относно спора за името между Македония и Гърция.\r\n***\r\nОт 13.30 часа 23-ти състав на Софийски градски съд ще заседава по делото срещу съдия Анелия Рашева, обвинена за престъпление по служба. \r\n***\r\nОт 13.30 часа 1-ви състав на Специализирания наказателен съд ще заседава по делото срещу Асен И., на когото е повдигнато обвинение за организиране и ръководене на организирана престъпна група.\r\n***\r\nОт 13.30 часа 18-и състав на Специализирания наказателен съд ще заседава по делото срещу Красимир К., Славчо А. и Галина А., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в Националния пресклуб на БТА ще се проведе пресконференция на сдружение „Цифрова република“ по повод стартирането на кампанията „Спри робополицията“, която цели да  даде гласност на предстоящата реформа на авторското право в Европейския съюз.\r\n***\r\nОт 15.30 часа 3-ти състав на Специализирания наказателен съд ще заседава по делото срещу Георги Г., Цено Ф. и др., на които са повдигнати обвинения за организиране и ръководене на организирана престъпна група.\r\n***\r\nОт 16.30 до 18.30 часа УМБАЛ „Св. Екатерина“ ще се проведат безплатни процедури по скрининг (откриване) на сърдечно-съдови заболявания.\r\n***\r\nОт 17.00 часа в храм „Света София” ще бъде отслужена Архиерейската панихида в памет на йеродякон Игнатий – Васил Левски, след това е организирано литийно шествие. От 18.00 часа пред Паметника на Апостола ще започне церемонията-поклонение. \r\n***\r\nОт 18.00 часа в Литературен клуб „Перото“ в НДК ще бъде представен романът „Сахиб“ от Ненад Величкович и разказите \"Тъмна материя\" от Мойца Кумердей.\r\n***\r\nОт 12.00 часа пред паметника на Васил Левски ще се проведе възпоменателен митинг и панихида по случай 145 години от обесването на Апостола.\r\n***\r\nОт 11.00 часа пред бюст-паметника на Дякона, който се намира на едноименния площад „Васил Левски“ ще се проведе ритуал по полагане на цветя и венци по повод 145-ата годишнина от обесването на Апостола. \r\n***\r\nОт 16.00 часа в детския отдел на Регионална библиотека „Димитър Талев“ ще се проведе рецитал „Апостолът на Свободата”. \r\n***\r\nОт 10.00 часа в зала „Георги Баев“ на Културен център „Морско казино“ ще бъде открита изложбата живопис „За Свободата“ по повод 145 години от обесването на Апостола на българската свобода Васил Левски.\r\n***\r\nОт 11.30 часа пред паметника на Васил Левски в Морската градина ще се състои преклонението пред паметта на Апостола на свободата. Пред монумента на Левски представители на бургаското духовенство ще отслужат заупокойна молитва, след която ще започне тържественият ритуал по полагане на венци и цветя от гражданите.\r\n***\r\nОт 14.30 часа в учителската стая на ПГЧЕ „Васил Левски“ ще се състои пресконференция на тема: ПГЧЕ „Васил Левски“– 55 г. принос в българското образование. На събитието ще бъде представен Инициативен комитет и Програма  за отбелязване на годишнината.\r\n***\r\nОт 18.00 часа в Дома на писателя ще се проведе среща-спектакъл „Пътят към Къкринската голгота“, посветен на Васил Левски.\r\n***\r\nОт 10.00 часа пред барелефа на Васил Левски в кв. „Левски“ ще бъдат поднесени венци и цветя по повод 145 години от гибелта на Апостола. От 11.00 часа ще се проведат общоградско поклонение със заупокойна молитва и полагане на венци и цветя с военен ритуал пред паметника на Васил Левски в Морската градина.\r\n*** \r\nОт 13.00 часа в зала 122 в академичната сграда на Икономически университет – Варна ще бъде представен проектът „Уроци по летене“ – риалити формат, който цели да подготви завършващите ученици за сложните житейски ситуации и да им предложи решения: как да си намерят работа, как да управляват бюджета си и др. \r\n***\r\nОт 13.00 часа проф. Анелия Клисарова, народен представител от ПГ „БСП за България“ ще проведе приемна за граждани в централата на БСП на ул. „Македония” 33.\r\n*** \r\nОт 15.30 часа в клуба на ПП ГЕРБ Варна на ул. „Г. Бенковски” №1 народният представител Емилия Милкова ще проведе приемен ден за граждани.\r\n*** \r\nОт 12.30 часа в ОУ „Христо Ботев“ ще има среща на Клуб приятели на книгата –  тема „Васил Левски” – съвместно с Младежкия дом по програма „Деца четат на деца”. \r\n*** \r\nОт 15.00 часа в голяма зала на  МДТ „Константин Кисимов“ ще бъде представен „Величието Асеневци“ – исторически спектакъл.\r\n***\r\nОт 17.00 часа пред сградата на съдебната палата в града ще се проведе протест на служителите в затворите.\r\n***Велинград. \r\nОт 17.30 часа, във Велинград ще започне възпоменателното поклонение пред  паметника на Васил Левски и концерт в памет на Апостола на Свободата под надслов ,,Пазим името ти свято” \r\n***\r\nОт 10.30 часа в катедралния храм „Св. вмчк Димитър Солунски“ ще бъде отслужена със заупокойна молитва по повод145 години от обесването на Апостола на свободата Васил Левски, която ще продължи с литийно шествие до бюст- паметника на Васил Левски. Там в 11.00 часа ще започне възпоменателно честване. Слово по повод годишнината ще произнесе кметът на Видин Огнян Ценков. \r\n***\r\nОт 10.00 часа в Конферентната зала на хотел „Мира“ ще се проведе кръгла маса на тема бъде „Мотивирай се, за да успееш – мотивационно писмо“. Форумът е част от проект „Създаване на център за интегрирани комплексни социални услуги за хора с увреждания и техните семейства“.\r\n***\r\nОт 10.00 часа в Конферентната зала на Общински съвет-Враца ще се проведе обществена поръчка с предмет: „Дейности по визуализация и публичност“ в изпълнение на проект, финансиран по Оперативна програма „Региони в растеж“ 2014-2020 година, по три обособени позиции.\r\n***\r\nОт 11.00 часа в храм „Св. Възнесение” ще бъде отслужена панихида по повод 145 години от гибелта на Апостола на свободата - Васил Левски. От 11.30 часа пред паметника на великия българин в центъра на града, деца от група „Мечо Пух“ от ДГ „Знаме на мира“ ще декламират стихотворението „Левски“ на Цветан Ангелов, а възпитаници на ОУ „Васил Левски“ ще изпълнят поетична композиция. В знак на признателност пред паметника ще бъдат поднесени венци и цветя.\r\n***\r\nОт 12.00 часа в градинката пред паметника на Васил Левски Политическа партия ГЕРБ – Враца ще почете паметта на Апостола със стихове, песни и мисли за него. Инициативата е част от поредицата „СВЯТА И ЧИСТА РЕПУБЛИКА“ и се организира по повод 145-тата годишнина от гибелта на Васил Левски.\r\n***\r\nВМРО-Враца ще отбележи 145-та годишнина от гибелта на Апостола на българската свобода Васил Левски със серия от прояви.  \r\nОт 09.30 часа народният представител от ПГ Обединени патриоти Красимир Богданов и общинските съветници от ВМРО Красимир Ангелов и Марин Цветков ще участват в честването на Левски в СУ „Мито Орозов“ към Затвора Враца\r\nОт 10.30 часа Младежката организация на ВМРО ще раздава картички посветени на Апостола пред Сувенирната палата в центъра на Враца.\r\nОт 11.00 часа Патриотите ще се включат в общоградското възпоменание пред паметника на Левски до Централна поща\r\nОт 17.00 часа в клуба на ВМРО на бул. „Христо Ботев“ 38 ще се излъчи филм за Левски дело на творчески колектив от БНТ. \r\nОт 18.00 часа Патриотите ще поднесат цветя пред паметниците на Левски до Централна поща и на площад „Васил Левски“.\r\nОт 19.00 часа Патриотите ще посетят ученическото състезание „Чиста и свята република...\", посветено на живота и делото на Васил Левски, което ще се проведе в голямата зала на Младежки дом – Враца, като част от Програмата за патриотично възпитание.\r\n***\r\nОт 16.00 часа народният представител от ГЕРБ и областен координатор на партията инж. Петя Аврамова организира приемен ден за граждани в офиса на партията на бул. „Демокрация“ №2.\r\n***\r\nОт 17.00 часа в митрополитския храм „Св. Николай Мирликийски” започва Велико повечерие с първата част от Покайния канон на св. Андрей Критски.\r\n***\r\nОт 16.30 часа в Младежкия дом ще бъде открита „Работилница за умения и добродетели” - изложба на мартеници, изработени от деца и ученици от детските и учебни заведения в общината. \r\n***\r\nОт 17.00 часа пред паметника на Васил Левски, който се намира пред сградата на Общинския исторически музей ще се състои поклонение по повод 145 години от обесването на Апостола на свободата. От 17.30 часа, в сградата на Общинския исторически музей, ще бъде представен филмът на режисьора Искрен Красимиров, посветен на Апостола, наречен „Лъвский: Европеец в Българско“.\r\n***\r\nОт 11.00 часа пред паметника на Апостола на българската свобода – Васил Левски ще се състои възпоменателна церемония по повод 145 години от неговата гибел.\r\n***\r\nОт 10.00 часа в Регионална библиотека „Дора Габе“ ще се проведе образователен урок с презентация „Пътят към една Голгота“ по повод 145 години от гибелта на Васил Левски. В библиотеката ще бъде изложена витрина с библиотечни документи по повод 145 години от гибелта на Васил Левски „Дела, а не думи”.\r\n***\r\nОт 17.00 часа пред сградата на съдебната палата в града ще се проведе протест на служителите в затворите.\r\n***\r\nОт 12.30 часа от площад „Свобода” ще започне шествие, посветено на 145 години от гибелта на Васил Левски. \r\n***\r\nОт 16.30 часа народният представител от ГЕРБ Радослава Чеканска организира приемен ден в сградата на кметството.\r\n***\r\nОт 09.00 часа в храм „Света Богородица” ще бъде отслужена архиерейска света литургия и панихида в памет на Васил Левски.\r\n***\r\nОт 11.00 часа на площад „Васил Левски“ ще се състои възпоменателен митинг-поклонение по повод 145 години от гибелта на Васил Левски. В ритуала ще участват министърът на отбранта Красимир Каракачанов, представителни роти и военният духов оркестър на 61-ва Стрямска механизирана бригада. В знак на признателност към делото на Апостола на Свободата военнослужещи от Българската армия ще поднесат венци и цветя на възпоменателни ритуали във Велико Търново, Горна Оряховица, Плевен, Асеновград, Благоевград, Белене, Сливен, Стара Загора, Хасково, Шумен, Смолян, София. \r\n***\r\nОт 12.00 часа в Национален музей „Васил Левски” ще бъдат отбелязани 140 години от смъртта на майката на Левски Гина Кунчева.\r\n***\r\nОт 11.00 часа пред паметника на Васил Левски ще бъдат почетени 145 години от гибелта на Апостола. \r\n***\r\nОт 11.00 часа в Окръжен съд ще се гледа дело за убийството на Николай Радев от Дупница. \r\n***\r\nОт 11.30 часа в Регионалния пресклуб на БТА ще се проведе пресконференция по проект „Мисията е възможна” на СНЦ „Политологичен център“, Център за подпомагане, иновации и развитие /Полша/ и сдружение „Ларго“.\r\n***\r\nВ 12.30 часа ще бъдат поднесени цветя на паметната плоча на Васил Левски, поставена в центъра на село Соволяно.\r\n***\r\nОт 10.00 часа председателят на ПГ на ГЕРБ Цветан Цветанов ще бъде на Пази мост, където ще наблюдава възстановката на срещата на Левски и Никола Цвятков с турските заптиета, предшестваща неговото залавяне.\r\nОт 10.30 часа Цветанов ще бъде на Къкринското ханче, където ще се включи в поклонението, ще поднесе цветя и ще наблюдава възстановката на залавянето на Апостола.\r\n***\r\nОт 10.30 часа в храм „ Св. св. Кирил и Методий“ ще бъде отслужена панихида в памет на Васил Левски. От 11.30 часа пред паметника на Васил Левски ще се състои поклонение по повод 145 години от гибелта му.\r\n***\r\nОт 10.30 часа народният представител и областен координатор на ГЕРБ Димитър Бойчев ще има приемен ден за жителите на община Несебър в офиса на партията в ж. к „Младост“, бл. 30, вх. Б, партер.\r\n***\r\nОт 11.00 часа пред паметника на Васил Левски в града ще започне общоградското поклонение по повод 145 години от гибелта на Апостола на свободата.\r\n***\r\nОт 18.00 часа в Двореца на културата ще бъде представен спектакълът „За теб, Апостоле“ по повод 145 години от гибелта на Васил Левски. \r\n***\r\nОт 18.30 часа от централния градски площад ще тръгне факелно шествие, с което ще бъде отбелязана 145-ата годишнина от обесването на Апостола на свободата.\r\n***\r\nОт 19.00 часа пред паметника на Народните будители ще се проведе литературно-музикалният спектакъл „Помним те, Апостоле“. От 19.20 часа тържествено ще бъдат поднесени венци и цветя в памет на Апостола.\r\n***\r\nОт 09.30 часа в зала 10 на Окръжния съд ще се проведе заседание по делото срещу Георги Б. и Александър Н. във връзка с казуса за тютюневия склад на ул. „Одрин“.\r\n***\r\nОт 09.45 часа в зала 1 на Апелативния съд ще се проведе заседание по делото, образувано по протест на Окръжна прокуратура-Пловдив и по жалби на подсъдимия Емил Д. срещу присъда на Окръжен съд – Пловдив, с която подсъдимият е признат за виновен в опит за умишлено убийство. \r\n***\r\nОт 10.00 часа в църквата „Св. Св. Петър и Павел“ ще бъде отслужена панихида по повод 145 години от гибелта на Васил Левски. От 11.00 часа пред паметника на героя на Централната алея на Бунарджика ще се състои общоградското поклонение пред паметта на Апостола. \r\n***\r\nОт 14.00 часа в зала 10 на Районния съд ще се проведе заседание по делото срещу Светослав М., адвокат от Адвокатска колегия – Хасково. Срещу него е повдигнато обвинение в закана за убийство. \r\n***\r\nНародните представители от ГЕРБ ще проведат приемни за граждани.\r\nМенда Стоянова, председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; \r\nАтанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\nСпас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.\r\n***\r\nОбщинските съветници от ГЕРБ ще проведат приемни за граждани:\r\nДаниела Дженева, от 17 до 18:00 часа в офиса на  ГЕРБ в район „Южен”, ул.”Академик Петър Динеков”№ 1А; Спартак Николов, от 17:00 до 18:30 часа в офиса на  ГЕРБ в район „Източен” на ул.”Коста Паница”№5; Вихър Захов,  от 17:00 до 18:30 часа в офиса на  ГЕРБ в район „Източен” на ул.”Коста Паница”№ 5; Вера Тоскова, от 16 до 18:00 часа в офиса на  ГЕРБ в район „Тракия” в жк.”Тракия”бл.91.; Александър Радев, от 17:30  до 19:00 часа в офиса на  ГЕРБ в район „Централен” на ул.”Прага” № 2.; Атанас Узунов, от 17:30  до 19:00 часа в офиса на  ГЕРБ в район „Южен” на ул.”Академик Петър Динеков” №1А; Ели Гатева, от 16 до 18:00 часа в офиса на  ГЕРБ в район „Тракия” в жк.”Тракия”бл.91.\r\n***\r\nОт 18.00 часа Пловдивският митрополит Николай ще оглави Велико повечерие с канона на св. Андрей Критски – първа част в митрополитски храм „Св. Марина”.\r\n*** \r\nОт 16.00 часа в клуба на ПП ГЕРБ (на първия етаж в сградата на Младежкия дом) в Провадия народният представител Павел Христов организира приемна за граждани.\r\n***\r\nОт 13.00 часа народният представител от ГЕРБ Красен Кръстев организира приемна в кметство Радовене.\r\n***\r\nОт 15.00 часа народният представител от ГЕРБ Красен Кръстев организира приемна в кметство Кунино.\r\n***\r\nОт 11.00 часа пред бюст-паметника на Васил Левски в мемориалния парк в центъра на града\r\nжителите на Симитли ще почетат паметта на Апостола на свободата.  \r\n***\r\nОт 16.00 часа в Държавен архив – Смолян ще се проведе вечер-поклон, посветена на 145 г. от обесването на Васил Левски.\r\n***\r\nС митинг, военни почести, тържествена заря и редица прояви в Смолян ще бъдат отбелязани 145 години от гибелта на Васил Левски.  \r\nОт 10.00 часа в Спортната зала „Величко Чолаков” в Смолян ще се проведе традиционното състезание „Лъвски скок.”\r\nВ 18.00 часа тръгва факелното шествие от читалище „Балкански просветител” в Райково и ще продължи до двора на ППМГ.\r\nОт 18.30 часа в двора на гимназията ще се проведе митинг и с военни почести ще бъдат поднесени венци пред паметника на Левски, след което ще има заря в памет на Дякона. В тържествените чествания ще участват 101 –ви Алпийски полк, Общинският духов оркестър и ученически блок от ППМГ.\r\n***\r\nОт 10.00 часа народният представител от ГЕРБ Маноил Манев  организира приемна за граждани в офиса на партията на бул. „Митрополит Методий Кусев” № 5.\r\n***\r\nОт 11.00 часа пред паметника на Васил Левски ще се състои общоградски ритуал с поднасяне на венци и цветя по повод 145 години от обесването на Апостола на свободата.\r\n***\r\nОт 12.00 часа  в НЧ „ Пробуда – 1928” ще бъде представена изложбата „Моят идеал беше и е свободна България…” . \r\n***\r\nОт 13.30 часа в зала 203 на Община Стара Загора кметът Живко Тодоров ще се срещне с Величко Донков - младеж, намерил чанта с пари и я върнал на собственика ѝ.\r\n***\r\nОт 13.30 часа библиотечен филиал „Августа Траяна” на библиотека „Родина“ гостува с изложба и литературно четене в Клуб на пенсионера „Августа Траяна“.\r\n***\r\nОт 10.30 часа пред храм-паметник „Св. Архангел Михаил” ще бъде отслужена панихида по повод 145 години от смъртта на Васил Левски. От 16.00 часа в НЧ „Просвещение” ще се проведе рецитал за Апостола на свободата, подготвен от III-тите класове на НУ „Паисий Хилендарски”, а веднага след него стрелчани и гостите на града ще могат да видят спектакъла „Левски в Стрелча” в изпълнение на творческа група „Актьори” по проект “Обединени от знанието” към СУ „Кирил и Методий”. В края на деня за всички желаещи ще бъде представен филмът „Левски пред съда на Портата и историята”.\r\n***\r\nПо повод 145-та годишнина от обесването на Васил Левски пред двата паметника на Апостола на свободата в Тутракан ще бъдат поднесени венци и цветя, с участието на ученици.\r\n*** \r\nОт 11. 00 часа пред паметника на Васил Левски в града с възпоменателна церемония ще бъде почетена паметта на Апостола. \r\n***\r\nОт 13.00 часа в залата на РУ- Шумен директорът на ОДМВР- Шумен ст.комисар Ялчън Расим, Маргарита Георгиева, административен ръководител- окръжен прокурор на Окръжна прокуратура Шумен и заместник-окръжният прокурор на Шумен Орлин Куздов ще дадат брифинг във връзка  за успешна реализация срещу наркоразпространението на територията на областта. \r\n***\r\nОт 14.30 часа в заседателна зала на театъра на пресконференция  ще бъде представена предстоящата премиера на спектакъла \"Нирвана\" от Константин Илиев. \r\n***\r\nОт 15.00 часа в зала 203 в сградата на общината ще се проведе заседание на ПК „Бюджет и финанси”.", "date": "2018.02.19", "title": "Предстоящи събития в страната за 19 февруари (Агенция „Фокус“)"}
{"url": "http://www.focus-news.net/news/2018/02/19/2489996/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американският президент Доналд Тръмп заяви, че ако целта на Русия бе да създаде хаос в САЩ, сега най-вероятно в Москва си превиват коремите от смях призова жителите на страната да „поумнеят“, пише The Hill. \r\nВ съобщение в социалната мрежа „Туитър“, държавният глава заяви, че „ако целта на Русия бе да създаде раздори, дразги и хаос в САЩ, то тогава като се имат предвид всички комитети, разследвания и партийна омраза, те са пожънали успехи, надминаващи и най-смелите им мечти“. Президентът добави още: „най-вероятно се превиват от смях в Москва“ и призова „поумней, Америка“.\r\nКоментарът му е направен след като по-рано тази седмица 13 руски жители и три руски компании бяха обвинени в опит да се намесят на президентските избори през 2016 г., пише още изданието. Според разследването за евентуална руска намеса на президентските избори, водено от специалния прокурор Робърт Мюлер, обвинените руски граждани и фирми са се опитали да повлияят в щета на кандидат-президента Хилъри Клинтън и в полза на Доналд Тръмп. Според разследването, те са имали срещи с „нищо неподозиращи лица, свързани с предизборната кампания на Тръмп и други политически активисти с цел търсене на начин за координиране на политическа дейност“. \r\nАмериканският президент многократно отрича да е имало взаимодействие между него или неговия щаб и Русия, като по-рано в неделя отбеляза, че заради твърде голямото внимание, което се отделя на случая, ФБР не е успяло да предотврати убийството на 17 души в училище във Флорида. Агенция „Фокус“ припомня: \r\nНа 14 февруари 19-годишният Николас Круз уби 17 души в училище в Паркленд, Флорида, като малко след като той бе задържан, от ФРБ заяви, че са го следили от известно време, но не са предприели действия.\r\n*** Министър-председателят на Израел Бенямин Нетаняху заплаши с действия срещу Иран, а „не само срещу неговите сателити“  в рамките на изказването си на Мюнхенската конференция по сигурността, пише вестник Haaretz. \r\n„Ще действаме ако е нужно не само срещу сателитите на Иран, но и срещу самия Иран“, предупреди Нетаняху от трибуната на конференцията, държейки отломки от прихванати и унищожен от израелски ПВО системи ирански дрон. „Разпознавате ли това? Би трябвало, ваше е“, заяви Нетаняху, размахвайки отломката. „Не ни изпитвайте“, предупреди още израелският политик. Според властите в Тел Авив, дронът на Иран е навлязъл в израелското въздушно пространство на 10 февруари. Вследствие се стигна до ескалиране на ситуацията, завършило с удар на израелските ВВС срещу сирийски и иранския обекти в Сирия и свалянето на израелски изтребител F-16. \r\nПремиерът освен това заяви, че „Израел няма да позволи на иранския режим да сложи клуп на терора около нашите вратове“. \r\nИранаският външен министър Мохаммад Джавад Зариф, чието изказване бе следващото в рамките на конференцията, определи обръщението на премиера като \"карикатурен цирк\".\r\n*** Самолет с 65 души на борда се разби в иранските планини в неделя, като в резултат всички пътници и членове на екипажа загинаха. И докато според правителството причината за инцидента е гъста мъгла, то някои специалисти подозират, че машината е била с неизправност – хроничен проблем на страна, чийто самолети са разнебитени след десетилетия на международни санкции, коментира Washington Post. \r\nСамолетът ATR-72 излетя от Техеран с 59 пътници, двама пилоти, две стюардеси и двама пазачи, като дестинацията му бе град, разположен на около 800 километра на юг. \r\nСлед около час и половина път, самолетът се е разбил в планината Загрос при гъста мъгла, като местни хора са чули звука от падането му, но хеликоптери не са успели да достигнат до мястото заради лошото време, като спасителните екипи трябваше да намерят отломките пеша. \r\nАвиокомпанията обвини лошото време, като телевизия „Ал Джазира“ потвърди, че условията са били неблагоприятни. Но това е просто последната от серия смъртоносни самолетни катастрофи, отбелязва изданието, като припомня, че последната такава бе през 2011 г., когато машина с 77 души на борда се разби, след като бе хваната в снежна буря. \r\n„Азман еърлайнс“, която е собственик на конкретния самолет, има също така катастрофи през 2008 г. и 1994 г., като в Европейския съюз компанията е забранена поради неспазване на условията за безопасност. \r\nМашината, която се разби в неделя, не е летяла от седем години, като първият ѝ полет е бил през октомври миналата година. От тогава е имала поне една авария и правила извънредно кацане заради спешен ремонт миналия месец. Изглежда, че след неделната катастрофа, съобщенията в социалните мрежи засягащи машината са били изтрити, което поражда доста съмнения, пише вестникът. \r\nПрез 2015 г. бе постигната и сделка за модернизиране на пътническите самолети на Иран, заедно с ядреното споразумение, припомня в заключение изданието.\r\n*** Кюрдските „Отряди за народна самоотбрана“ са постигнали споразумение със силите на режима в Дамаск за вкарване на правителствени войски в Африн и общи действия срещу турската операция „Маслинова клонка“. Това е заявил представител на кюрдското формирование пред агенция „Ройтерс“, пише вестник Daily Sabah.\r\nИнформацията идва от Бадран Джа Кюрд, съветник на администрацията на „Отрядите за народна самоотбрана“ в Африн, разкрива още изданието, цитирайки данни от агенцията. Съгласно неговите данни се очаква сирийските правителствени войски да влязат в Африн в следващите два дни, макар да не е разкрит очакваният им брой. Представителят е добавил, че връзките между кюрдите и Дамаск към момента са само на военно ниво и липсва политическо споразумение. \r\nВестникът отбелязва, че тепърва се очаква информацията да коментират от Вашингтон, които са един от противниците на режима на Башар Асад и съюзници на кюрдското формирование. Агенция „Фокус“ припомня: \r\nСилите на Дамаск бяха изтласкани от провинция Африн от бойците на „Ислямска държава“ през 2012 г. Подкрепяните от САЩ „Отряди за народна самоотбрана“ успяха да установят контрол върху провинцията в рамките на бойните действия срещу членовете на терористичната организация, като впоследствие създадоха своя администрация в региона. \r\nАнкара счита кюрдското формирования за терористична организация, като на 20 януари Турция обяви, че с цел „ликвидирането“ на бойци на „Отрядите за народна самоотбрана“ и „Ислямска държава“ от границата на страната се дава началото на операция „Маслинова клонка“.", "date": "2018.02.19", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/02/19/2490001/morning-star-yuzhna-koreya-e-platila-smetka-ot-2-miliona-evro-za-da-privleche-severa-na-igrite-v-pyonchan.html", "text": "Колко е трябвало да плати Сеул, за да привлече стотици севернокорейци на зимните Олимпийски игри в Пьончан? Оказва се – 2 милиона евро, пише британското крайно-ляво издание Morning Star.\r\nСпоред изнесената от Министерството на обединението на Южна Корея информация, горе-долу това е сумата, която страната е отделила, за да плати сметката за над 400 севернокорейци, само 22 от които са атлети.\r\nСеул не съжалява, защото 140-членния оркестър с вокалисти и танцьори, 229-членния изцяло женски отбор от мажоретки и демонстративния отбор по таекуондо са сред най-големите атракции на Олимпиадата.\r\n„Участието на делегацията от Северна Корея на Олимпийските игри е възможност за изграждане на сътрудничество и помиряване между Севера и Юга“, написаха от южнокорейското ведомство по обединението на Корея.\r\nПревод и редакция:", "date": "2018.02.19", "title": "Morning Star: Южна Корея е платила сметка от 2 милиона евро, за да привлече Севера на игрите в Пьончан"}
{"url": "http://www.focus-news.net/news/2018/02/19/2490425/afp-streletsat-ot-florida-se-yavi-na-parvo-protsesualno-izslushvane-v-sada.html", "text": "Деветнадесетгодишният Никълъс Круз, обвинен в предумишлено убийство на 17 души в гимназия в Паркленд, щата Флорида, се яви в съда за първо процесуално изслушване по делото срещу него, предава AFP. \r\nАгенцията подчертава, че това е първата поява на Круз след масовата стрелба в гимназията, от която е бил изключен година по-рано. Отбелязва се, че по време на изслушването Круз е седял в залата с наведена глава. Тереза Герова", "date": "2018.02.19", "title": "AFP: Стрелецът от Флорида се яви на първо процесуално изслушване в съда"}
{"url": "http://www.focus-news.net/news/2018/02/19/2489999/the-guardian-viktor-orban-pretendira-che-ungariya-e-posledniyat-bastion-sreshtu-islyamizatsiyata-na-evropa.html", "text": "Министър-председателят на Унгария Виктор Орбан изостри риториката си във връзка с предстоящите през април парламентарни избори в страната, като заяви, че „тъмни облаци се събират над Европа“ и Унгария е последният бастион в борбата срещу ислямизацията на континента, пише британското левичарско издание The Guardian.\r\nВ годишния си отчет за свършената работа от правителството, унгарският лидер, който според авторът е сигурен победител в предстоящия вот, заяви, че е успял да отблъсне заплахите за унгарския начин на живот, поставени от „политиците в Брюксел, Берлин и Париж“.\r\n„Изпратихме намордника обратно в Брюксел, а каишката на МВФ“, констатира Орбан в началото на неделната си реч, като се похвали с доброто състояние на икономиката на страната.\r\nВ специално послание за критиците си у дома и в чужбина, унгарският лидер отново подхвана темата за заплахите от масовата имиграция в Европа.\r\nТой бе категоричен, че Западът „е отворил вратите за залеза на християнската култура и... експанзията на исляма“, докато по същото време, неговото правителство е „предотвратило наводняването“ на континента с мюсюлмани“.\r\nОрбан добави още: „Ние сме тези, които мислят, е последната надежда на Европа е в Християнството... ако се позволи на стотици милиони младежи да се придвижат на север, Европа ще бъде поставена под огромен натиск. Ако всичко това продължи, в големите европейски градове ще има мюсюлманско мнозинство“.\r\nСпоред неговото мнение, имиграцията е била толкова полезна за развитието на държавите, колкото грипът е полезен за човешкото здраве.\r\nGuardian пише, че личният черен звяр на Орбан, милиардерът-интернационалист Джордж Сорос, отново се е превърнал в мишена.\r\nУнгарският държавен глава обвини Сорос, че е използвал своето състояние, за да си купи влияние в Брюксел и из целия Запад, както и в ООН. Освен това Орбан анонсира, че ще предприеме допълнителни законодателни мерки срещу фондациите и организациите на милиардера, които се занимават с трафик на имигранти.\r\nПремиерът добави още, че е има заговор за създаване на “Homo sorosenus”, което трябва да бъде предотвратено.\r\n„Унгария не е страна, населена със слабоумен народ, наясно сме, че хората на Джордж Сорос вече са били в ООН“, продължи Орбан и обеща солидарност „с тези европейски народи и лидери, които искат да спасят страните си и християнската си култура“.\r\n„Чакаме изборите в Италия, където Силвио Берлускони може отново да заеме позиции в правителството“, заяви унгарският премиер.\r\nПревод и редакция:", "date": "2018.02.19", "title": "The Guardian: Виктор Орбан претендира, че Унгария е последният бастион срещу ислямизацията на Европа"}
{"url": "http://www.focus-news.net/news/2018/02/19/2490004/reuters-zatvornitsi-prevzeha-zatvora-si-v-rio-de-zhaneyro-darzhat-nadziratelite-kato-zalozhnitsi.html", "text": "Лишените от свобода в пренаселен затвор в бразилския метрополис Рио де Жанейро вдигнаха бунт и взеха надзирателите си за заложници в понеделник, предава Reuters.\r\nСпецчасти и редови служители на органите на реда създадоха периметър около затвора Милтън Диаш Морейра, където лишените от свобода вдигнаха бунт в понеделник, съобщиха от бразилското МВР.\r\nВ съобщението не се назовава броят на заложниците, нито е дадена информация за загинали или ранени по време на инцидента. Според информацията на Reuters, в затвора, създаден за по-малко от 900 души, са въдворени над 2000 осъдени лица.\r\nПревод и редакция:", "date": "2018.02.19", "title": "Reuters: Затворници превзеха затвора си в Рио де Жанейро, държат надзирателите като заложници"}
{"url": "http://www.focus-news.net/news/2018/02/19/2490006/pravda-rusiya-zapochna-formiraneto-na-sili-s-obshto-naznachenie-v-yugozapadnite-si-regioni-za-sdarzhane-na-zaplahite-ot-strana-na-nato.html", "text": "Министерството на отбраната на Русия е започнало да формира сили с общо назначение за сдържане на заплахите от страна на НАТО – в частност, ведомството пристъпи към реорганизация на 58-а армия, разположена в южната част на страната: тя ще бъде усилена с две мотострелкови дивизии, БМП-3 и танкове Т-72Б3, като частите ще бъдат прехвърлени в Краснодарския и Ставрополския край и ще бъдат създадени нови военни поселения в Моздок и Владикавказ, пише руското издание „Правда“.\r\nНо, както обясни пред вестника главният редактор на списание „Арсеналът на отечеството“ и член на експертния съвет на колегията на Военно-промишлената комисия на Русия полковник от запаса Виктор Мураховски, това е планово мероприятие.\r\n„Такова мероприятие вече се проведе в Западния военен окръг, а сега дойде редът и на Южния военен окръг. На първо място това означава снабдяването на армията със съвременни образци въоръжение и военна техника (в частност, танкове Т-90А)“.\r\n„Има определена военна заплаха на югозападното стратегическо направление, за което отговаря Южният военен окръг. Там се намират такива неприятелски страни от НАТО, заемащи значителна част от крайбрежието на Черно море, като България, Румъния, Гърция и Турция. Осъществяват се редовни влизания на кораби на НАТО и САЩ в басейна на Черно море и полети на разузнавателни самолети във въздушното пространство в близост до границите на Русия“.\r\nОсвен това, Украйна, според думите на своите военно-политически лидери, се готви да воюва с Русия. А в Южния военен окръг влиза и армейския корпус, разположен на Кримския полуостров. Така че това направление трябва да се укрепва без да влизаме в надпревара за въоръжаване, а като се работи по плановете за изграждане на конкурентни въоръжени сили и снабдявайки войската според държавната програма“.\r\n„Правда“: Доколко техниката, която се изпраща в Южния военен окръг отговаря на съвременните изисквания\r\nВиктор Мураховски: „Там има техника, която е преминала капитален ремонт, с голям пакет за модернизация, а ако говорим за танковете и то за новите модели, те са със съществено увеличени възможности за защита на бронетехниката. Там има и други модерни системи, например разположената бригада, снабдена със съвременни зенитно-ракетни комплекси“.\r\n„В момента в Русия, като цяло, ако говорим за сухопътната армия, около 50% от техниката се отнася към съвременната. Но идва и техника от ново поколение, имам предвид семейството машини „Армата“, и танкът, и тежката БМП, и бронираната ремонтно-евакуационна машина (според плановете на военното ведомство, серийното й производство ще започне през 2020 година). Естествено, ще започнем да превъоръжаваме и всички други съединения\".\r\nПревод и редакция:", "date": "2018.02.19", "title": "„Правда“: Русия започна формирането на сили с общо назначение в югозападните си региони за сдържане на заплахите от страна на НАТО"}
{"url": "http://www.focus-news.net/news/2018/02/19/2490007/fond-za-strategicheska-kultura-rusiya-kosovskiyat-proekt-deset-godini-po-kasno.html", "text": "Преди десет години, на 17 февруари 2008 година, независимо от това, че автономната област Косово и Метохия и исторически, и съгласно сръбската конституция, е част от Република Сърбия, албанските сепаратисти в Прищина обявиха едностранно независимостта на „Република Косово“. Тогава против отделянето на Косово от Сърбия се обяви и Русия, пише електронното издание на руското списание \"Фонд за стратегическа култура\".\r\nДесетте години косовска „независимост“ доведоха до печални резултати. Това заяви на 7 февруари, по време на заседание на Съвета за сигурност на ООН, постоянният представител на Русия пред ООН Василий Небензя. Според неговите думи, опитите за създаване в Косово на „самодостатъчна политическа система с претенции за демократична и правова държава“ са се оказали безплодни и „в областта, както и по-рано, има сериозни и дълбоки проблеми, изискващи спешно разрешаване“.\r\nПостоянният представител на Русия напомни, че преди десет години СС на ООН, по инициатива на Русия, е провел заседание във връзка с едностранното провъзгласяване на независимостта на Косово. „Тогава ние предупредихме за пагубните последствия от този ход, както за положението в района, така и за регионалната сигурност“, отбеляза Василий Небензя. Руският дипломат подчерта дебели, че повечето от заявките на Прищина за влизане в международните организации са отхвърлени, а призналите независимостта на Косово страни са започнали да се отказват от своите решения.\r\nМалко преди юбилея на косовско-албанските сепаратисти, председателят на Европейската комисия Жан-Клод Юнкер представи документ под многообещаващото название „Достойна перспектива за разширение и активизация на взаимодействието на Европейския съюз със Западните Балкани“. В документа има много уговорки, но даже и този вариант, Министерството на външните работи на Испания поиска Косово да бъде изключено от плановете за разширение на ЕС. В Мадрид настояват на позицията, че „Република Косово“ не трябва да бъде част от „разширението“ на Съюза в Западните Балкани.\r\nПрищина отговори с взрив от недоволство. Хашим Тачи проведе редица срещи с известни американски лобисти, оказващи съдействие на косовския триумвират Тачи – Харадинай – Весели. Белградския вестник „Блиц“ разказа, че конгресменът Елиът Енгел, който поддържа косовските сепаратисти от средата на 90-те години и дружи с Тачи, е приел своя стар подопечен в библиотеката на Конгреса на САЩ. Американският конгресмен е обещал на косоваря да подкрепи неговото желание да превърне „Силите за сигурност на Косово“ (В момента това е квзазиармейска структура с определени ограничения) в истинска армия „на европейско ниво“. Този план предвижда, че бъдещите „косовски въоръжени сили“ ще влязат в състава на балканските подразделения на НАТО.\r\nСред американските лобисти, работещи за интересите на „Република Косово“, личат имената на бившия американски вицепрезидент Джо Байдън, станал един от главните инициатори на появяването в Европа на косовското новообразувание и бившият ръководител на Контролната мисия на ОССЕ в Косово Уилям Уокър.\r\nВъв Вашингтон, Хашим Тачи беше съпроводен от ръководителят на косовското „Министерство на външните работи“ Беджет Паколи. Според последните слухове, Паколи може да смени Тачи. Американците не изключват подобен вариант, но засега този дует се усмихва дружно пред фотообективите. Паколи има много делови контакти по целия свят и мечтае да стане Косовския Тито (през 1973-1974 година, Беджет Паколи е служил в подразделенията, охраняващи лидера на Югославия Йосип Броз Тито).\r\nЗа това, как албанският милиардер вижда бъдещето на „Република Косво“, той разказа пред белградското издание „Телеграф“, без да крие, че винаги е помагал на лидерите на Армията за освобождение на Косово (АОК) и активно е лобирал по света за признаването на косовската „независимост“. В момента той е пълен с планове за усвояване на природните ресурси на Косово, които се оценяват на около 500 милиарда долара. Само запасите от въглища в района възлизат на около 17 милиарда тона, а към тях трябва да се добавят и огромните запаси от олово, цинк, сребро, никел, бор и др. Истински склад за природни ресурси.\r\nВ Сърбия предполагат, че ЦРУ вече е разработило новите правила на играта на Балканите. Във всеки случай, в САЩ Хашим Тачи и Рамуш Харадинай са били приети от директора на ЦРУ Майк Помпео и заместник държавния секретар на САЩ Уес Митчъл. Сега, когато и в Македония, и в Албания е неспокойно, режимът в Прищина отново е готов да стане проводник на американската политика в ЮгоизточнаЕвропа.\r\nНа косовските гости беше обърнато внимание и от съветникът на президента на САЩ по националната сигурност Хърбърт Макмастър, който се познава с предводителите на АОК от повече от 20 години. На прием в посолството на Южна Корея във Вашингтон, Макмастър подчерта, че САЩ нямат намерение да си тръгват от Балканите и няма да изоставят „Република Косово“. Той препоръча отново на Прищина да се „договори“ по-бързо с Белград. Тази възможност не трябва да бъде изключвана напълно, въпреки, че през октомври 2007 година, тогавашният сръбски премиер Воислав Кощуница беше категоричен, че „Косово и Метохия нямат да станат трофей на НАТО и, докато съществува Уставът на ООН, международно признатите граници на Сърбия ще останат неизменими. \r\nПревод и редакция:", "date": "2018.02.19", "title": "\"Фонд за стратегическа култура\" (Русия): Косовският проект – десет години по-късно"}
{"url": "http://www.focus-news.net/news/2018/02/19/2490005/v-navecherieto-na-145-ata-godishnina-ot-gibelta-na-vasil-levski-stotitsi-hora-ot-tsyalata-strana-se-pokloniha-pred-pametta-mu-obzor.html", "text": "В навечерието на 145-ата годишнина от гибелта на Васил Левски стотици хора от цялата страна се поклониха пред паметта му. Стотици граждани и гости се събраха на площада в родния град на Апостол, за да се поклонят пред безсмъртието и величието на героя. В словото си кметът на Карлово д-р Емил Кабаиванов заяви, че днес, 145 години след неговата героична смърт, Апостолът ни е нужен не по-малко, отколкото на нашите предци, и ще бъде нужен и на поколенията след нас. По думите му и днес на България са нужни герои и светини, защото трябва да знаем, че свободата не се дава даром, а за нея трябва да дадем най-скъпите си жертви. „И днес ние трябва да знаем, че личностите, които определиха развитието на съвременна България, излязоха от недрата на нашия народ, но те се подготвяха цял живот съзнателно за тази си мисия и тяхната обреченост и саможертва за България ги направи велики“, добави д-р Емил Кабаиванов. \r\nНа събитието присъства и министърът на отбраната Красимир Каракачанов. Той заяви, че преди 145 години на бесилото в София е увиснал най-великият син на България. Единственият човек, за който никой приживе и 145 години след смъртта му не си позволява да каже лоша дума. Министърът припомни завета на Апостола, актуален и днес: „Всичко се състои, според нас, в нашите задружни сили“ и призова да помним българската история за освобождение и национално обединение, изписана със саможертвата на стотици български герои. В словото си той попита дали в Деня на Прошка Левски би ни простил за това, че се сещаме за него и за идеите му само когато отбелязваме годишнина от неговата смърт или неговото рождение. Според него Апостола няма да ни прости и това, че не сме задружни като нация, а сме разделени, противопоставени, насъсквани един срещу друг и улисани в желанието си да успеем индивидуално, забравяме, че до нас има хора, които живеят в тежко в нищета. „Имаме задължението към Апостола да забравим своите политически различия, да забравим купешкия опит, който постоянно се опитваме да натрапваме в България, и да се обърнем към нашата собствена история, към онези велики мъже, които я писаха с кръвта си и загинаха за България“, заяви министър Каракачанов. \r\nНа възпоменателната церемония за отбелязване на 145-та годишнина от смъртта на Васил Левски присъстваха още заместник-началникът на отбраната генерал-лейтенант Пламен Атанасов, началникът на Военна академия „Г.С.Раковски“ генерал-майор Груди Ангелов, командирът на 61-ва Стрямска механизирана бригада бригаден генерал Пламен Йорданов, стотици жители и гости на града. В тържествения ритуал участваха представителни роти и военният духов оркестър на 61-ва Стрямска механизирана бригада.\r\nВ Ловеч председателят на Народното събрание Цвета Караянчева присъства на тържествена заря-проверка по повод 145 години от гибелта на Васил Левски. Председателят на парламента прие почетния строй и произнесе слово. „Днес, както всяка година, цялата българска земя свежда глава пред делото и подвига на Дякона, който пръв ни накара да повярваме, че можем да бъдем свободни и сами да избираме и творим съдбините си“, заяви в словото си Цвета Караянчева. По думите ѝ влиянието на един велик човек се извършва и осъществява само тогава, когато най-хубавото от неговите дела и мисли влезе като съставна част в настроението и мислите на идващите след него поколения. Председателят на Народното събрание допълни, че Левски е най-святото име на България и продължава да живее навсякъде по света, където има поне един българин. На събитието присъстваха началникът на отбраната генерал-лейтенант Андрей Боцев и заместник-командирът на Сухопътните войски бригаден генерал Валери Цолов.\r\nВ столицата НФСБ организира шествие-поклонение в памет на Апостола, в което се включи и вицепремиерът Валери Симеонов. Няколкостотин привърженици на партията и присъединили се граждани извървяха стъпките от бесилото до мястото, където според хипотеза е погребан Васил Левски. Там бе отслужена панихида и положени цветя. Патриотичната формация превърна това шествие в традиция, организирайки го за седма година. От 18 февруари, когато е истинската дата на гибелта на Апостола започва и неговото безсмъртие, посочи вицепремиерът и лидер на НФСБ Валери Симеонов. Той отбеляза, че без Васил Левски нямаше да я има България и ние днес щяхме да говорим на друг език\r\nСтотици българи участваха в похода до манастира „Св. Петка Мулдавска“ в Асеновград в памет на Васил Левски, където Архиерейският наместник на Асеновградска духовна околия отец Йордан Георгиев отслужи панихида за упокой, а реч за живота и безсмъртните подвизи на Васил Левски е държал актьорът Стефан Попов. Кметът на Община Асеновград д-р Емил Караиванов поднесе венец пред паметната плоча на Апостола на входа на манастира в знак на преклонение и уважение към най-чистата и свята личност, отдала живота си в името на българската свобода и независимост. Венци и цветя бяха поднесени и от Общинския съвет, политически партии, неправителствени организации и граждани на фона на любимата народна песен на Левски „Какво е цвете цъфнало”. Поклонението завърши с минута мълчание и химна на Република България.\r\nЖителите на Велико Търново и Горна Оряховица също почетоха паметта на Васил Левски.\r\nНа 19 февруари в цялата страна продължават възпоменателните церемонни, на които ще бъде почетена паметта на Левски. \r\nВ родния град на Апостола Карлово в 09.00 часа в храма „Света Богородица”ще бъде отслужена архиерейска света литургия и панихида в памет на Левски. От 11.00 часа, на площада има възпоменателен митинг поклонение, с поднасяне на венци и цветя през паметника на героя и шествие до родната му къща. От 12.00 часа, в Национален музей ”Васил Левски” ще бъдат отбелязани 140 години от смъртта на майката на Левски Гина Кунчева.\r\nВ столичния храм „Св. София“ ще бъде отслужена панихида в памет на Васил Левски. След това от храма ще тръгне литийно шествие до Паметника на Апостола, където в 18.00 часа ще започне церемонията-поклонение, в която ще вземе участие и президентът Румен Радев. Вицепрезидентът Илияна Йотова ще участва в отбелязването на 145 години от гибелта на Апостола с рецитал на деца, членове на клубовете „Млади възрожденци“, което ще се състои в 08.00 сутринта пред паметника на Васил Левски в столицата.", "date": "2018.02.19", "title": "В навечерието на 145-ата годишнина от гибелта на Васил Левски стотици хора от цялата страна се поклониха пред паметта му (ОБЗОР)"}
{"url": "http://www.focus-news.net/news/2018/02/19/2490009/krasnaya-zvezda-pilotite-ot-voennomorskata-aviatsiya-na-rusiya-izvarshiha-dozarezhdane-na-su-30sm-vav-vazduha-za-parvi-pat.html", "text": "Пилотите от военноморския флот на Русия за първи път извършиха дозареждане във въздуха на самолети Су-30СМ, съобщи официалният печатен орган на руското Министерство на отбраната „Красная звезда“.\r\nВ маневрите са участвали пилоти на изтребители Су-30СМ и бомбардировачи Су-24М. Те са извършили повече от 100 контакта със самолета-зареждач Ил-78, пише изданието.\r\n„Красная звезда“ пояснява, че двуместните многоцелеви свръхманеврени изтребители Су-30СМ са съвременен вариант на Су-30МКИ и последната модификация на базовия Су-30. Той е доработен в съответствие с изискванията на руското военно ведомство за оборудване със системи за радиолокация и други. Самолетът е предназначен за завоюване на господство във въздуха, блокиране на летищата на противника в голяма дълбочина и унищожаването на въздушни, наземни и морски цели.\r\nПревод и редакция:", "date": "2018.02.19", "title": "„Красная звезда“: Пилотите от военноморската авиация на Русия извършиха дозареждане на Су-30СМ във въздуха за първи път"}
{"url": "http://www.focus-news.net/news/2018/02/19/2489998/prezidentat-na-kosovo-hashim-tachi-vreme-e-za-armiya.html", "text": "Президентът на Косово Хашим Тачи заяви в неделя, че дългоочакваното официализиране на косовската армия чука на вратата, предава македонската държавна агенция „Макфакс“.\r\nТачи заяви, че е решен Косово да има своя войска, като добави, че стратегическите партньори на Косово и на НАТО са дали пълната си подкрепа за този процес.\r\nВ неделя, в парламента на Косово се проведе тържествено заседание по повод 10-ата годишнина от обявяването на независимостта на страната. Председателят на парламента Кадри Весели заяви, че „Армията за освобождение на Косово“ на Адем Яшари, хилядите нейни бойци, както и мирния проект на Ибрахим Ругова са синоними на свободата на Косово.\r\nПревод и редакция:", "date": "2018.02.19", "title": "Президентът на Косово Хашим Тачи: Време е за армия"}
{"url": "http://www.focus-news.net/news/2018/02/19/2490010/komsomolskaya-pravda-v-kiev-otbelyazaha-godishninata-ot-maydana-s-antiruski-pogromi.html", "text": "За втори път беше нападната сградата на „Россотрудничество“ в Киев и за пореден път – офисите на руските „Сбербанк“ и „Альфабанк“, пише руското издание „Комсомолская правда“.\r\nЗа всеки случай, украинските власти изкараха на улицата три хиляди служители на националната гвардия, а тя следеше за безредици, предпочитайки да не се намесва. Членовете на „Организацията на украинските националисти“ (ОУН) потрошиха всички прозорци на затворения клон на Сбербанк и устроиха импровизиран митинг пред входа му, към който се присъединиха близо хиляда души, пише вестникът.\r\nНа него, уточняват от „Комсомолская правда“, с помощта на руски език и суржик са се изказвали претенции към украинския президент Петро Порошенко: „Краде“ и „Ходи на Малдивите с нашите грошове“. Случващото се бе следено внимателно от изхвърления неотдавна от Украйна Михаил Саакашвили, който в момента е в Нидерландия. С помощта на Скайп, той поздравяваше демонстрантите и даже си направи среща с тях в Киев – веднага, след като продажната днешна власт бъде привлечена към отговорност.\r\nКакво общо има с това руската Сбербанк е абсолютно непонятно, както пишат от изданието, но демонстрантите не са мислили върху този въпрос и са се преместили към разгромената в последствие сграда на Руския център за наука и култура. Ден по-рано той е станал жертва на представители на украинската националистическа групировка С-14, но този път участие са решили да вземат и ОУНовци.Този път те са потрошили всички прозорци и са замеряли фасадата с яйца, въпреки че са обещали да изпепелят сградата на „Россотрудничество“ напълно. Лидерът на ОУН Николай Коханивски е обещал погромите да продължат:\r\n„Ние ще продължим да громим руските обекти в Киев и в бъдеще, ако държавата продължи да бездейства и не забрани дейността на структурите на „страната-агресор“\".\r\nОсъществените погроми бяха определени от Кохивански с модерния термин „флашмоб“. Той предложи на своите поддръжници да „се държат заедно“ – за безопасност. Впрочем, констатира „Комсомолская правда“, никой не е мислел да арестува „оуновците“, нито да ги задържа или просто да пресече действията им.\r\nВестникът припомня, че както и по време на „Майдана-2014“ или „Оранжадата“ (2004 година), украинската милиция е заела съзерцателна позиция, очаквайки „какво ще се случи“. Според друга версия – тази пасивност е скрит протест срещу властта, дошла благодарение на Майдана и която ще си отиде, най-вероятно, точно по същия начин.\r\nПревод и редакция:", "date": "2018.02.19", "title": "„Комсомолская правда“: В Киев отбелязаха годишнината от Майдана с антируски погроми"}
{"url": "http://www.focus-news.net/news/2018/02/19/2490008/kriminalisti-izyasnyavat-obstoyatelstvata-okolo-ubiystvoto-na-85-godishna-zhena-ot-lom-obzor.html", "text": "Криминалисти на РУ – Лом продължават да изясняват обстоятелствата около тежкия криминален инцидент, при който е убита 85-годишна жена от Лом. На 17 февруари в 10.45 часа една от дъщерите на убитата възрастна жена подава сигнал в полицията. Тя обяснява, че сутринта е отишла в дома на майка си, която е била на легло, и я е заварила починала, а 66-годишната си сестра – в тежко състояние с порезни рани в областта на шията и гърдите. На място веднага са пристигнали полицейски и медицински екипи. Ранената жена е била откарана в болница, където лекарите продължават да се борят за живота ѝ.\r\nНа място е извършен оглед, при който е установена дълбока порезна рана в областта на шията на починалата. Една от водещите версии, по които работят криминалистите на РУ – Лом, е битова. А от МВР съобщиха за Агенция „Фокус“, че по първоначални данни заподозряна за убийството е 66-годишната дъщеря на починалата.\r\nПо случая е образувано досъдебно производство, действията по него продължават под наблюдението на Прокуратурата.", "date": "2018.02.19", "title": "Криминалисти изясняват обстоятелствата около убийството на 85-годишна жена от Лом (ОБЗОР)"}
{"url": "http://www.focus-news.net/news/2018/02/19/2490432/georgi-markov-gerb-razvitieto-na-ikonomikata-v-ungariya-shte-povliyae-polozhitelno-i-na-evropa.html", "text": "Развитието на икономиката в Унгария ще повлияе положително и на Европа. Това каза в интервю за Радио „Фокус“ народният представител от ГЕРБ и бивш конституционен съдия Георги Марков. Той добави, че развитието на Унгария бележи рекорди особено в икономиката, което се случва благодарение на министър-председателя Виктор Орбан. По думите на Марков в Унгария се откриват 750 хил. нови работни места.\r\n„Виктор Орбан свали безработицата от 14 % на 3,8%, която е една от най-ниските безработици в момента в ЕС. Инфлацията е една от най-ниските от последните 42 години насам. Той свали драстично режийните разноски за семействата с 25%, а на фирмите с 11 %. Вдигна отварянето на икономиката на Унгария на Изток, което беше и неговият предизборен лозунг през 2009 г. Днес Унгария е голям износител за Китай, десетки хиляди тонове месо летят натам всеки месец, руският пазар е залят с унгарски лекарства, а туризмът никога не е достигал такъв връх. Виктор Орбан проведе много добра икономическа политика на унгарската централна банка, като Унгария вкара в своята конституция форинта като национална валута. Заплатите на лекарите и учителите бяха вдигнати многократно“, допълни Георги Марков.\r\nСпоред народния представител от ГЕРБ победата на Виктор Орбан на предстоящите на 8-ми април в Унгария парламентарни избори е много вероятна. Той допълни, че унгарският премиер е голям застъпник на България за влизането ни в Шенген. За Георги Марков чрез модела на постигнатото в страната му икономическо чудо унгарският премиер не може да повлияе на България, защото България се управлява от коалиция и разликата между двата народа е голяма.", "date": "2018.02.19", "title": "Георги Марков, ГЕРБ: Развитието на икономиката в Унгария ще повлияе положително и на Европа"}
{"url": "http://www.focus-news.net/news/2018/02/19/2490427/stara-zagora-istorikat-d-r-kosyo-zarev-pravi-edno-ot-poslednite-izsledvaniya-za-deynostta-na-levski-v-kazanlashkiya-kray.html", "text": "„Сподвижниците и съидейниците на Левски в Казанлъшкия край“ е последното изследване за дейността на Апостола в района на Казанлък, каза за Радио „Фокус“ авторът на изследването, историкът д-р Косьо Зарев. Той поясни, че новото издание е факт близо 50 години, след първото изследване за Левски, направено от него. Зарев прави второто синтезирано издание за Левски, базирайки се на написаното от Константин Бозвелиев и Димитър Чорбаджийски - Чудомир, обогатявайки го с нови данни и проучвания от архиви, книги, краеведски издания, с повече конкретика.\r\nПо думите на д-р Косьо Зарев Чудомир е имал възможност да запише спомени на Георги Сеизов – свещеникът, който посреща Левски при неговата първа обиколка в Казанлъшко. В тях се разказва за това, че в един февруарски ден по вечерня в черквата „Св. Троица“ в Казанлък Левски взима участие във Вечернята. След това иска Сеизов да го заведе в хана на баба Гана, една родолюбива българка, която нееднократно е укривала Левски по време на неговите посещения в Казанлък. Разказът на Сеизов провокира Косьо Зарев да проучи въпроса, при тази всеизвества случка, това ли е първото идване на Левски в Казанлък. Оказва се, че и преди Дяконът е нощувал в хана на баба Гана. Нейният син Петьо Ганин, който по-късно става куриер и охрана на Левски, винаги го е придружавал, когато е ходил в околните села. Втори път Левски посещава Казанлък, след като напуска Легията. \r\nБлагодарение на сведения от местното население д-р Зарев описва точно комитетите, създадени в Казанлъшко, като този в града е създаден през 1871 година, а 8-те комитета в селата през 1869г. \r\nЗарев пояснява и интересен факт от многобройните си срещи – среща с Благой Маноилов, изследовател от Габарево, работил в Полицията, който е имал достъп до много интересни сведения. Първоначално той дочува за документи, които са били обект на проучване от КГБ и попада на такъв дипломатически документ за Левски. „Още тогава е имало специална папка за Васил Левски. Проучвани са всички онези, които са подготвяли революция в България. Нито Австро-Унгария, нито Турция, нито Сърбия, дори Русия са били заинтересовани да има такова движение. Граф Игнатиев е този, който събира сведения за всички, които правят подобна организация у нас“, пояснява Зарев. В документа изпратен до министъра на външните работи на Русия се казва, че според донесения, в Пловдив и в Казанлък „шета поп Васил, който работи за освобождението на своята страна“. \r\nСлавяна ГАЙДАРОВА", "date": "2018.02.19", "title": "Стара Загора: Историкът д-р Косьо Зарев прави едно от последните изследвания за дейността на Левски в Казанлъшкия край"}
{"url": "http://www.focus-news.net/news/2018/02/19/2490013/chastichnite-mestni-izbori-gerb-i-dps-si-podelyat-glasovete-v-smesenite-regioni-sledvashtata-sedmitsa-balotazhi-shte-ima-v-3-naseleni-mesta-obzor.html", "text": "ГЕРБ и ДПС си поделят гласовете в смесените региони. Това показват данните от предварителното преброяване на бюлетините след проведените кметски избори в 8 населени места в страната. Кандидатите на ДПС печелят изборите в село Звиница(община Кърджали), с. Кочово (община Велики Преслав, област Шумен), с. Кестеново (община Омуртаг, област Търговище) и село Енчец (община Кърджали), където нямаше друг кандидат. ГЕРБ спечели изборите в село Любенец (община Нова Загора, област Сливен) и отива на втори тур на изборите в село Брест(община Гулянци, област Плевен), село Градешница (община Криводол, област Враца) и село Средище (община Кайнарджа, област Силистра). Освен това ГЕРБ удвоява гласовете си в смесените райони спрямо последните местни избори.\r\nЕто и резултатите по места:\r\nЮксел Якуб Бекир от ДПС е преизбран за кмет на село Енчец, община Кърджали. Това съобщиха за Агенция „Фокус“ от ОИК-Кърджали. За него са гласували 78 избиратели. Изборният ден в населеното място приключи при 31,89% избирателна активност. В местния вот са гласували 96 души, от общо 301 имащи право на глас. Доскорошният кмет на населеното място - Юксел Якуб Бекир от ДПС, бе единственият кандидат за кметския пост. До изборите в село Енчец се стигна, след като на 14 ноември 2017 г. Общинската избирателна комисия прекрати предсрочно пълномощията на избрания през 2015 г. кмет заради това, че Бекир не е прекратил дейността си на едноличен търговец след встъпването му в длъжност.\r\nНиязи Назим Вели от ДПС е преизбран за кмет на село Звиница, община Кърджали. За Вели са гласували 212 души (78.52%), а за опонента му Махмуд Сюлейман Юсеин от ГЕРБ - 58 (21,48%). Изборният ден приключи при 61,41% избирателна активност. На частичните местни избори са гласували 295 души, от общо 485 имащи право на глас. Броят на действителните бюлетини е 270. Изборите в населеното място бяха насрочени, след като през септември миналата година Общинската избирателна комисия прекрати пълномощията на Ниязи Вели заради това, че като кмет не бе прекратил участието си в търговска фирма.\r\nСъс 194 гласа Гюсюм Апти Хаджъ от ДПС печели частичните кметски избори в с. Кочово, община Велики Преслав, област Шумен. За нейният опонент Ангел Делев Ангелов - независим кандидат издигнат от инициативен комитет, са гласували 110 души. Недействителните бюлетини са 4. Изборният ден в населеното място приключи 53,9% избирателна активност. Правото си на вот упражниха 308 избиратели от общо 573.\r\nДо изборите в населеното място се стигна, след като бившият кмет на селото Кенан Мустанов Ибрямов почина при автомобилна катастрофа на 3 ноември миналата година.\r\nИсмаил Хасанов Мехмедов от ДПС печели частичните кметски избори в с. Кестеново, община Омуртаг, област Търговище. Мехмедов е получил 82 гласа, а опонентът му Пакизе Хасанова Мехмедова от ПП ГЕРБ - 52 гласа. \r\nИзборният ден в населеното място приключи без сигнали за нарушения при 59% избирателна активност, след като от 239 имащо право на вот, гласуваха 141 души. \r\nИзборите в населеното място бяха насрочени, след като пълномощията на кмета Фикрет Мустафов Расимов бяха предсрочно прекратени заради влязла в сила присъда. \r\nМария Вълчева Петкова от ГЕРБ е избрана за кмет на село Любенец, община Нова Загора, област Сливен. Това сочат данните от предварителното преброяване на бюлетините. За Петкова са гласували 113 души (53.81%), а за опонента ѝ Стоян Иванов Стоянов от ПП „АТАКА“ - 94 (44.76%). Изборният ден в населеното място приключи при 70% избирателна активност. Гласуваха 224 от общо 320 избиратели. Броят на валидните бюлетини е 210. Изборите в селото бяха насрочени, след като Общинската избирателна комисия прекрати правомощията на кмета Драгомир Цонев заради влязла в сила присъда.\r\nЦецо Луканов от ПП ГЕРБ и Мирослав Кръстев от БСП отиват на балотаж на кметските избори в село Брест, община Гулянци, област Плевен. Това показват данните от предварителното преброяване на бюлетините. Кандидатът на ГЕРБ е получил 528 гласа (49.16%), а този на БСП - 293 (27.28%). За третия кандидат - Михаил Кирилов Георгиев от ВМРО са гласували 246 души (23.09%).\r\nИзборният ден в населеното място приключи при 60% избирателна активност. Правото си на вот са упражнили 1107 от 1839 гласоподаватели. Броят на действителните бюлетини е 1074. До изборите в селото се стигна, след като кметът Любомир Божинов подаде оставката си през септември миналата година поради лични причини.\r\nЛюбомир Младенов от ПП ГЕРБ и Борислав Борисов от ПП „Синьо Единство“ отиват на балотаж на кметските избори в село Градешница, община Криводол, област Враца. Изборният ден в населеното място приключи при 67% избирателна активност, гласуваха 289 от общо 414 избиратели. Броят на действителните бюлетини е 279. За Младенов са гласували 120 души (43.01%), а за Борисов - 60 (21.51%). Кандидатът на ДПС Ивайло Кирилов е с 41 гласа, Емил Петров от ВМРО е с 32 гласа, а Цветана Божинова от БСП е само с 26 гласа. До частичния вот в селото се стигна, след като кметът Магдалин Сълков подаде оставка миналия ноември.\r\nГошо Манов от ГЕРБ и Руждин Селимов от „ВМРО-БНД” отиват на балотаж на кметските избори в село Средище, община Кайнарджа, област Силистра. За кандидата на ГЕРБ са гласували 243 души (49.8%), за кандидатът на „ВМРО- Българско национално движение” - 204 души (41.8%). Бинназ Зубейдинова Мехмедова от ПП „ВОЛЯ” е получила 12 гласа (2.465), а Дженгис Мехмед Адем от ДПС - 24 гласа (4.92%).\r\nИзборният ден приключи при 45,96% избирателна активност. Галсуваха 505 души от 1099 гласоподаватели. Броят на действителните бюлетини е 488. Изборите в селото бяха насрочени, след като на 3 август 2017 г. кметът Бейзат Исмаилов Мустафов подаде оставка.", "date": "2018.02.19", "title": "Частичните местни избори: ГЕРБ и ДПС си поделят гласовете в смесените региони, следващата седмица балотажи ще има в 3 населени места (ОБЗОР)"}
{"url": "http://www.focus-news.net/news/2018/02/19/2490011/sofiya-14-dushi-byaha-zadarzhani-predi-macha-mezhdu-levski-i-botev-plovdiv-a-chetirima-postradaha-v-sblasatsi-mezhdu-fenove-obzor.html", "text": "14 души бяха задържани преди мача между „Левски“ и „Ботев“-Пловдив, а четирима пострадаха в сблъсъци между футболни фенове. При извършени преди началото на футболната среща между отборите \"Левски\" и \"Ботев\"-Пловдив първоначални проверки на входа на стадион „Г. Аспарухов“ полицейските служители са задържали общо 12 души. В 9-ма от тях са намерени забранени вещи и предмети (пиротехника), а в 3-ма - наркотични вещества. На деветимата са съставени актове по чл. 21 от Закона за опазване на обществения ред при провеждане на спортни мероприятия. Другите трима са задържани в полицейските арести със заповед до 24 часа. \r\nМалко по-рано в полицията е бил получен сигнал за група фенове на гостуващ отбор за предстоящия футболен мач, които в и пред заведение на ул. „Черковна“ хвърляли пиратки и грубо нарушавали обществения ред. На място пристигналите полицейски екипи заварили разразяващ се конфликт между групата и минаващи от там младежи. \r\nОт разменените удари пострадаха трима, които са били откарани в болница. В полицейския арест са задържани двама участници в конфликта. При овладяване на ситуацията е пострадал и един от полицаите, който също е бил отведен в болнично заведение. \r\nДвижението по ул. \"Черковна\" в частта между кръстовищата с бул. \"Мадрид\" и ул.\"Оборище\" бе блокирано. Пред две от заведенията на улицата имаше изпочупени бутилки, а входовете към тях бяха охранявани от полицаи. \r\nАвтобусите по линия 120, чийто маршрут минава по ул. Черковна\", временно се движеха по бул. \"Ситняково\", до възстановяването на движението по улицата.\r\nСлед мача от Центъра за градска мобилност (ЦГМ) съобщиха, че футболни фенове са нанесли материални щети в автобус, движещ се по линия 120. От там уточниха, че при вандалската проява от футболните фенове са били счупени стъкла на автобуса. Няма информация за пострадали хора. Полицията е била уведомена за случая.", "date": "2018.02.19", "title": "София: 14 души бяха задържани преди мача между „Левски“ и „Ботев“-Пловдив, а четирима пострадаха в сблъсъци между фенове (ОБЗОР)"}
{"url": "http://www.focus-news.net/news/2018/02/19/2490012/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Преди десет години, на 17 февруари 2008 година, независимо от това, че автономната област Косово и Метохия и исторически, и съгласно сръбската конституция, е част от Република Сърбия, албанските сепаратисти в Прищина обявиха едностранно независимостта на „Република Косово“. Тогава против отделянето на Косово от Сърбия се обяви и Русия, пише електронното издание на руското списание \"Фонд за стратегическа култура\".\r\nДесетте години косовска „независимост“ доведоха до печални резултати. Това заяви на 7 февруари, по време на заседание на Съвета за сигурност на ООН, постоянният представител на Русия пред ООН Василий Небензя. Според неговите думи, опитите за създаване в Косово на „самодостатъчна политическа система с претенции за демократична и правова държава“ са се оказали безплодни и „в областта, както и по-рано, има сериозни и дълбоки проблеми, изискващи спешно разрешаване“.\r\nПостоянният представител на Русия напомни, че преди десет години СС на ООН, по инициатива на Русия, е провел заседание във връзка с едностранното провъзгласяване на независимостта на Косово. „Тогава ние предупредихме за пагубните последствия от този ход, както за положението в района, така и за регионалната сигурност“, отбеляза Василий Небензя. Руският дипломат подчерта дебели, че повечето от заявките на Прищина за влизане в международните организации са отхвърлени, а призналите независимостта на Косово страни са започнали да се отказват от своите решения.\r\nМалко преди юбилея на косовско-албанските сепаратисти, председателят на Европейската комисия Жан-Клод Юнкер представи документ под многообещаващото название „Достойна перспектива за разширение и активизация на взаимодействието на Европейския съюз със Западните Балкани“. В документа има много уговорки, но даже и този вариант, Министерството на външните работи на Испания поиска Косово да бъде изключено от плановете за разширение на ЕС. В Мадрид настояват на позицията, че „Република Косово“ не трябва да бъде част от „разширението“ на Съюза в Западните Балкани.\r\nПрищина отговори с взрив от недоволство. Хашим Тачи проведе редица срещи с известни американски лобисти, оказващи съдействие на косовския триумвират Тачи – Харадинай – Весели. Белградския вестник „Блиц“ разказа, че конгресменът Елиът Енгел, който поддържа косовските сепаратисти от средата на 90-те години и дружи с Тачи, е приел своя стар подопечен в библиотеката на Конгреса на САЩ. Американският конгресмен е обещал на косоваря да подкрепи неговото желание да превърне „Силите за сигурност на Косово“ (В момента това е квзазиармейска структура с определени ограничения) в истинска армия „на европейско ниво“. Този план предвижда, че бъдещите „косовски въоръжени сили“ ще влязат в състава на балканските подразделения на НАТО.\r\nСред американските лобисти, работещи за интересите на „Република Косово“, личат имената на бившия американски вицепрезидент Джо Байдън, станал един от главните инициатори на появяването в Европа на косовското новообразувание и бившият ръководител на Контролната мисия на ОССЕ в Косово Уилям Уокър.\r\nВъв Вашингтон, Хашим Тачи беше съпроводен от ръководителят на косовското „Министерство на външните работи“ Беджет Паколи. Според последните слухове, Паколи може да смени Тачи. Американците не изключват подобен вариант, но засега този дует се усмихва дружно пред фотообективите. Паколи има много делови контакти по целия свят и мечтае да стане Косовския Тито (през 1973-1974 година, Беджет Паколи е служил в подразделенията, охраняващи лидера на Югославия Йосип Броз Тито).\r\nЗа това, как албанският милиардер вижда бъдещето на „Република Косво“, той разказа пред белградското издание „Телеграф“, без да крие, че винаги е помагал на лидерите на Армията за освобождение на Косово (АОК) и активно е лобирал по света за признаването на косовската „независимост“. В момента той е пълен с планове за усвояване на природните ресурси на Косово, които се оценяват на около 500 милиарда долара. Само запасите от въглища в района възлизат на около 17 милиарда тона, а към тях трябва да се добавят и огромните запаси от олово, цинк, сребро, никел, бор и др. Истински склад за природни ресурси.\r\nВ Сърбия предполагат, че ЦРУ вече е разработило новите правила на играта на Балканите. Във всеки случай, в САЩ Хашим Тачи и Рамуш Харадинай са били приети от директора на ЦРУ Майк Помпео и заместник държавния секретар на САЩ Уес Митчъл. Сега, когато и в Македония, и в Албания е неспокойно, режимът в Прищина отново е готов да стане проводник на американската политика в ЮгоизточнаЕвропа.\r\nНа косовските гости беше обърнато внимание и от съветникът на президента на САЩ по националната сигурност Хърбърт Макмастър, който се познава с предводителите на АОК от повече от 20 години. На прием в посолството на Южна Корея във Вашингтон, Макмастър подчерта, че САЩ нямат намерение да си тръгват от Балканите и няма да изоставят „Република Косово“. Той препоръча отново на Прищина да се „договори“ по-бързо с Белград. Тази възможност не трябва да бъде изключвана напълно, въпреки, че през октомври 2007 година, тогавашният сръбски премиер Воислав Кощуница беше категоричен, че „Косово и Метохия нямат да станат трофей на НАТО и, докато съществува Уставът на ООН, международно признатите граници на Сърбия ще останат неизменими.\r\n*** Министерството на отбраната на Русия е започнало да формира сили с общо назначение за сдържане на заплахите от страна на НАТО – в частност, ведомството пристъпи към реорганизация на 58-а армия, разположена в южната част на страната: тя ще бъде усилена с две мотострелкови дивизии, БМП-3 и танкове Т-72Б3, като частите ще бъдат прехвърлени в Краснодарския и Ставрополския край и ще бъдат създадени нови военни поселения в Моздок и Владикавказ, пише руското издание „Правда“.\r\nНо, както обясни пред вестника главният редактор на списание „Арсеналът на отечеството“ и член на експертния съвет на колегията на Военно-промишлената комисия на Русия полковник от запаса Виктор Мураховски, това е планово мероприятие.\r\n„Такова мероприятие вече се проведе в Западния военен окръг, а сега дойде редът и на Южния военен окръг. На първо място това означава снабдяването на армията със съвременни образци въоръжение и военна техника (в частност, танкове Т-90А)“.\r\n„Има определена военна заплаха на югозападното стратегическо направление, за което отговаря Южният военен окръг. Там се намират такива неприятелски страни от НАТО, заемащи значителна част от крайбрежието на Черно море, като България, Румъния, Гърция и Турция. Осъществяват се редовни влизания на кораби на НАТО и САЩ в басейна на Черно море и полети на разузнавателни самолети във въздушното пространство в близост до границите на Русия“.\r\nОсвен това, Украйна, според думите на своите военно-политически лидери, се готви да воюва с Русия. А в Южния военен окръг влиза и армейския корпус, разположен на Кримския полуостров. Така че това направление трябва да се укрепва без да влизаме в надпревара за въоръжаване, а като се работи по плановете за изграждане на конкурентни въоръжени сили и снабдявайки войската според държавната програма“.\r\n„Правда“: Доколко техниката, която се изпраща в Южния военен окръг отговаря на съвременните изисквания\r\nВиктор Мураховски: „Там има техника, която е преминала капитален ремонт, с голям пакет за модернизация, а ако говорим за танковете и то за новите модели, те са със съществено увеличени възможности за защита на бронетехниката. Там има и други модерни системи, например разположената бригада, снабдена със съвременни зенитно-ракетни комплекси“.\r\n„В момента в Русия, като цяло, ако говорим за сухопътната армия, около 50% от техниката се отнася към съвременната. Но идва и техника от ново поколение, имам предвид семейството машини „Армата“, и танкът, и тежката БМП, и бронираната ремонтно-евакуационна машина (според плановете на военното ведомство, серийното й производство ще започне през 2020 година). Естествено, ще започнем да превъоръжаваме и всички други съединения\".\r\n*** Пилотите от военноморския флот на Русия за първи път извършиха дозареждане във въздуха на самолети Су-30СМ, съобщи официалният печатен орган на руското Министерство на отбраната „Красная звезда“.\r\nВ маневрите са участвали пилоти на изтребители Су-30СМ и бомбардировачи Су-24М. Те са извършили повече от 100 контакта със самолета-зареждач Ил-78, пише изданието.\r\n„Красная звезда“ пояснява, че двуместните многоцелеви свръхманеврени изтребители Су-30СМ са съвременен вариант на Су-30МКИ и последната модификация на базовия Су-30. Той е доработен в съответствие с изискванията на руското военно ведомство за оборудване със системи за радиолокация и други. Самолетът е предназначен за завоюване на господство във въздуха, блокиране на летищата на противника в голяма дълбочина и унищожаването на въздушни, наземни и морски цели.\r\n*** За втори път беше нападната сградата на „Россотрудничество“ в Киев и за пореден път – офисите на руските „Сбербанк“ и „Альфабанк“, пише руското издание „Комсомолская правда“.\r\nЗа всеки случай, украинските власти изкараха на улицата три хиляди служители на националната гвардия, а тя следеше за безредици, предпочитайки да не се намесва. Членовете на „Организацията на украинските националисти“ (ОУН) потрошиха всички прозорци на затворения клон на Сбербанк и устроиха импровизиран митинг пред входа му, към който се присъединиха близо хиляда души, пише вестникът.\r\nНа него, уточняват от „Комсомолская правда“, с помощта на руски език и суржик са се изказвали претенции към украинския президент Петро Порошенко: „Краде“ и „Ходи на Малдивите с нашите грошове“. Случващото се бе следено внимателно от изхвърления неотдавна от Украйна Михаил Саакашвили, който в момента е в Нидерландия. С помощта на Скайп, той поздравяваше демонстрантите и даже си направи среща с тях в Киев – веднага, след като продажната днешна власт бъде привлечена към отговорност.\r\nКакво общо има с това руската Сбербанк е абсолютно непонятно, както пишат от изданието, но демонстрантите не са мислили върху този въпрос и са се преместили към разгромената в последствие сграда на Руския център за наука и култура. Ден по-рано той е станал жертва на представители на украинската националистическа групировка С-14, но този път участие са решили да вземат и ОУНовци.Този път те са потрошили всички прозорци и са замеряли фасадата с яйца, въпреки че са обещали да изпепелят сградата на „Россотрудничество“ напълно. Лидерът на ОУН Николай Коханивски е обещал погромите да продължат:\r\n„Ние ще продължим да громим руските обекти в Киев и в бъдеще, ако държавата продължи да бездейства и не забрани дейността на структурите на „страната-агресор“\".\r\nОсъществените погроми бяха определени от Кохивански с модерния термин „флашмоб“. Той предложи на своите поддръжници да „се държат заедно“ – за безопасност. Впрочем, констатира „Комсомолская правда“, никой не е мислел да арестува „оуновците“, нито да ги задържа или просто да пресече действията им.\r\nВестникът припомня, че както и по време на „Майдана-2014“ или „Оранжадата“ (2004 година), украинската милиция е заела съзерцателна позиция, очаквайки „какво ще се случи“. Според друга версия – тази пасивност е скрит протест срещу властта, дошла благодарение на Майдана и която ще си отиде, най-вероятно, точно по същия начин.", "date": "2018.02.19", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/02/19/2490002/the-times-tereza-mey-obeshta-da-varne-obratno-vanshnata-politika-na-velikobritaniya-ot-bryuksel.html", "text": "Премиерът на Великобритания Тереза Мей предложи маслинова клонка на радикалните евроскептици в кабинета си в неделя, като обеща да върне обратно в Лондон контрола върху външната политика на Обединеното кралство от Брюксел, когато страната излезе от Европейския съюз през март 2019-а година, пише авторитетното британско издание The Times.\r\nМинистър-председателят използва речта си на Мюнхенската конференция по сигурността, за да обяви, че ще извади Великобритания от „общата европейска политика в международните отношения и сигурността“, като върне на Обединеното кралство контрола над дипломацията, мироопазването, отбраната и помощта за други държави за първи път от 26 години.\r\nВестникът смята, че този ход е целял да покаже на радикалните евроскептици – притеснени, че Обединеното кралство няма да успее да скъса връзките си с Брюксел – че някои неща ще се променят по време на транзитния период между 2019 и 2021 година, когато се очаква търговските отношения на страната да останат в почти в същото състояние като в момента.\r\nПревод и редакция:", "date": "2018.02.19", "title": "The Times: Тереза Мей обеща да върне обратно външната политика на Великобритания от Брюксел"}
{"url": "http://www.focus-news.net/news/2018/02/19/2490000/tass-siriyskata-armiya-mozhe-da-bade-vavedena-v-afrin-prez-sledvashtite-48-chasa.html", "text": "Сирийските кюрдски формирования „Отряди за народна самоотбрана“ (ОНС) ще предадат на сирийската армия няколко позиции в град Африн, както и районите по границата с Турция, съобщи в понеделник агенция Firat, предава ТАСС.\r\nСпоред информацията, подразделенията на правителствените войски може да бъдат въведени в Африн в близките 48 часа. Споразумението е постигнато в хода на преговорите между двете страни в град Алепо. Освен това кюрдите са поискали от Дамаск да осигури противовъздушна отбрана за Африн, който е подложен на чести бомбардировки от турските ВВС.\r\nТАСС припомня, че Турция започна военна операция, получила името „Маслинова клонка“, против силите на ОНС в този северозападен сирийски район, където живеят около 1,5 млн. кюрди и бежанци от много други области в Сирия. Според последните данни на турския Генерален щаб, ВС са успели да ликвидират 1615 „терористи“ за един месец.\r\nЗасега от Дамаск не са потвърдили информацията за изпращане на подразделения в Африн. На 14 февруари заместник-министърът на външните работи на републиката Фейсал Мекдад заяви на пресконференция, че сирийските власти „предприемат необходимите мерки за отразяване на турската агресия“. Той отбеляза, че район Африн е „неразделна част от сирийската територия“.\r\nРуската агенция отбелязва, че в неделя основните бойни действия са се водили на запад от Африн, в окръг Раджу. В хода на проведената операция в село Блейлик, опълченците от ОНС са ликвидирали седем турски войници, както предава агенция Firat. На страната на Турция воюват формирования на въоръжената сирийска опозиция, влизащи в състава на т.нар. Свободна сирийска армия.\r\nПревод и редакция:", "date": "2018.02.19", "title": "ТАСС: Сирийската армия може да бъде въведена в Африн през следващите 48 часа"}
{"url": "http://www.focus-news.net/news/2018/02/19/2490014/ekathimerini-kam-gratskite-polititsi-vreme-e-da-stanete-seriozni.html", "text": "Професионалните способности на гръцкия управляващ елит са ограничени до изкуството на водене на дребни партийни боричкания. Служителите на правителство са култивирали своя талант в университетските амфитеатри и зад кулисите на партийните кампании. Сега те ги проявяват в постоянните политически интриги и акробатики пред обществото, пише в остър материал на гръцкото издание Kathimerini срещу политическата класа в Гърция.\r\nНо, всичко това не е достатъчно, за да се управлява държава, изправена пред огромни предизвикателства и заплахи. Постигането на компромис с европейските партньори на страната е едно, а възприемането на европейски стил на управление е съвсем друго.\r\nПровалът стана болезнено очевиден през последните дни. Тяхното желание за политическа доминация доведе до институционални ексеси и злоупотреби, които повдигнаха сериозни въпроси относно риториката на правителството, че Гърция върви по пътя към нормалността.\r\nМеждувременно, външните заплахи ескалират. В момента се нуждаем от далновидност и консенсус между политическите сили. Но най-голяма нужда имаме от правителство, което не се отнася към политическите си съперници като врагове, които трябва да бъдат ликвидирани и които са способни да признаят, че извънредните обстоятелства диктуват приемането на различно поведение.\r\nПревод и редакция:", "date": "2018.02.19", "title": "Ekathimerini към гръцките политици: Време е да станете сериозни"}
{"url": "http://www.focus-news.net/news/2018/02/19/2490018/tass-izrael-nanese-udari-po-sektora-gaza-v-otgovor-na-izstrelyana-raketa.html", "text": "Военновъздушните сили на Израел са нанесли удари по подземната инфраструктура в Ивицата Газа в отговор на ракетен обстрел срещу своята територия в неделя, Това съобщи в понеделник пресслужбата на израелската армия чрез своя Туирър, предава ТАСС.\r\n„В отговор на ракетата, изстреляна по-рано по Израел, изтребители от израелските ВВС нанесоха удари по подземната инфраструктура в южната част на сектора Газа. ВС на Израел ще продължат да действат, за да осигурят безопасността на израелтяните. Движението ХАМАС е отговорно за всичко, което се случва в Ивицата Газа, както на земята, така и под нея“, се отбелязва в съобщението.\r\nТАСС припомня, че по време на почивните дни, Израел бе подложен на два пъти на ракетен обстрел от територията на Ивицата Газа. В отговор на съботния обстрел и на взривяването на фугас на границата с палестинския анклав, в резултат от който четирима войници бяха ранени, в събота вечерта и неделя сутринта бомбардировачи от ВВС на Израел поразиха 18 цели на ХАМАС на територията на палестинския район.\r\nПревод и редакция:", "date": "2018.02.19", "title": "ТАСС: Израел нанесе удари по сектора Газа в отговор на изстреляна ракета"}
{"url": "http://www.focus-news.net/news/2018/02/19/2490020/tass-zavarshiha-zavodskite-izpitaniya-na-noviya-mnogotselevi-iztrebitel-na-rusiya-mig-35.html", "text": "Руската самолетостроителна корпорация (РСК) „МиГ“ завърши заводските изпитания на новия многоцелеви изтебител МиГ-35, съобщиха пред ТАСС от пресслужбата на корпорацията.\r\n„Завършиха заводските изпитания на многофункционалния изтребител МиГ-35, произведен по поръчка на Министерството на отбраната на Русия. Актът за завършването на изпитания бе подписан през декември 2017 година“, са заявили от пресслужбата.\r\nКакто са уточнили от РСК „МиГ“, в хода на изпитанията са проверени бордовото радиоелектронно оборудване, прицелно-навиагационният комплекс, радиолокационната станция, двигателите и другите системи на самолета. Работата се е провела в течение на 2017 година с участието на пилоти-изпитатели от руското военно ведомство.\r\nКакто е отбелязал генералният директор на РСК „МиГ“ Иля Тарасенко, чиито думи са приведени от пресслужбата, „МиГ-35, по отношение на бойните си възможности, обемът и ефективността на решаемите задачи,съотношението цена – качество днес представлява съвършена бойна машина за действия в условията на въоръжен конфликт с висока интензивност“.\r\n„Самолетът позволява да се използва целият спектър от съществуващото и перспективното руско и чуждо въоръжение, включително предназначеното за тежки изтребители“, е добавил Тарасенко.\r\nТАСС уточнява, че МиГ-35 е най-новият многоцелеви изтребител от поколение 4++, който представлява осъвременен модел на самолетите МиГ-29К/КУБ и МиГ29М/М2. Летателните излитания на машината са започнали на 26 януари 2017 година, а на следващия ден в Подмосковието се е провела международна презентация на самолета. Както е съобщил в четвъртък президентът на Обединената авиостроителна корпорация Юрий Слюсар в кулоарите на Руския инвестиционен форум, контрактът за доставка на изтребители МиГ-35 на ВКС на РУсия може да бъде подписан още през тази година.\r\nПревод и редакция:", "date": "2018.02.19", "title": "ТАСС: Завършиха заводските изпитания на новия многоцелеви изтребител на Русия МиГ-35"}
{"url": "http://www.focus-news.net/news/2018/02/19/2490017/pregled-na-mezhdunarodnite-novini-do-6-chasa-agentsiya-fokus.html", "text": "Албанският премиер Еди Рама заяви, че е възможно за десет години Косово и Албания да имат един президент. По време на официална сесия на парламента в Тирана, Рама заяви, че е възможно „Косово и Албания да имат единна външна политика, а не само посолства. И диполоматическото представителство ще бъде едно и също, така че защо не и общ президент?“ каза още Рама. Министър-председателят подчерта, че към момента това не е възможно, но има вероятност да се случи в бъдеще.\r\n*** Министър-председателят на Унгария Виктор Орбан призова в неделя за създаване на световен съюз срещу имиграцията. Той направи изказването си на церемония по случай откриването на предизборната кампания на партията му „Фидес“ за предстоящите на 8 април парламентарни избори в страната.\r\nОт американската агенция коментират, че Орбан е отявлен критик на миграционната политика на ЕС, което, заедно с успехите му в сферата на икономиката и други, му е донесло огромна популярност сред унгарския народ.\r\n„Християнството е последната надежда на Европа“, заяви унгарският лидер пред многохилядната тълпа, събрана в пространството пред Кралския дворец в Будапеща. Според неговите думи, с масовата имиграция, особено тази от Африка, „най-лошите ни кошмари може да се сбъднат. Западът ще падне, защото си затваря очите за това, че Европа ще бъде завладяна“.\r\n***Африм Гаши бе избран за председател на Движението БЕСА на конгреса, организиран от скопската група, известна и като крилото на Кахреман. В неделя в Тетово, от 542 делегати, 522 гласуваха за него, 12 срещу, а осем се въздържаха.\r\nВ речта си, Гаши се фокусира върху петте основни стълба на неговата програма: благосъстоянието на народа, европейската интеграция, името, правосъдието в страната и в основата на политическата програма на БЕСА, предефиниране на държавата. Тези партийни позиции бяха включени и в Резолюцията на партията, приета на този конгрес. За Гаши, назначаването му е законно и въпреки факта, че раздора на БЕСА завърши с съдебни спорове и все още няма конкретен епилог.\r\n\"Ние сме преангажирани с нашия процес и той приключи днес. Става дума за съвсем друга организация, правната битка започна и ще приключи така, както отредят съдилищата, но организацията е това, това е идеята, тук са хората, независимо дали имената ще се приемат в съда или не. Надявам се, че съдът ще реши възможно най-бързо и без значение какво решение ще имаме, ние ще продължаваме съдебна битка, но вярвам, че политическата битка на мнения и идеи е по-важна и ние сме фокусирани върху тази част \", заяви Африм Гаши, председател на Движението.\r\nНа конгреса бе избрано и Централно събрание на партията, като това стана в присъствието на лидерът на ДПА (Демократическата партия на албанците)Мендух Тачи, заместник-председателят на Алианс за Албанците Илми Азири и представители на Демократическата партия на турците в Македония. Що се отнася до съюза с Алианса за албанците, Гаши каза, че сега БЕСА ще бъде отворена за сътрудничество с всички политически партии. Тези събития се случват след сблъсъците, които започнаха през януари между тогавашния лидер Билаљ Касами и вицепрезидента Зекирия Ибрахими и Африм Гаши. От другата група – тетовското крило, оспориха легитимността на днешния конгрес.\r\n\"Днешният митинг, представен като партиен конгрес, няма нищо общо с Движението\"БЕСА\" и неговата легитимна и правна структура. Достатъчно е да се види цялостната картина, за това кой от поканените беше в челните редици и кой стоя отзад, може свободно да се заключи, че тази група е просто събиране на сдружения, които се дирижират от един център, който няма връзка не само с Беса, но и с албанците\", реагираха от движението\" Беса \"на Бил Касами.\r\nКонгресът на крилото Касами ще се състои на 24 февруари в Скопие. Трима от депутатите на Беса са с групата \"Гаши\", а двама с \"Касами\".\r\n*** Генералният секретар на Християндемократическия съюз (ХДС) – управляващата партия на германския канцлер Ангела Меркел – Петер Таубер има намерение да си подаде оставката. Това съобщи немската агенция DPA, като се позовава на източник от партията.\r\nСпоред неговите данни, политикът има намерение да обяви своето решение в понеделник, 19 февруари. Както посочва списание Der Spiegel, новият генерален секретар ще бъде избран на партиен конгрес, планиран за 26 февруари. \r\nПетер Таубер заема партийния пост от 2013 година.Агенция „Фокус“ припомня:\r\nХДС регистрира най-слабия резултат в цялата си история на изборите за Бундестаг през септември 2017 година (32,5%). Нещо повече, дясната партия допусна създаването и влизането в парламента на крайно-дясната „Алтернатива за Германия“ (13,5% и трета сила в настоящият германски парламент), като това е първият случай в следвоенната история на ФРГ, когато в Бундестага ХДС има опозиция отдясно и то от партия, създадена от бивши нейни членове.\r\n*** Президентът на САЩ Доналд Тръмп се събуди в неделя с порция от коментари в \"Туитър\" във връзка с разследването за руска намеса в президентските избори в САЩ през 2016 година, водено от американското Министерство на правосъдието.\r\nЕдин от туийтовете на американския президент гласи следното:\r\n„Ако целта на Русия е била да всее разкол, проблеми и хаос в САЩ, то, имайки предвид всички изслушвания, разследвания и партийна омраза, те дори не са мечтали да за подобни успехи. В Москва се скъсват от смях. Вразуми се, Америка!“\r\n*** Иран е готов да достави военна техника и снаряжение в рамките на подписания меморандум за взаиморазбирателство в областта на отбраната и военното сътрудничество с Ирак. Това съобщи в неделя на своята страница в интернет Министерството на отбраната на Иран.\r\nСъответстващото заявление е направено от заместник-министъра на отбраната Хаджатула ал Курейши по време на среща, състояла се във ведомството. „Иранската страна е предложила военна помощ на Ирак, включително оръжие, боеприпаси, бронетехника и артилерия“, се казва в комюникето. „Освен това двете страни са се договорили за формирането на специализирани профилни комитети за всяка категория, които трябва да проучат тези предложения, да ги утвърдят и да изберат необходимото въоръжение и оборудване“.\r\nТАСС припомня, че през последните години, Багдад и Техеран активно развиват военно-техническо сътрудничество. В Ирак са били изпратени военни инструктори, които са помагали на местната армия във войната срещу терористичната групировка „Ислямска държава“. В момента в столицата на Ирак е голяма военна делегация от Ислямската република, за да проведе преговори около повишаването на бойния потенциал на иракските Въоръжени сили.\r\n*** По случай честването на 10-ата годишнина от провъзгласяването на независимостта на Косово, държавна делегация на Република Македония в състав: председателят на македонския парламент Талат Джафери, вицепремиерът по спазването на Охридския рамков договор Хазби Лика, вицепремиера по европейските въпроси Буяр Османи и министърът на здравеопазването Венко Филипче присъстваха в неделя вечерта на тържествено заседание на косовския парламент и тържествен прием в резиденцията на косовския президент Хашим Тачи.\r\nМакедонското правителство е поздравило Косово за юбилея и му е пожелало развитие, просперитет и успех в изграждането на добросъседски отношения, които ще допринесат за интеграцията в ЕС на целия регион.\r\n*** Президентът на Косово Хашим Тачи заяви в неделя, че дългоочакваното официализиране на косовската армия чука на вратата.\r\nТачи заяви, че е решен Косово да има своя войска, като добави, че стратегическите партньори на Косово и на НАТО са дали пълната си подкрепа за този процес.\r\nВ неделя, в парламента на Косово се проведе тържествено заседание по повод 10-ата годишнина от обявяването на независимостта на страната. Председателят на парламента Кадри Весели заяви, че „Армията за освобождение на Косово“ на Адем Яшари, хилядите нейни бойци, както и мирния проект на Ибрахим Ругова са синоними на свободата на Косово.\r\n***Министър-председателят на Унгария Виктор Орбан изостри риториката си във връзка с предстоящите през април парламентарни избори в страната, като заяви, че „тъмни облаци се събират над Европа“ и Унгария е последният бастион в борбата срещу ислямизацията на континента.\r\nВ годишния си отчет за свършената работа от правителството, унгарският лидер, който според авторът е сигурен победител в предстоящия вот, заяви, че е успял да отблъсне заплахите за унгарския начин на живот, поставени от „политиците в Брюксел, Берлин и Париж“.\r\n„Изпратихме намордника обратно в Брюксел, а каишката на МВФ“, констатира Орбан в началото на неделната си реч, като се похвали с доброто състояние на икономиката на страната.\r\nВ специално послание за критиците си у дома и в чужбина, унгарският лидер отново подхвана темата за заплахите от масовата имиграция в Европа.\r\nТой бе категоричен, че Западът „е отворил вратите за залеза на християнската култура и... експанзията на исляма“, докато по същото време, неговото правителство е „предотвратило наводняването“ на континента с мюсюлмани“.\r\nОрбан добави още: „Ние сме тези, които мислят, е последната надежда на Европа е в Християнството... ако се позволи на стотици милиони младежи да се придвижат на север, Европа ще бъде поставена под огромен натиск. Ако всичко това продължи, в големите европейски градове ще има мюсюлманско мнозинство“.\r\nСпоред неговото мнение, имиграцията е била толкова полезна за развитието на държавите, колкото грипът е полезен за човешкото здраве.\r\nGuardian пише, че личният черен звяр на Орбан, милиардерът-интернационалист Джордж Сорос, отново се е превърнал в мишена.\r\nУнгарският държавен глава обвини Сорос, че е използвал своето състояние, за да си купи влияние в Брюксел и из целия Запад, както и в ООН. Освен това Орбан анонсира, че ще предприеме допълнителни законодателни мерки срещу фондациите и организациите на милиардера, които се занимават с трафик на имигранти.\r\nПремиерът добави още, че е има заговор за създаване на “Homo sorosenus”, което трябва да бъде предотвратено.\r\n„Унгария не е страна, населена със слабоумен народ, наясно сме, че хората на Джордж Сорос вече са били в ООН“, продължи Орбан и обеща солидарност „с тези европейски народи и лидери, които искат да спасят страните си и християнската си култура“.\r\n„Чакаме изборите в Италия, където Силвио Берлускони може отново да заеме позиции в правителството“, заяви унгарският премиер.\r\n*** Сирийските кюрдски формирования „Отряди за народна самоотбрана“ (ОНС) ще предадат на сирийската армия няколко позиции в град Африн, както и районите по границата с Турция, съобщи в понеделник агенция Firat.\r\nСпоред информацията, подразделенията на правителствените войски може да бъдат въведени в Африн в близките 48 часа. Споразумението е постигнато в хода на преговорите между двете страни в град Алепо. Освен това кюрдите са поискали от Дамаск да осигури противовъздушна отбрана за Африн, който е подложен на чести бомбардировки от турските ВВС.\r\nТАСС припомня, че Турция започна военна операция, получила името „Маслинова клонка“, против силите на ОНС в този северозападен сирийски район, където живеят около 1,5 млн. кюрди и бежанци от много други области в Сирия. Според последните данни на турския Генерален щаб, ВС са успели да ликвидират 1615 „терористи“ за един месец.\r\nЗасега от Дамаск не са потвърдили информацията за изпращане на подразделения в Африн. На 14 февруари заместник-министърът на външните работи на републиката Фейсал Мекдад заяви на пресконференция, че сирийските власти „предприемат необходимите мерки за отразяване на турската агресия“. Той отбеляза, че район Африн е „неразделна част от сирийската територия“.\r\nРуската агенция отбелязва, че в неделя основните бойни действия са се водили на запад от Африн, в окръг Раджу. В хода на проведената операция в село Блейлик, опълченците от ОНС са ликвидирали седем турски войници, както предава агенция Firat. На страната на Турция воюват формирования на въоръжената сирийска опозиция, влизащи в състава на т.нар. Свободна сирийска армия.\r\n*** Сърбия е готова за компромисно решение, но за компромис са нужни две страни, заяви в неделя вечерта президентът на Сърбия Александър Вучич след разговора си с американския сенатор Рон Джонсън.\r\nАмериканският сенатор е призовал всички народи в региона да се обърнат към бъдещето и да си си опростят тежките обиди от миналото, които не могат да бъдат забравени.\r\nВ хода на взаимната пресконференция, Вучич е посочил, че САЩ и Сърбия имат различни позиции относно диалога Белград – Прищина, като американският сенатор смята, че Сърбия носи отговорността за постигането на компромис, докато самият той е на мнение, че за компромис са нужни две страни.\r\nСръбският лидер е пояснил, че няма компромис, ако едната страна е абсолютно задоволена, а другата не. Той за пореден път е изразил позицията си, че Белград е отворен за разговор, но без да се прави обществено достояние това, какво е възможно и какво не е, като е добавил, че за народът най-важното е да се стигне до разрешение и Сърбия да не бъде унизена.\r\nОсвен това, той посочи, че Джонсън ще посети Прищина и че той го е помолил, Съединените щати, които са оказали силно влияние върху създаването на така наречената независимост на Косово, да помогнат на Сърбия да стабилизира региона и да повлияе на албанците, за да се постигне истински компромис.\r\nОт своя страна, Джонсън е уверил Вучич, че САЩ иска пълна стабилност и абсолютен мир в региона и че за тях това е приоритет, което е добра и важна новина за Белград, добави сръбският държавен глава, като съобщи, че е получил американската подкрепа за европейския път на Сърбия.", "date": "2018.02.19", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/02/19/2490019/ria-novosti-rusiya-prizova-sasht-da-ne-podkrepya-peshterniya-natsionalizam-v-ukrayna.html", "text": "Русия  очаква от американските власти да прекратят практиката си на поддръжка за „пещерния национализъм“ в Украйна и в другите страни от Източна Европа, заявиха от руското посолство във Вашингтон след нападението на радикали над сградата на Россотрудничество в Киев и две руски банки, предава РИА Новости.\r\nОт посолството напомниха, че през следващата седмица ще се проведе Парламентарната асамблея на Организацията за сигурност и сътрудничество в Европа (ОССЕ). „Американските депутати ще имат прекрасна възможност да се изкажат за този сюжет, още повече, че погромите е ръководил техният колега – депутатът от Върховната Рада от Радикалната партия Аднрей Лозовой“, се отбелязва в съобщението.\r\nДипломатите констатират, че в Украйна радикалният национализъм е издигнат до официална държавна политика. „В условията на остри вътрешнодържавни противоречия, политическа турбулентност и социална неудовлетвореност, киевските власти активно насаждат образа на външен враг в лицето на Русия“, заявяват от руското посолство в САЩ.\r\nРуската страна се е обърнала в ОССЕ с искане за оперативна реакция на откровеното проявление на агресивен национализъм и издаване на спешен доклад, за да знаят всички страни-участнички в организацията за това „варварство“.\r\nПревод и редакция:", "date": "2018.02.19", "title": "РИА Новости: Русия призова САЩ да не подкрепя „пещерния национализъм“ в Украйна"}
{"url": "http://www.focus-news.net/news/2018/02/19/2490021/aktualna-patna-obstanovka.html", "text": "Температурите са в интервала от – 3° до +8°. Времето над страната е облачно. Слаб до умерен вятър духа в областите Варна, Добрич, Русе, Смолян и Шумен. Това съобщиха от пресцентъра на Агенция „Пътна инфраструктура”.\r\nСлаб дъжд вали в областите Бургас, Варна, Велико Търново, Видин, Враца, Габрово, Добрич, Кюстендил, Ловеч, Монтана, Плевен, Разград, Русе, Силистра, София, Търговище, Шумен, „Ришки“ проход, както и в района на Панагюрски колонии /обл. Пазарджик/, Извор /обл. Перник/, Карлово /обл. Пловдив/. Сняг вали на проход „Петрохан“, както и в района на Леденика /обл. Враца/, Беклемето и Шипково /обл. Ловеч/, Брезник /обл. Перник/, Вакарел, Владая, Бистрица, обхода на Витиня, Козница, Своге, Гинци, АМ „Люлин“, АМ „Тракия“ от 0 до 46 км, АМ „Хемус“ /обл. София/.\r\nПътните настилки са предимно сухи, като по високите и усойни места са частично мокри, заледени и обработени.\r\nНамалена видимост поради мъгла до 50 м има в района на Радуил, Боровец, Железница /обл. София/, до 100 м на проход „Шипка“, както и в района на Омуртаг /обл. Търговище/ и до 150 м. в района на Кубрат /обл. Разград/.\r\nСъстояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т; \r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.19", "title": "Актуална пътна обстановка"}
{"url": "http://www.focus-news.net/news/2018/02/19/2490015/makfaks-makedoniya-liderat-na-republika-srabska-milorad-dodik-e-globen-za-previshena-skorost-v-harvatiya.html", "text": "Президентът на Република Сръбска Милорад Додик призна, че е платил глоба за превишена скорост на магистрала в Хърватия. Той обаче отхвърли спекулациите, че по време на посещението си в Карловац е искал специален режим, предава македонската държавна агенция „Макфакс“.\r\nДодик заяви, че в Хърватия се е возил с повече от 180 км/ч и че е платил астрономическа глоба.\r\nСпоред хърватските закони, за превишена скорост е предвидена глоба от 400 до 950 евро.\r\n„Карахме с повече от 180. Полицията спря автомобилът на моята охрана, платихме глоба и продължихме. Нямаше никакви претърсвания. Хората бяха любезни и ни казаха, че радарът вече го е отчел и не могат да направят компромис. Вместо да загубим няколко часа, за да поискам да ми махнат глобата, платихме и продължихме да караме със 180“, заяви Додик.\r\nПревод и редакция:", "date": "2018.02.19", "title": "„Макфакс“ (Македония): Лидерът на Република Сръбска Милорад Додик е глобен за превишена скорост в Хърватия"}
{"url": "http://www.focus-news.net/news/2018/02/19/2490435/blagoevgrad-vnushitelno-fakelno-shestvie-se-provede-v-petrich-za-145-ata-godishnina-ot-obesvaneto-na-vasil-levski.html", "text": "Внушително факелно шествие се проведе в Петрич за 145-ата годишнина от обесването на Васил Левски, съобщиха от пресцентъра на Община Петрич. В израз на всенародната обич и преклонение пред примера на Апостола днес в Петрич за първи път се обединиха във възпоменателно факелно шествие граждани на шест общини – Петрич, Сандански, Струмяни, Симитли, Кресна и Разлог. Хиляди родолюбци изминаха разстоянието от градския площад до паметник „Народни будители”. Светлината на 400 факли, символизираше огъня на народноосвободителните борби, в чиито пламъци загинаха свидни синове и дъщери на майка България. Факелното шествие в Петрич под съпровода на равномерен барабанен ритъм, поведоха деца с портрет на Апостола в ръце и 12-метров национален трибагреник, носен също от признателното младо поколение. Мълчаливият ход и сведените глави на участниците бяха онези минути, в които оставаме сами с непреходния подвиг и саможертвата на героите. Под надслов „Помним те, Апостоле” и с пламенни слова продължи програмата в Петрич за почитане на 145-годишнината от гибелта на Васил Левски. Освен стихове за живота и делото на Апостола, беше представена и част от авторския спектакъл на Танцов ансамбъл „Гайтан” - „Робът се бори за свобода, а свободният за съвършенство”. Венци и цветя положиха стотици признателни българи.", "date": "2018.02.19", "title": "Благоевград: Внушително факелно шествие се проведе в Петрич за 145-ата годишнина от обесването на Васил Левски"}
{"url": "http://www.focus-news.net/news/2018/02/19/2490022/predstoyashti-mezhdunarodni-sabitiya-za-19-fevruari-agentsiya-fokus.html", "text": "***Финансовите министри на страните от Еврозоната ще се срещнат, за да обсъдят бъдещи реформи в единната валута\r\n***Премиерите на България и Унгария Бойко Борисов и Виктор Орбан ще се срещнат в София\r\n***Премиерите на Люксембург и Нидерландия Ксавие Бетел и Марк Руте са на посещение при германския канцлер Ангела Меркел в Берлин\r\n***", "date": "2018.02.19", "title": "Предстоящи международни събития за 19 февруари ( Агенция „Фокус“ )"}
{"url": "http://www.focus-news.net/news/2018/02/19/2490025/nimh-prevalyavaniya-shte-ima-pochti-v-tsyalata-strana-a-oshte-sutrinta-dazhdat-v-severna-i-visokite-poleta-na-zapadna-balgariya-shte-se-primesva-sas-snyag.html", "text": "Днес превалявания ще има почти в цялата страна, а още сутринта дъждът в Северна и високите полета на Западна България ще се примесва със сняг. Ще духа слаб, в Дунавската равнина и Източна България умерен вятър от изток-североизток. Температурите ще са почти без дневен ход – предимно между 0° и 5°, по-високи ще са в крайните югозападни  райони. Това съобщи за Агенция \"Фокус\" Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН).\r\nНад Черноморието ще бъде облачно на места с превалявания от дъжд, в северните райони за кратко примесващи се със сняг. Ще духа умерен, след обяд временно и силен североизточен вятър. Максимални температури на въздуха – между 4° и 7°. Температурата на морската вода е между 6° и 8°. След обед вълнението на морето ще се усили до 3-4 бала.\r\nНад планините ще бъде облачно с валежи от сняг. Ще духа до умерен, по откритите части на Стара планина и временно силен източен вятър. Температурите ще се понижават и максималната на височина 1200 метра ще е около 1°, на 2000 метра – около минус 4°.\r\nАтмосферното налягане е малко по-високо от средното за месец февруари и през деня ще се зъдържи почти без промяна.", "date": "2018.02.19", "title": "НИМХ: Превалявания ще има почти в цялата страна, а още сутринта дъждът в Северна и високите полета на Западна България ще се примесва със сняг"}
{"url": "http://www.focus-news.net/news/2018/02/19/2490023/predstoyashti-sabitiya-v-stranata-za-19-fevruari-agentsiya-fokus.html", "text": "***\r\nОт 18.00 часа президентът Румен Радев  ще участва във възпоменателната церемония по повод 145 години от гибелта на Апостола на свободата Васил Левски. Президентът Радев ще произнесе слово и ще поднесе венец пред паметника на Васил Левски в столицата.\r\n***\r\nОт 08.00 часа пред паметника на Васил Левски в столицата вицепрезидентът Илияна Йотова ще участва в отбелязването на 145 години от гибелта на Апостола с рецитал на деца, членове на клубовете „Млади възрожденци“.\r\n***\r\nПремиерът Бойко Борисов ще се срещне с министър-председателя на Кабо Верде Жузе Юлисеш де Пина Корея е Силва в сградата на Министерския съвет.\r\n***\r\nПремиерът Бойко Борисов ще се срещне с унгарския министър-председател Виктор Орбан в резиденция „Бояна“.\r\n***\r\nОт 08.50 часа на Терминал 2 на Летище „София“ трябва да кацнат сноубордистката Александра Жекова и скиорката-алпийка Мария Киркова, които се завръщат след участието си в зимните олимпийски игри в Пьонгчанг.\r\n***\r\nСреща на директорите по отбранителната политика на страните - членки на ЕС ще се проведе на 19 и 20 февруари в Националния дворец на културата. \r\n***\r\nОт 09.30 часа 9-и състав на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 7-и състав на Специализирания наказателен съд ще заседава по делото срещу Поля П., Спасена Г. и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 5-и състав на Специализирания наказателен съд ще заседава по делото срещу Христо Х., Красимир Х. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа омбудсманът Мая Манолова организира обществена дискусия под наслов „Социално-икономическа защита на деца, с един или с двама починали родители“ в институцията на омбудсмана на ул. „Георг Вашингтон“ № 22.\r\n***\r\nОт 11.00 часа, в централата на КНСБ, Институтът за синдикални и социални изследвания (ИССИ) на КНСБ ще представи последните си данни за потребителските цени и издръжката на живот в България.\r\n***\r\nОт 11.00 часа, в Националния пресклуб на БТА, Асоциацията за регулиране на отношенията в етажната собственост – Справедливост (АРОЕС) ще даде първата пресконференция след учредяването си.\r\n***\r\nОт 11.00 часа Националната спортна академия ще отбележи 145-ата годишнина от гибелта на своя патрон - Васил Левски с честване пред паметника на Апостола в двора на НСА. На събитието ще присъстват кметът на район „Студентски“ Димитър Дилчев и ректори на университети, намиращи се на територията на района.\r\n***\r\nОт 11.30 часа 3-ти състав на Специализирания наказателен съд ще заседава по делото срещу Ралица Л., Росен Ч. и др., на които са повдигнати обвинения за образуване и ръководене на организирана престъпна група.\r\n***\r\nОт 12.00 часа пред паметника на Васил Левски ПП АТАКА и нейният лидер Волен Сидеров ще почетат паметта на Апостола на свободата.\r\n***\r\nОт 12.00 часа в Националния пресклуб на БТА, КП Реформаторски блок - Глас Народен ще даде пресконференция на тема „Да спасим Северозапада“.\r\n***\r\nОт 12.00 часа в Руския културно-информационен център ще се проведе пресконференция  във връзка с организацията и провеждането на избори за президент на Русия на територията на Р България.\r\n***\r\nОт 13.00 часа в Националния пресклуб на БТА Македонският научен институт ще даде пресконференция, на която ще обяви становището си относно спора за името между Македония и Гърция.\r\n***\r\nОт 13.30 часа 23-ти състав на Софийски градски съд ще заседава по делото срещу съдия Анелия Рашева, обвинена за престъпление по служба. \r\n***\r\nОт 13.30 часа 1-ви състав на Специализирания наказателен съд ще заседава по делото срещу Асен И., на когото е повдигнато обвинение за организиране и ръководене на организирана престъпна група.\r\n***\r\nОт 13.30 часа 18-и състав на Специализирания наказателен съд ще заседава по делото срещу Красимир К., Славчо А. и Галина А., на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в Националния пресклуб на БТА ще се проведе пресконференция на сдружение „Цифрова република“ по повод стартирането на кампанията „Спри робополицията“, която цели да  даде гласност на предстоящата реформа на авторското право в Европейския съюз.\r\n***\r\nОт 15.30 часа 3-ти състав на Специализирания наказателен съд ще заседава по делото срещу Георги Г., Цено Ф. и др., на които са повдигнати обвинения за организиране и ръководене на организирана престъпна група.\r\n***\r\nОт 16.30 до 18.30 часа УМБАЛ „Св. Екатерина“ ще се проведат безплатни процедури по скрининг (откриване) на сърдечно-съдови заболявания.\r\n***\r\nОт 17.00 часа в храм „Света София” ще бъде отслужена Архиерейската панихида в памет на йеродякон Игнатий – Васил Левски, след това е организирано литийно шествие. От 18.00 часа пред Паметника на Апостола ще започне церемонията-поклонение. \r\n***\r\nОт 18.00 часа в Литературен клуб „Перото“ в НДК ще бъде представен романът „Сахиб“ от Ненад Величкович и разказите \"Тъмна материя\" от Мойца Кумердей.\r\n***\r\nОт 12.00 часа пред паметника на Васил Левски ще се проведе възпоменателен митинг и панихида по случай 145 години от обесването на Апостола.\r\n***\r\nОт 11.00 часа пред бюст-паметника на Дякона, който се намира на едноименния площад „Васил Левски“ ще се проведе ритуал по полагане на цветя и венци по повод 145-ата годишнина от обесването на Апостола. \r\n***\r\nОт 16.00 часа в детския отдел на Регионална библиотека „Димитър Талев“ ще се проведе рецитал „Апостолът на Свободата”. \r\n***\r\nОт 10.00 часа в зала „Георги Баев“ на Културен център „Морско казино“ ще бъде открита изложбата живопис „За Свободата“ по повод 145 години от обесването на Апостола на българската свобода Васил Левски.\r\n***\r\nОт 11.30 часа пред паметника на Васил Левски в Морската градина ще се състои преклонението пред паметта на Апостола на свободата. Пред монумента на Левски представители на бургаското духовенство ще отслужат заупокойна молитва, след която ще започне тържественият ритуал по полагане на венци и цветя от гражданите.\r\n***\r\nОт 14.30 часа в учителската стая на ПГЧЕ „Васил Левски“ ще се състои пресконференция на тема: ПГЧЕ „Васил Левски“– 55 г. принос в българското образование. На събитието ще бъде представен Инициативен комитет и Програма  за отбелязване на годишнината.\r\n***\r\nОт 18.00 часа в Дома на писателя ще се проведе среща-спектакъл „Пътят към Къкринската голгота“, посветен на Васил Левски.\r\n***\r\nОт 10.00 часа пред барелефа на Васил Левски в кв. „Левски“ ще бъдат поднесени венци и цветя по повод 145 години от гибелта на Апостола. От 11.00 часа ще се проведат общоградско поклонение със заупокойна молитва и полагане на венци и цветя с военен ритуал пред паметника на Васил Левски в Морската градина.\r\n*** \r\nОт 13.00 часа в зала 122 в академичната сграда на Икономически университет – Варна ще бъде представен проектът „Уроци по летене“ – риалити формат, който цели да подготви завършващите ученици за сложните житейски ситуации и да им предложи решения: как да си намерят работа, как да управляват бюджета си и др. \r\n***\r\nОт 13.00 часа проф. Анелия Клисарова, народен представител от ПГ „БСП за България“ ще проведе приемна за граждани в централата на БСП на ул. „Македония” 33.\r\n*** \r\nОт 15.30 часа в клуба на ПП ГЕРБ Варна на ул. „Г. Бенковски” №1 народният представител Емилия Милкова ще проведе приемен ден за граждани.\r\n*** \r\nОт 12.30 часа в ОУ „Христо Ботев“ ще има среща на Клуб приятели на книгата –  тема „Васил Левски” – съвместно с Младежкия дом по програма „Деца четат на деца”. \r\n*** \r\nОт 15.00 часа в голяма зала на  МДТ „Константин Кисимов“ ще бъде представен „Величието Асеневци“ – исторически спектакъл.\r\n***\r\nОт 17.00 часа пред сградата на съдебната палата в града ще се проведе протест на служителите в затворите.\r\n***Велинград. \r\nОт 17.30 часа, във Велинград ще започне възпоменателното поклонение пред  паметника на Васил Левски и концерт в памет на Апостола на Свободата под надслов ,,Пазим името ти свято” \r\n***\r\nОт 10.30 часа в катедралния храм „Св. вмчк Димитър Солунски“ ще бъде отслужена със заупокойна молитва по повод145 години от обесването на Апостола на свободата Васил Левски, която ще продължи с литийно шествие до бюст- паметника на Васил Левски. Там в 11.00 часа ще започне възпоменателно честване. Слово по повод годишнината ще произнесе кметът на Видин Огнян Ценков. \r\n***\r\nОт 10.00 часа в Конферентната зала на хотел „Мира“ ще се проведе кръгла маса на тема бъде „Мотивирай се, за да успееш – мотивационно писмо“. Форумът е част от проект „Създаване на център за интегрирани комплексни социални услуги за хора с увреждания и техните семейства“.\r\n***\r\nОт 10.00 часа в Конферентната зала на Общински съвет-Враца ще се проведе обществена поръчка с предмет: „Дейности по визуализация и публичност“ в изпълнение на проект, финансиран по Оперативна програма „Региони в растеж“ 2014-2020 година, по три обособени позиции.\r\n***\r\nОт 11.00 часа в храм „Св. Възнесение” ще бъде отслужена панихида по повод 145 години от гибелта на Апостола на свободата - Васил Левски. От 11.30 часа пред паметника на великия българин в центъра на града, деца от група „Мечо Пух“ от ДГ „Знаме на мира“ ще декламират стихотворението „Левски“ на Цветан Ангелов, а възпитаници на ОУ „Васил Левски“ ще изпълнят поетична композиция. В знак на признателност пред паметника ще бъдат поднесени венци и цветя.\r\n***\r\nОт 12.00 часа в градинката пред паметника на Васил Левски Политическа партия ГЕРБ – Враца ще почете паметта на Апостола със стихове, песни и мисли за него. Инициативата е част от поредицата „СВЯТА И ЧИСТА РЕПУБЛИКА“ и се организира по повод 145-тата годишнина от гибелта на Васил Левски.\r\n***\r\nВМРО-Враца ще отбележи 145-та годишнина от гибелта на Апостола на българската свобода Васил Левски със серия от прояви.  \r\nОт 09.30 часа народният представител от ПГ Обединени патриоти Красимир Богданов и общинските съветници от ВМРО Красимир Ангелов и Марин Цветков ще участват в честването на Левски в СУ „Мито Орозов“ към Затвора Враца\r\nОт 10.30 часа Младежката организация на ВМРО ще раздава картички посветени на Апостола пред Сувенирната палата в центъра на Враца.\r\nОт 11.00 часа Патриотите ще се включат в общоградското възпоменание пред паметника на Левски до Централна поща\r\nОт 17.00 часа в клуба на ВМРО на бул. „Христо Ботев“ 38 ще се излъчи филм за Левски дело на творчески колектив от БНТ. \r\nОт 18.00 часа Патриотите ще поднесат цветя пред паметниците на Левски до Централна поща и на площад „Васил Левски“.\r\nОт 19.00 часа Патриотите ще посетят ученическото състезание „Чиста и свята република...\", посветено на живота и делото на Васил Левски, което ще се проведе в голямата зала на Младежки дом – Враца, като част от Програмата за патриотично възпитание.\r\n***\r\nОт 16.00 часа народният представител от ГЕРБ и областен координатор на партията инж. Петя Аврамова организира приемен ден за граждани в офиса на партията на бул. „Демокрация“ №2.\r\n***\r\nОт 17.00 часа в митрополитския храм „Св. Николай Мирликийски” започва Велико повечерие с първата част от Покайния канон на св. Андрей Критски.\r\n***\r\nОт 16.30 часа в\tМладежкия дом ще бъде открита „Работилница за умения и добродетели” - изложба на мартеници, изработени от деца и ученици от детските и учебни заведения в общината. \r\n***\r\nОт 17.00 часа пред паметника на Васил Левски, който се намира пред сградата на Общинския исторически музей ще се състои поклонение по повод 145 години от обесването на Апостола на свободата. От 17.30 часа, в сградата на Общинския исторически музей, ще бъде представен филмът на режисьора Искрен Красимиров, посветен на Апостола, наречен „Лъвский: Европеец в Българско“.\r\n***\r\nОт 11.00 часа пред паметника на Апостола на българската свобода – Васил Левски ще се състои възпоменателна церемония по повод 145 години от неговата гибел.\r\n***\r\nОт 10.00 часа в Регионална библиотека „Дора Габе“ ще се проведе образователен урок с презентация „Пътят към една Голгота“ по повод 145 години от гибелта на Васил Левски. В библиотеката ще бъде изложена витрина с библиотечни документи по повод 145 години от гибелта на Васил Левски „Дела, а не думи”.\r\n***\r\nОт 17.00 часа пред сградата на съдебната палата в града ще се проведе протест на служителите в затворите.\r\n***\r\nОт 12.30 часа от площад „Свобода” ще започне шествие, посветено на 145 години от гибелта на Васил Левски. \r\n***\r\nОт 16.30 часа народният представител от ГЕРБ Радослава Чеканска организира приемен ден в сградата на кметството.\r\n***\r\nОт 09.00 часа в храм „Света Богородица” ще бъде отслужена архиерейска света литургия и панихида в памет на Васил Левски.\r\n***\r\nОт 11.00 часа на площад „Васил Левски“ ще се състои възпоменателен митинг-поклонение по повод 145 години от гибелта на Васил Левски. В ритуала ще участват министърът на отбранта Красимир Каракачанов, представителни роти и военният духов оркестър на 61-ва Стрямска механизирана бригада. В знак на признателност към делото на Апостола на Свободата военнослужещи от Българската армия ще поднесат венци и цветя на възпоменателни ритуали във Велико Търново, Горна Оряховица, Плевен, Асеновград, Благоевград, Белене, Сливен, Стара Загора, Хасково, Шумен, Смолян, София. \r\n***\r\nОт 12.00 часа в Национален музей „Васил Левски” ще бъдат отбелязани 140 години от смъртта на майката на Левски Гина Кунчева.\r\n***\r\nОт 11.00 часа пред паметника на Васил Левски ще бъдат почетени 145 години от гибелта на Апостола. \r\n***\r\nОт 11.00 часа в Окръжен съд ще се гледа дело за убийството на Николай Радев от Дупница. \r\n***\r\nОт 11.30 часа в Регионалния пресклуб на БТА ще се проведе пресконференция по проект „Мисията е възможна” на СНЦ „Политологичен център“, Център за подпомагане, иновации и развитие /Полша/ и сдружение „Ларго“.\r\n***\r\nВ 12.30 часа ще бъдат поднесени цветя на паметната плоча на Васил Левски, поставена в центъра на село Соволяно.\r\n***\r\nОт 10.00 часа председателят на ПГ на ГЕРБ Цветан Цветанов ще бъде на Пази мост, където ще наблюдава възстановката на срещата на Левски и Никола Цвятков с турските заптиета, предшестваща неговото залавяне.\r\nОт 10.30 часа Цветанов ще бъде на Къкринското ханче, където ще се включи в поклонението, ще поднесе цветя и ще наблюдава възстановката на залавянето на Апостола.\r\n***\r\nОт 10.30 часа в храм „ Св. св. Кирил и Методий“ ще бъде отслужена панихида в памет на Васил Левски. От 11.30 часа пред паметника на Васил Левски ще се състои поклонение по повод 145 години от гибелта му.\r\n***\r\nОт 10.30 часа народният представител и областен координатор на ГЕРБ Димитър Бойчев ще има приемен ден за жителите на община Несебър в офиса на партията в ж. к „Младост“, бл. 30, вх. Б, партер.\r\n***\r\nОт 11.00 часа пред паметника на Васил Левски в града ще започне общоградското поклонение по повод 145 години от гибелта на Апостола на свободата.\r\n***\r\nОт 18.00 часа в Двореца на културата ще бъде представен спектакълът „За теб, Апостоле“ по повод 145 години от гибелта на Васил Левски. \r\n***\r\nОт 18.30 часа от централния градски площад ще тръгне факелно шествие, с което ще бъде отбелязана 145-ата годишнина от обесването на Апостола на свободата.\r\n***\r\nОт 19.00 часа пред паметника на Народните будители ще се проведе литературно-музикалният спектакъл „Помним те, Апостоле“. От 19.20 часа тържествено ще бъдат поднесени венци и цветя в памет на Апостола.\r\n***\r\nОт 09.30 часа в зала 10 на Окръжния съд ще се проведе заседание по делото срещу Георги Б. и Александър Н. във връзка с казуса за тютюневия склад на ул. „Одрин“.\r\n***\r\nОт 09.45 часа в зала 1 на Апелативния съд ще се проведе заседание по делото, образувано по протест на Окръжна прокуратура-Пловдив и по жалби на подсъдимия Емил Д. срещу присъда на Окръжен съд – Пловдив, с която подсъдимият е признат за виновен в опит за умишлено убийство. \r\n***\r\nОт 10.00 часа в църквата „Св. Св. Петър и Павел“ ще бъде отслужена панихида по повод 145 години от гибелта на Васил Левски. От 11.00 часа пред паметника на героя на Централната алея на Бунарджика ще се състои общоградското поклонение пред паметта на Апостола. \r\n***\r\nОт 14.00 часа в зала 10 на Районния съд ще се проведе заседание по делото срещу Светослав М., адвокат от Адвокатска колегия – Хасково. Срещу него е повдигнато обвинение в закана за убийство. \r\n***\r\nНародните представители от ГЕРБ ще проведат приемни за граждани.\r\nМенда Стоянова, председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; \r\nАтанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\nСпас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.\r\n***\r\nОбщинските съветници от ГЕРБ ще проведат приемни за граждани:\r\nДаниела Дженева, от 17 до 18:00 часа в офиса на  ГЕРБ в район „Южен”, ул.”Академик Петър Динеков”№ 1А; Спартак Николов, от 17:00 до 18:30 часа в офиса на  ГЕРБ в район „Източен” на ул.”Коста Паница”№5; Вихър Захов,  от 17:00 до 18:30 часа в офиса на  ГЕРБ в район „Източен” на ул.”Коста Паница”№ 5; Вера Тоскова, от 16 до 18:00 часа в офиса на  ГЕРБ в район „Тракия” в жк.”Тракия”бл.91.; Александър Радев, от 17:30  до 19:00 часа в офиса на  ГЕРБ в район „Централен” на ул.”Прага” № 2.; Атанас Узунов, от 17:30  до 19:00 часа в офиса на  ГЕРБ в район „Южен” на ул.”Академик Петър Динеков” №1А; Ели Гатева, от 16 до 18:00 часа в офиса на  ГЕРБ в район „Тракия” в жк.”Тракия”бл.91.\r\n***\r\nОт 18.00 часа Пловдивският митрополит Николай ще оглави Велико повечерие с канона на св. Андрей Критски – първа част в митрополитски храм „Св. Марина”.\r\n*** \r\nОт 16.00 часа в клуба на ПП ГЕРБ (на първия етаж в сградата на Младежкия дом) в Провадия народният представител Павел Христов организира приемна за граждани.\r\n***\r\nОт 13.00 часа народният представител от ГЕРБ Красен Кръстев организира приемна в кметство Радовене.\r\n***\r\nОт 15.00 часа народният представител от ГЕРБ Красен Кръстев организира приемна в кметство Кунино.\r\n***\r\nОт 11.00 часа пред бюст-паметника на Васил Левски в мемориалния парк в центъра на града\r\nжителите на Симитли ще почетат паметта на Апостола на свободата.  \r\n***\r\nОт 16.00 часа в Държавен архив – Смолян ще се проведе вечер-поклон, посветена на 145 г. от обесването на Васил Левски.\r\n***\r\nС митинг, военни почести, тържествена заря и редица прояви в Смолян ще бъдат отбелязани 145 години от гибелта на Васил Левски.  \r\nОт 10.00 часа в Спортната зала „Величко Чолаков” в Смолян ще се проведе традиционното състезание „Лъвски скок.”\r\nВ 18.00 часа тръгва факелното шествие от читалище „Балкански просветител” в Райково и ще продължи до двора на ППМГ.\r\nОт 18.30 часа в двора на гимназията ще се проведе митинг и с военни почести ще бъдат поднесени венци пред паметника на Левски, след което ще има заря в памет на Дякона. В тържествените чествания ще участват 101 –ви Алпийски полк, Общинският духов оркестър и ученически блок от ППМГ.\r\n***\r\nОт 10.00 часа народният представител от ГЕРБ Маноил Манев  организира приемна за граждани в офиса на партията на бул. „Митрополит Методий Кусев” № 5.\r\n***\r\nОт 11.00 часа пред паметника на Васил Левски ще се състои общоградски ритуал с поднасяне на венци и цветя по повод 145 години от обесването на Апостола на свободата.\r\n***\r\nОт 12.00 часа  в НЧ „ Пробуда – 1928” ще бъде представена изложбата „Моят идеал беше и е свободна България…” . \r\n***\r\nОт 13.30 часа в зала 203 на Община Стара Загора кметът Живко Тодоров ще се срещне с Величко Донков - младеж, намерил чанта с пари и я върнал на собственика ѝ.\r\n***\r\nОт 13.30 часа библиотечен филиал „Августа Траяна” на библиотека „Родина“ гостува с изложба и литературно четене в Клуб на пенсионера „Августа Траяна“.\r\n***\r\nОт 10.30 часа пред храм-паметник „Св. Архангел Михаил” ще бъде отслужена панихида по повод 145 години от смъртта на Васил Левски. От 16.00 часа в НЧ „Просвещение” ще се проведе рецитал за Апостола на свободата, подготвен от III-тите класове на НУ „Паисий Хилендарски”, а веднага след него стрелчани и гостите на града ще могат да видят спектакъла „Левски в Стрелча” в изпълнение на творческа група „Актьори” по проект “Обединени от знанието” към СУ „Кирил и Методий”. В края на деня за всички желаещи ще бъде представен филмът „Левски пред съда на Портата и историята”.\r\n***\r\nПо повод 145-та годишнина от обесването на Васил Левски пред двата паметника на Апостола на свободата в Тутракан ще бъдат поднесени венци и цветя, с участието на ученици.\r\n*** \r\nОт 11. 00 часа пред паметника на Васил Левски в града с възпоменателна церемония ще бъде почетена паметта на Апостола. \r\n***\r\nОт 13.00 часа в залата на РУ- Шумен директорът на ОДМВР- Шумен ст.комисар Ялчън Расим, Маргарита Георгиева, административен ръководител- окръжен прокурор на Окръжна прокуратура Шумен и заместник-окръжният прокурор на Шумен Орлин Куздов ще дадат брифинг във връзка  за успешна реализация срещу наркоразпространението на територията на областта. \r\n***\r\n От 14.30 часа в заседателна зала на театъра на пресконференция  ще бъде представена предстоящата премиера на спектакъла \"Нирвана\" от Константин Илиев. \r\n***\r\nОт 15.00 часа в зала 203 в сградата на общината ще се проведе заседание на ПК „Бюджет и финанси”.", "date": "2018.02.19", "title": "Предстоящи събития в страната за 19 февруари (Агенция „Фокус“)"}
{"url": "http://www.focus-news.net/news/2018/02/19/2490024/sport-pochina-legendata-na-levski-pavel-panov.html", "text": "Легендата на Левски и българския футбол Павел Панов почина в неделя вечерта на 67-годишна възраст. Шампионът на България със „сините“ за 1970, 1974, 1977 и 1979 година е получил пристъп, докато е гледал мача между любимия си отбор и Ботев (Пловдив) в неделя вечерта. Близките му са извикали линейка, но той е починал преди медиците да му окажат помощ. Панов е 5-кратен носител на Купата на България, голмайстор на първенството и футболист на България за 1977 година, като има 309 мача в „А“ група, в които е вкарал 136 гола. За националния отбор има 44 мача, 7 като капитан и 13 гола и много други постижения. Екипът на Агенция „Фокус“ изказва съболезнованията си на близките и приятелите и почитателите на българската футболна легенда.", "date": "2018.02.19", "title": "Спорт: Почина легендата на Левски Павел Панов"}
{"url": "http://www.focus-news.net/news/2018/02/19/2490026/otbelyazvame-145-godini-ot-gibelta-na-vasil-levski.html", "text": "Навършват се 145 години от гибелта на Васил Левски. На 18 февруари е изпълнена смъртната присъда на Апостола на свободата. През 1873 г. край София е обесен Васил Левски.\r\nВасил Иванов Кунчев (Левски), наричан още Дякона или Апостола, е роден в град Карлово на 18 юли 1837 г. Учи в родния си град, а след това в Стара Загора. През 1858 г., с помощта на вуйчо си Василий, Левски приема монашество под името Игнатий, а година по-късно става дякон. На 3 март 1862 г., под влияние на идеите на Г. С. Раковски, Васил Кунчев заминава за Сърбия и постъпва в Първа българска легия в Белград, като участва в сраженията за Белградската крепост. В този период получава прозвището Левски, заради проявената храброст и ловкост. След разпускането на легията Левски се присъединява към четата на дядо Ильо войвода.\r\nПрез 1863 г. се прехвърля в Румъния, но след кратък престой се завръща в България. От 1864 до 1866 г. учителства в с. Войнягово и организира „патриотични дружини“ за бъдещото въстание. През 1867 г. Левски е знаменосец на четата на Панайот Хитов, следващата година заедно с него се връща в Сърбия и постъпва във Втора легия. След разпускането й прави опит да премине в България с чета, но е заловен от сърбите и затворен в Зайчар. Така неуспехът на четническата тактика го довежда до идеята, че изходът на национално – освободителната борба е в пренасяне на нейния център в България. Идеята му се състой в изграждане на революционни комитети вътре в самите български земи, които да се превърнат в центрове българската революция. Тази идея той изразява най-напред в едно писмо до Панайот Хитов, а след това я прави достояние и на други дейци от българската революционна емиграция в Румъния. В резултат на 11 декември 1868 г. и на 1 май 1869 г. Левски предприема две обиколки из страната. За първата си обиколка той получил известна материална подкрепа от Българското общество в Букурещ, а за втората бил подпомогнат от либералната група „Млада България“, която го снабдила и със специална прокламация на български и турски език, издадена от името на „Привременно правителство в Балкана“. На 26 август се завръща в Букурещ, за да участва в създаването на БРЦК, но тъй като идеите му не са приети от революционерите в Румъния на 26 май 1870 г. Левски напуска Букурещ и се завръща в България с цел да организира и изгради мрежа от революционни комитети. Успява да привлече за свои помощници редица революционни дейци като Хр. Иванов-Големия, Т. Пеев, С. Младенов, отец Матей Преображенски (Миткалото), Ив. Драсов, Ив. Атанасов-Арабаджията и др. Функциите на централен комитет или т. нар. Привременно правителство възлага на Ловешкия комитет. За връзка с емиграцията в Турну Магуреле е създадено задгранично представителство на ВРО. Успехите на Левски в изграждането на революционната организация променят отношението на Българския революционен централен комитет в Букурещ към него. През 1871 г. от Румъния са му изпратени като помощници Ангел Кънчев и Димитър Общи. С изградената вътре в страната революционна организация Левски застанал изцяло в подкрепа на Любен Каравелов и неговата борба против привържениците на либералното течение в БРЦК. През втората половина на 1871 г. той изработил проектопрограма и проектоустав на БРЦК и ги изпратил до революционните комитети за обсъждане и мнение. По негова инициатива в края на април и началото на май 1872 г.в Букурещ било свикано първото Общо събрание на БРЦК, на което Левски получава и специално пълномощие за действие в българските земи. Възгледите на Апостола за изграждане на ВРО и нейните задачи са изложени в изработената от него „Нареда на работниците за освобождението на българския народ“ (1871 г.). В уводната и част е формулирана целта на организацията: „С една обща революция да се направи коренно преобразование на сегашната държавна деспотско-тиранска система и да се замени с демократска република (народно управление). На същото това място, което нашите прадеди със силата на оръжието и със своята кръв (са) откупили, в което днес безчовечно беснеят турските кесаджии и еничари и в което владее правото на силата, да се издигне храм на истината и прaвата свобода, а турският чорбаджилък да даде място на съгласието, братството и съвършеното равенство между всички народности. Българи, турци, евреи и др. ще бъдат равноправни във всяко отношение: било във вяра, било в народност, било в гражданско отношение, било в каквото и да било. Всички ще спадат под един общ закон, който по вишегласие на всички народности ще се изработи.“ За всяко отклонение от тази цел „Наредата“ предвиждала смъртно наказание. Останалите и параграфи се отнасят до организационната структура на ВРО, правата и задълженията на революционните дейци и наказанията за извършените от тях провинения. След като получава пълномощието от БРЦК. Васил Левски се завръща в България и продължава по-нататъшното изграждане на ВРО. Основава нови комитети не само в Северна, но и в Южна България, включително и в Македония. Точно когато дейността му достига своя най-голям размах на 22 септември 1872 г. в Арабаконашкия проход (дн. Ботевградски проход), Средна Стара планина, въпреки забраната от негова страна, е ограбена турска пощенска кола. Акцията е организирана от Общи, взети са 125 000 гроша, които трябвало да бъдат използвани за нуждите на Вътрешната революционна организация. В отговор турските власти предприемат масови арести на населението в този край, задържани са и голям брой членове на революционните комитети в Тетевен, Орхание (дн. Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави Димитър Общи след залавяне му. Благодарение на тях властта попада и по следите на В. Левски. За да бъде предпазена от пълно унищожение ВРО, БРЦК иска от Апостола да вдигне въстание в България. Той обаче отказва, тъй като въпреки постигнатите успехи смята, че подготовката за въстание не е достатъчна. С риск на живота си Пазарджик Левски се отправил към Ловеч, за да може да прибере и запази архивите на организацията. След това има намерение да се прехвърли в Румъния. На 26 декември 1872 г. пристига в Къкринското ханче, откъдето възнамерява да тръгне за Търново и Букурещ. При пътуването от Ловеч до Къкрина е придружаван от Никола Цветков.\r\nНа 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак.\r\nВ края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не довежда до съществен резултат.\r\nЛевски е осъден на смърт чрез обесване. Със специална султанска заповед на Абдул Азис смъртната присъда на Апостола е потвърдена.\r\nВасил Левски се налага като лидер на ВРО, идеолог, организатор и ръководител на българското национално- освободително движение. Далновиден и талантлив организатор, той обобщава опита на революционното движение до този момент и пръв достига до съзнанието за необходимостта от предварителна подготовка чрез създаването на революционни комитети и пренасяне на центъра на организирането на националната революция в българските земи. Убеден демократ, Левски вярвал в силите на българите сами да извоюват своята свобода, защото „който ни освободи, той ще ни зароби“. Проповядва идеята за „свята и чиста република“, за общество и държава, в която всички „да бъдат напълно свободни там, гдето живее българинът – в България, Тракия, Македония“.\r\nВ цялата страна се организират възпоменателни церемонни, на които ще бъде почетена паметта на Левски.", "date": "2018.02.19", "title": "Отбелязваме 145 години от гибелта на Васил Левски"}
{"url": "http://www.focus-news.net/news/2018/02/19/2490032/denyat-19-fevruari-v-balgarskata-istoriya.html", "text": "1992 г.\r\nС указ на президента за главен прокурор е назначен Иван Татарчев. Иван Николов Татарчев е роден на 29 август 1930 г. в град София. През 1952 г. завършва право в Софийски университет \"Св. Климент Охридски\". Работи като адвокат в Малко Търново, Разлог и Разград. От 1958 г. до 1961 г. е лишен от право да упражнява професията си по политически причини. Работи като каменоделец 5 години, след което му се възстановяват правата да практикува. В периода от 1966 г. до 1990 г. е адвокат в София. Реабилитиран е като репресиран от комунистическата власт. От 1992 г. до 19 февруари 1999 г. заема длъжността главен прокурор на България. Татарчев застава на този пост с подкрепата на СДС, като по-късно същата политическа сила започва атаки срещу него. През 1995 г. е избран за почетен член на Вътрешната македонска революционна организация - Съюз на македонските дружества / ВМРО-СМД/. След конгреса на ВМРО на 27- 28 март 1999 г. става редови член на ВМРО, а не почетен председател на организацията. На 30 март същата година заявява по националната телевизия, че вероятно ще напусне ВМРО. Седем години е главен прокурор на Република България. Иван Татарчев почина на 24 декември 2008 г.1951 г.\r\nСъстои се премиера на филма \"Тревога\" на режисьора Захари Жандов и сценариста Анжел Вагенщайн по едноименната пиеса на Орлин Василев. Това е първият филм на антифашистка тема.1949 г.\r\nНационалната конференция на Народния съюз \"Звено\" взема решение да прекрати самостоятелното съществуване на партията и членовете й да се влеят в Отечествения фронт. С този акт \"Звено\" престава да съществува като самостоятелна политическа организация.Политическият кръг “Звено” е обществено-политическа организация създадена през април 1927 г. Основателите й си поставят задачата да възпрепятстват \"групирането на българските политически сили в два рязко враждебни лагера\" и на преден план да излязат обществено-икономическите и културните въпроси на страната.1945 г.\r\nНа процес в Щип са осъдени на смърт, “сътрудниците на българската власт”: Добре Иванов, Мане Иванов, Антон Ковачев, Благой Ципушев - всички от Щип и Ангел Ефтимов, Емануил Пешев, Трифон Евтимов - от Виница.1925 г.\r\nОбнародван е Закон за експлоатация на държавните каменовъглени мини във Владайско-Мошинско-Пернишката котловина. Установява се автономен режим с участие на миньорите в печалбите (тантиеми).1901 г.\r\nСъставено е първото в българската история коалиционно правителство на малцинството от Демократическата и Прогресивнолибералната партия начело с Петко Каравелов (на снимката). То управлява с парламентарната подкрепа на Народната партия и БЗНС. Непосредствено след като поемат властта, Демократическата и Прогресивнолибералната партия отменят въведения от радославистите натурален десятък. За финансовото стабилизиране на държавата е подготвен проект за сключване на заем от Франция. Въведен е строг режим на икономии в бюджетната сфера. Намален е броят на окръзите, закрити са редица дипломатически агентства, ограничен е броят на чиновниците в министерствата. Народното събрание гласува Закон за амнистия на участниците в селските бунтове, отменени са ограничителните наредби за печата, въвежда се пропорционалната система при избора на общински съветници. Дадени са под съд за корупция министрите, управлявали Княжеството при Радослависткия режим. Във Външнополитическата дейност на правителството голямо място се отделя на въпроса за нормализиране на отношенията с Румъния. Търси се подкрепата на Русия и Австро-Унгария за провеждане на радикални реформи от турските власти в Македония и Одринско. Усилията на българските власти в тази област остават без последствия. С цел да се подобрят отношенията с Османската империя е ограничена дейността на ВМРО. Неуспешните опити на кабинета да води активна външна политика, както и тежките условия за получаване на заема от Франция (проектът е отхвърлен от Народното събрание) предизвикват правителствена криза. Кабинетът подава оставка.1897 г.\r\nВ Бургас започва тридневен учредителен конгрес на дружествата \"Странджа\" - първото дружество на тракийските бежанци в България. Основано на 12 май 1896 г. във Варна от капитан Петко войвода и братя Драгулеви. Поставя си за цел да защитава интересите на българите от Одринска Тракия пред българското правителство и пред Великите сили. През следващите години дейността му се разраства и обхваща и др. населени места в страната. Печатния орган вестник \"Странджа\", излиза от 1896 г. до 1899 г. През 1900 г. се обединява с Върховния македонски комитет, който се преименува във Върховен македоно-одрински комитет (ВМОК).1897 г.\r\nПодписано е споразумение между България и Сърбия по време на посещението на сръбския крал Александър I Обренович и министър-председателя Дж. Симич в София. Договорът предвижда, докато не се утвърдят сферите на влияние на двете страни в пределите на Европейска Турция, те да се подпомагат взаимно по националните, църковните и училищните въпроси в тези земи. Поради отказа на българската страна да се съгласи на сръбското предложение за дележ на Македония Българо-сръбското споразумение на практика не влиза в сила. През октомври 1897 г. то е и официално отменено от дошлото на власт в Белград правителство на Вл. Джорджевич. По този начин се премахват, макар и формално, поетите ангажименти от ограничаването на сръбската пропаганда в Македония, където преобладаващото християнско население е българското.1887 г.\r\nИзвършена е въоръжена акция на офицери русофили от Русенския гарнизон срещу Регентството от 1886–1887 г., заради предприетия русофобски курс в неговата външна политика. Идеята за бунта е издигната от русофилски настроени офицери емигрирали в Румъния след контрапреврата през 1886 г. С организирането му се заема местен комитет в Русе, възглавен от Тома Кърджиев. Заговорниците успяват да привлекат на своя страна коменданта на града и командир на намиращия се в него Пионерен полк – майор Атанас Узунов, както и подполковник Димитър Филов. Планът на акцията предвижда овладяването не само на Русе, но и на други градове в Северна и Североизточна България – Свищов, Търново, Силистра, Варна и други, като за целта се влезе във връзка и с Шуменския полк. Преждевременното избухване на бунта в Силистра на 16 февруари заставя ръководителите на акцията да пристъпят към действия на без да са приключили още с подготовката й. Арестувани са русофобски настроените офицери и се прави опит да бъде овладян и 5-ти Пехотен Дунавски полк. След като това не става, водачите на бунта Атанас Узунов и Димитър Филов се опитват да се прехвърлят в Румъния, но са заловени. Заловени са и идващите от Румъния с цел да се включат в акцията Тома Кърджиев и Олимпи Панов. Заедно с още няколко офицери те са изправени пред военен съд и получават смъртна присъда. На 22 февруари са разстреляни край Русе. Другите участници в бунта получават присъди с различни срокове затвор.1886 г.\r\nСключен е Букурещкият мирен договор между България и Сърбия след приключването на Сръбско-българската война 1885 г. Освен от представителите на двете страни договорът е подписан и от страна на Османската империя в качеството й на сюзерен на Княжество България. Състои се от един член: \"Възстановява се мирът между Сръбското кралство и Българското княжество...\" Значението на Букурещкия мирен договор се състои в това, че се явява официален акт, с който се прави първата стъпка за международно признаване на Съединението на Източна Румелия с Княжество България през 1885 г.1883 г.\r\nЗа княжески дипломатически агент в Македония е назначен Наум Спространов, драгоман (преводач) в руското консулство в Солун.1882 г.\r\nПоложен е основният камък на храм-паметник “Св. Александър Невски”. Църковният храм е издигнат в София от българския народ в знак на признателност към руския народ за освобождението му от османска власт. Основният камък е положен на 19 февруари 1882 г. Строителството му е извършено през 1904-1912 г. по проект на А. Н. Померанцев в сътрудничество на руски и български архитекти. Построен е по образец на византийските катедрали в Русия от втората половина на XIX в. Заема площ от 2600 кв. м. На куполите му са поставени 12 камбани, най-голямата от които има диаметър на отвора 3 м и тежи повече от 11 т. Изографисан от български и руски живописци, сред които А. А. Киселов, В. М. Васнецов, Ив. Мърквичка, А. Митов и др. Осветен е през септември 1924 г. През 1951 г. е обявен за Патриаршеска катедрала.На тази дата са родени: 1953 г.\r\nРоден е Иван Балсамаджиев - български актьор. Завършва НАТФИЗ \"Кръстьо Сарафов\", специалност актьорско майсторство в класа на проф. Енчо Халачев. Започва работа в Драматичния театър във Видин, след това в Перник, театър \"Сълза и смях\". Ролите, които му спечелват популярност са на краля в \"Напразните усилия на любовта\", Тартюф в \"Тартюф\" и др. Иван Балсамаджиев печели Първа награда на прегледа на българска драма и театър през 1977 г. и Трета награда на същия преглед през 1979 г.1881 г.\r\nРоден е Константин Константинов Соларов - български офицер, генерал от пехотата. През 1901 г. завършва Военното училище в София. Девет години по-късно завършва и Военна академия в Торино, Италия. Като млад офицер служи в Лейбгвардейския ескадрон. През Балканската война (1912-1913 г.) служи в щаба на 6-та пехотна дивизия, в щаба на Пета армия, а после в щаба на Съединените армии. От 1913 г. до 1915 г. е преподавател по военна история във Военното училище. През Първата световна война е началник-щаб на 3-та и 6-та пехотни бригади, а по-късно служи в щаба на конната дивизия. След войната служи в Министерството на войната като командир на 5-та пехотна Дунавска дивизия и начело на Трета инспекционна област. През 1926 г. е произведен в чин генерал-майор, няколко години по-късно и генерал-лейтенант. Известен писател, публицист и член на Съюза на учените. Има много публикации и книги в областта на военната психология и педагогика.1861 г.\r\nРоден е Рачо Петров - български офицер, генерал от пехотата (1935 г.), политик и държавник. Завършва Николаевската академия на Генералния щаб в Санкт Петербург (1883 г.). Началник-щаб на армията (1885-1894 г.). В Сръбско-българската война (1885 г.) прехвърля от границата с Турция на западната граница главни сили на българската армия, нанася удар на сръбските войски при Сливница и решава изходът на войната. Заемал е следните постове: министър на войната (юли-август 1887 г. и 1894-1896 г.); министър на вътрешните работи (ноември 1900 г. - януари 1901 г.; януари-февруари 1901 г.); министър на външните работи и вероизповеданията (януари-февруари 1901 г.; май 1903 г. - октомври 1906 г.); министър-председател (1901 г.; 1903 г.-1906 г.). През Междусъюзническата война (1913 г.) командва Трета армия. През Първата световна война (1914-1918 г.) е военен губернатор на Македония. Съден е като един от виновниците за националните катастрофи през 1913 г. и 1918 г. Рачо Петров е основател и пръв главен редактор на сп. \"Военен журнал\".На тази дата умират:2000 г.\r\nУмира Марин Петров Големинов - български композитор, академик (1989 г.), професор (1943 г.); един от най-изтъкнатите български съвременни композитори (от т. нар. второ поколение). Директор на Софийската народна опера, ректор на Консерваторията. Автор е на публицистични и музикално-научни книги. В музикалното му творчество се открояват оперите \"Ивайло\" (1959 г.), \"Зографът Захарий\" (1971 г.), \"Тракийски идоли\" (1981 г.); балетите \"Нестинарка\" (1940 г.), \"Дъщерята на Калояна\" (1974) г.; музикалната приказка \"Златната птица\" (1961 г.); 3 симфонии, инструментални концерти, вокално-инструментални творби и др. През 1976 г. получава Хердерова награда.1966 г.\r\nУмира Йордан Методиев Ковачев – български писател. Завършва право в СУ “Св. Климент Охридски” (1918 г.). Живее в Пловдив, където работи като адвокат. От 1934 г. е председател на групата на провинциалните писатели. Преводач от руски и френски език. Автор е на съчиненията: “Моето утро”, (стих., 1924 г.), “На невидими струни” (стих., 1926 г.), “Искри” (разкази, 1929 г.), “Изпуснати хора” (драма, 1932 г.), “Златни капки” (разкази и легенди, 1934 г.), “На борба с бедността” (1934 г.), “Озарени” (стих., 1938 г.), “Рог жълтици” (комедия, 1945 г.).1962 г.\r\nУмира Георги Попхристов - деец на националноосвободителните борби в Македония. Завършва Солунската мъжка гимназия и учителства на различни места в Македония. През 1899-1900 г. е член на околийското ръководство на ВМОРО в Леринско. Член е и на Битолския окръжен революционен комитет. По време на Илинденско-Преображенското въстание е ръководител на Леринския район. След неуспеха на въстанието е войвода на чета в Костурско, Леринско и Битолско. След Младотурската революция (1908 г.) се легализира и отново става учител. През 1910 г. е арестуван и заточен в Мала Азия, но успява да избяга. Участва в Балканската и в Първата световна война. През 1925 г. е член на ЦК на ВМОРО (заедно с Ив. Михайлов и ген. Ал. Протогеров). При разцеплението на организацията през 1928 г. заема страната на ген. А. Протогеров. След 1931 г. се оттегля от активна революционна дейност.1908 г.\r\nУмира Георги Данчов (Зографина) - български живописец, поборник и обществен деец. Близък сътрудник на Васил Левски. Заточен от турското правителство в Диарбекир, откъдето след 3 години избягва в Русия. По време на Руско-турската освободителна война Зографина е в Българското опълчение. След Освобождението участва в Румелийския преврат, член е на Временното правителство в Пловдив. Избиран е многократно за народен представител. Известен като живописец преди Освобождението и в първите години след него. Рисува икони за църквите в Пловдив, Чирпан, Стара Загора, Казанлък, за музеите паметници в Пордим, Горна Студена и др. Оставя живописни портрети на Ботев, Левски, Д. Петков, на пловдивските първенци Х. Гьока и Х. Калчо и др. Изработва литографните портрети на видни личности, а през 1890 г. редактира хумористичния вестник \"Таласъм\".1901 г.\r\nУмира Андроник Димитров Йосифчев – български възрожденец, просветител и учител. Роден е в Охрид през 1816 г., където и умира.1887 г.\r\nУмира Христо Кръстев (Хр. К. Николов) - военен деец, капитан. Роден е на 2 април 1861 г. в Русе. Завършва Военното училище в София и Стрелковата офицерска школа в Санкт Петербург. Участва в Сръбско-българската война през 1885 г. като дружинен командир в 5-ти Пехотен Дунавски полк. Отличава се в боевете при Сливница, Цариброд и Пирот. След войната командваната от него дружина е дислоцирана в Силистра. Ръководи Силистренския бунт 1887 г. на офицерите русофили. След неуспеха на акцията прави опит да премине в Румъния, но е убит.1873 г.\r\nКрай София е обесен Васил Левски. Васил Иванов Кунчев (Левски) наричан още Дякона или Апостола е роден в град Карлово на 18 юли 1837 г. Учи в родния си град, а след това в Стара Загора. През 1858 г., с помощта на вуйчо си Василий, Левски приема монашество под името Игнатий, а година по-късно става дякон. На 3 март 1862 г., под влияние на идеите на Г. С. Раковски, Васил Кунчев заминава за Сърбия и постъпва в Първа българска легия в Белград, като участва в сраженията за Белградската крепост. В този период получава прозвището Левски, заради проявената храброст и ловкост.След разпускането на легията Левски се присъединява към четата на дядо Ильо войвода. През 1863 г. се прехвърля в Румъния, но след кратък престой се завръща в България. От 1864 до 1866 г. учителства в с. Войнягово и организира \"патриотични дружини\" за бъдещото въстание. През 1867 г. Левски е знаменосец на четата на Панайот Хитов, следващата година заедно с него се връща в Сърбия и постъпва във Втора легия. След разпускането й прави опит да премине в България с чета, но е заловен от сърбите и затворен в Зайчар. Така неуспехът на четническата тактика го довежда до идеята, че изходът на национално -освободителната борба е в пренасяне на нейния център в България. Идеята му се състой в изграждане на революционни комитети вътре в самите български земи, които да се превърнат в центрове българската революция. Тази идея той изразява най-напред в едно писмо до Панайот Хитов, а след това я прави достояние и на други дейци от българската революционна емиграция в Румъния. В резултат на 11 декември 1868 г.и на 1 май 1869 г. Левски предприема две обиколки из страната. За първата си обиколка той получил известна материална подкрепа от Българското общество в Букурещ, а за втората бил подпомогнат от либералната група \"Млада България\", която го снабдила и със специална прокламация на български и турски език, издадена от името на \"Привременно правителство в Балкана\". На 26 август се завръща в Букурещ, за да участва в създаването на БРЦК, но тъй като идеите му не са приети от революционерите в Румъния на 26 май 1870 г. Левски напуска Букурещ и се завръща в България с цел да организира и изгради мрежа от революционни комитети. Успява да привлече за свои помощници редица революционни дейци като Хр. Иванов-Големия, Т. Пеев, С. Младенов, отец Матей Преображенски (Миткалото), Ив. Драсов, Ив. Атанасов-Арабаджията и др. Функциите на централен комитет или т. нар. Привременно правителство възлага на Ловешкия комитет. За връзка с емиграцията в Турну Магуреле е създадено задгранично представителство на ВРО. Успехите на Левски в изграждането на революционната организация променят отношението на Българския революционен централен комитет в Букурещ към него. През 1871 г. от Румъния са му изпратени като помощници Ангел Кънчев и Димитър Общи. С изградената вътре в страната революционна организация Левски застанал изцяло в подкрепа на Любен Каравелов и неговата борба против привържениците на либералното течение в БРЦК. През втората половина на 1871 г. той изработил проектопрограма и проектоустав на БРЦК и ги изпратил до революционните комитети за обсъждане и мнение. По негова инициатива в края на април и началото на май 1872 г.в Букурещ било свикано първото Общо събрание на БРЦК, на което Левски получава и специално пълномощие за действие в българските земи. Възгледите на Апостола за изграждане на ВРО и нейните задачи са изложени в изработената от него \"Нареда на работниците за освобождението на българския народ\" (1871 г.). В уводната и част е формулирана целта на организацията: \"С една обща революция да се направи коренно преобразование на сегашната държавна деспотско-тиранска система и да се замени с демократска република (народно управление). На същото това място, което нашите прадеди със силата на оръжието и със своята кръв (са) откупили, в което днес безчовечно беснеят турските кесаджии и еничари и в което владее правото на силата, да се издигне храм на истината и прaвата свобода, а турският чорбаджилък да даде място на съгласието, братството и съвършеното равенство между всички народности. Българи, турци, евреи и др. ще бъдат равноправни във всяко отношение: било във вяра, било в народност, било в гражданско отношение, било в каквото и да било. Всички ще спадат под един общ закон, който по вишегласие на всички народности ще се изработи.\" За всяко отклонение от тази цел \"Наредата\" предвиждала смъртно наказание. Останалите и параграфи се отнасят до организационната структура на ВРО, правата и задълженията на революционните дейци и наказанията за извършените от тях провинения.След като получава пълномощието от БРЦК. Васил Левски се завръща в България и продължава по-нататъшното изграждане на ВРО. Основава нови комитети не само в Северна, но и в Южна България, включително и в Македония. Точно когато дейността му достига своя най-голям размах на 22 септември 1872 г. в Арабаконашкия проход (дн. Ботевградски проход), Средна Стара планина, въпреки забраната от негова страна, е ограбена турска пощенска кола. Акцията е организирана от Общи, взети са 125 000 гроша, които трябвало да бъдат използвани за нуждите на Вътрешната революционна организация. В отговор турските власти предприемат масови арести на населението в този край, задържани са и голям брой членове на революционните комитети в Тетевен, Орхание (дн. Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави Димитър Общи след залавяне му. Благодарение на тях властта попада и по следите на В. Левски. За да бъде предпазена от пълно унищожение ВРО, БРЦК иска от Апостола да вдигне въстание в България. Той обаче отказва, тъй като въпреки постигнатите успехи смята, че подготовката за въстание не е достатъчна.. С риск на живота си Пазарджик Левски се отправил към Ловеч, за да може да прибере и запази архивите на организацията. След това има намерение да се прехвърли в Румъния. На 26 декември 1872 г. пристига в Къкринското ханче, откъдето възнамерява да тръгне за Търново и Букурещ. При пътуването от Ловеч до Къкрина е придружаван от Никола Цветков. На 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак. В края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не довежда до съществен резултат. Левски е осъден на смърт чрез обесване. Със специална султанска заповед на Абдул Азис смъртната присъда на Апостола е потвърдена. Васил Левски се налага като лидер на ВРО, идеолог, организатор и ръководител на българското национално- освободително движение. Далновиден и талантлив организатор, той обобщава опита на революционното движение до този момент и пръв достига до съзнанието за необходимостта от предварителна подготовка чрез създаването на революционни комитети и пренасяне на центъра на организирането на националната революция в българските земи. Убеден демократ, Левски вярвал в силите на българите сами да извоюват своята свобода, защото \"който ни освободи, той ще ни зароби\". Проповядва идеята за \"свята и чиста република\", за общество и държава, в която всички \"да бъдат напълно свободни там, гдето живее българинът - в България, Тракия, Македония\".За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.02.19", "title": "Денят 19 февруари в българската история"}
{"url": "http://www.focus-news.net/news/2018/02/19/2490031/premierat-boyko-borisov-shte-se-sreshtne-s-ministar-predsedatelya-na-kabo-verde-zhuze-yulisesh-de-pina-koreya-e-silva.html", "text": "Министър-председателят Бойко Борисов ще се срещне с премиера на Кабо Верде Жузе Юлисеш де Пина Корея е Силва, който ще бъде на официално посещение в България. Това съобщиха от правителствената информационна служба. На срещата ще бъде обсъдено развитието на двустранните отношения и възможностите за активизиране на търговско-икономическото сътрудничество. Очаква се тема на разговор да бъде и партньорството на Кабо Верде с Европейския съюз.\r\nВ делегацията, придружаваща премиера Жузе Юлисеш де Пина Корея е Силва, са включени Луиш Филипе Тавареш, министър на външните работи, общностите и отбраната, и Жузе Филомено Диаш Монтейро, посланик на страната в Белгия и постоянен представител в ЕС.", "date": "2018.02.19", "title": "Премиерът Бойко Борисов ще се срещне с министър-председателя на Кабо Верде Жузе Юлисеш де Пина Корея е Силва"}
{"url": "http://www.focus-news.net/news/2018/02/19/2490034/telesur-balgarskoto-mvnr-osadi-krayno-desniya-lukov-marsh-provezhdan-v-chest-na-pro-natsistki-general.html", "text": "Най-голямата медия в Южна Америка – Telesur, отбелязва в пространен материал, че Министерството на външните работи на България е осъдило провеждания ежегодно Луков марш, отбелязващ паметта на българския про-нацистки генерал Христо Луков , по време на който стотици крайно-десни националисти обикалят българската столица в течение на два часа.\r\nКакто пишат от южноамериканската медия, външното ведомство е осъдило маршът, като е заявило, че актовете, възвеличаващи нацистката идеология „са абсолютно неприемливи“.\r\nПревод и редакция:", "date": "2018.02.19", "title": "Telesur: Българското МВнР осъди крайно-десния Луков марш, провеждан в чест на про-нацистки генерал"}
{"url": "http://www.focus-news.net/news/2018/02/19/2490029/premierat-boyko-borisov-shte-se-sreshtne-s-ungarskiya-ministar-predsedatel-viktor-orban.html", "text": "Министър-председателят Бойко Борисов ще се срещне с премиера на Унгария Виктор Орбан, който ще бъде на работно посещение в България. Това съобщиха от правителствената информационна служба. На срещата в резиденция \"Бояна\" ще бъде обсъдено развитието на двустранните отношения, възможностите за взаимодействие между Българското председателство на Съвета на ЕС и Унгарското председателство Вишеградска група, както и актуални европейски теми.", "date": "2018.02.19", "title": "Премиерът Бойко Борисов ще се срещне с унгарския министър-председател Виктор Орбан"}
{"url": "http://www.focus-news.net/news/2018/02/19/2490016/danas-sarbiya-aleksandar-vuchich-obyavi-che-sarbiya-e-gotova-za-kompromis-s-kosovo-no-za-nego-sa-nuzhni-dve-strani.html", "text": "Сърбия е готова за компромисно решение, но за компромис са нужни две страни, заяви в неделя вечерта президентът на Сърбия Александър Вучич след разговора си с американския сенатор Рон Джонсън, пише електронното издание на белградския вестник „Данас“.\r\nАмериканският сенатор е призовал всички народи в региона да се обърнат към бъдещето и да си си опростят тежките обиди от миналото, които не могат да бъдат забравени.\r\nВ хода на взаимната пресконференция, Вучич е посочил, че САЩ и Сърбия имат различни позиции относно диалога Белград – Прищина, като американският сенатор смята, че Сърбия носи отговорността за постигането на компромис, докато самият той е на мнение, че за компромис са нужни две страни.\r\nСръбският лидер е пояснил, че няма компромис, ако едната страна е абсолютно задоволена, а другата не. Той за пореден път е изразил позицията си, че Белград е отворен за разговор, но без да се прави обществено достояние това, какво е възможно и какво не е, като е добавил, че за народът най-важното е да се стигне до разрешение и Сърбия да не бъде унизена.\r\nОсвен това, той посочи, че Джонсън ще посети Прищина и че той го е помолил, Съединените щати, които са оказали силно влияние върху създаването на така наречената независимост на Косово, да помогнат на Сърбия да стабилизира региона и да повлияе на албанците, за да се постигне истински компромис.\r\nОт своя страна, Джонсън е уверил Вучич, че САЩ иска пълна стабилност и абсолютен мир в региона и че за тях това е приоритет, което е добра и важна новина за Белград, добави сръбският държавен глава, като съобщи, че е получил американската подкрепа за европейския път на Сърбия. \r\nПревод и редакция:", "date": "2018.02.19", "title": "„Данас“ (Сърбия): Александър Вучич обяви, че Сърбия е готова за компромис с Косово, но за него са нужни две страни"}
{"url": "http://www.focus-news.net/news/2018/02/19/2490028/vitseprezidentat-iliyana-yotova-shte-uchastva-v-otbelyazvaneto-na-145-godini-ot-gibelta-na-apostola-s-retsital-na-detsa-chlenove-na-klubovete-mladi-vazrozhdentsi.html", "text": "От 08.00 часа пред паметника на Васил Левски в София, вицепрезидентът Илияна Йотова ще участва в отбелязването на 145 години от гибелта на Апостола с рецитал на деца, членове на клубовете „Млади възрожденци“. Това съобщиха от прессекретариата на държавния глава. Вицепрезидентът ще се обърне с приветствени думи към децата.", "date": "2018.02.19", "title": "Вицепрезидентът Илияна Йотова ще участва в отбелязването на 145 години от гибелта на Апостола с рецитал на деца, членове на клубовете „Млади възрожденци“"}
{"url": "http://www.focus-news.net/news/2018/02/19/2490033/lovech-tsvetan-tsvetanov-shte-uchastva-v-poklonenie-pred-pametta-na-vasil-levski-v-grada.html", "text": "Председателят на ПГ на ГЕРБ и зам.-председател на партията Цветан Цветанов ще се включи в поколение пред паметта и делото на Апостола на свободата - Васил Левски, в Ловеч. Това съобщиха от пресцентъра на партията. \r\nОт 10.00 часа председателят на ПГ на ГЕРБ ще бъде на Пази мост, където ще наблюдава възстановка на срещата на Левски и Никола Цвятков с турските заптиета, предшестваща неговото залавяне.\r\nОт 10.30 часа Цветанов ще бъде на Къкринското ханче, където ще се включи в поклонението, ще поднесе цветя и ще наблюдава възстановка на залавянето на Апостола.", "date": "2018.02.19", "title": "Ловеч: Цветан Цветанов ще участва в поклонение пред паметта на Васил Левски в града"}
{"url": "http://www.focus-news.net/news/2018/02/19/2490027/darzhavniyat-glava-rumen-radev-shte-uchastva-vav-vazpomenatelnata-tseremoniya-po-povod-145-godini-ot-gibelta-na-vasil-levski.html", "text": "От 18.00 часа президентът Румен Радев ще участва във възпоменателната церемония по повод 145 години от гибелта на Апостола на свободата Васил Левски. Това съобщиха от прессекретариата на държавния глава. \r\nПрезидентът Радев ще произнесе слово и ще поднесе венец пред паметника на Васил Левски в столицата.", "date": "2018.02.19", "title": "Държавният глава Румен Радев ще участва във възпоменателната церемония по повод 145 години от гибелта на Васил Левски"}
{"url": "http://www.focus-news.net/news/2018/02/19/2490030/predsedatelyat-na-narodnoto-sabranie-tsveta-karayancheva-shte-prisastva-v-bryuksel-na-vazpomenatelna-tseremoniya-za-otbelyazvane-na-145-g-ot-gibelta-na-apostola-na-svobodata.html", "text": "Председателят на Народното събрание Цвета Караянчева ще присъства в Брюксел на възпоменателна церемония за отбелязване на 145 години от гибелта на Апостола на свободата пред барелефа на Васил Левски на сградата на консулската служба към посолството на България в Белгия. Отбелязването ще бъде в 17.00 часа. Това съобщиха от пресцентъра на Народното събрание.\r\nПочетен гост ще бъде председателят на Европейския парламент Антонио Таяни. На събитието ще присъстват народни представители, членове на Европейския парламент и представители на българската общност. Цвета Караянчева и Антонио Таяни ще отправят послания по повод годишнината. \r\nУченици от българското училище „Пейо Яворов“ към посолството на Република България ще изпълнят стихотворения, посветени на Апостола. Поднесени ще бъдат цветя пред барелефа на Васил Левски. \r\nПредседателят на Народното събрание Цвета Караянчева ще бъде в Брюксел за участие в Интерпарламентарната конференция за стабилност, икономическа координация и управление в Европейския съюз.", "date": "2018.02.19", "title": "Председателят на Народното събрание Цвета Караянчева ще присъства в Брюксел на възпоменателна церемония за отбелязване на 145 г. от гибелта на Апостола на свободата"}
{"url": "http://www.focus-news.net/news/2018/02/19/2490041/jewish-telegraphic-agency-krayno-desni-ekstremisti-marshiruvat-po-ulitsite-na-balgarskata-stolitsa.html", "text": "Стотици крайно-десни екстремисти маршируваха по улиците в центъра на София, в чест на български генерал, оглавявал про-нацистка организация през 30-те и 40-те години на 20 век, отбелязва базираната в САЩ еврейска агенция Jewish Telegraphic Agency.\r\nАгенцията обяснява, че Луков марш, провеждан в памет на съюза между България и Нацистка Германия, се е провел в събота, въпреки забраната на общинските власти, която е била отменена от българския съд.\r\nПо-нататък в материала на JTA се споменава, че Министерството на външните работи на България е излязло с осъдителна декларация за Луков Марш, в която го е определила като „демонстрация на ксенофобия, дискриминация и омраза“. \r\nАгенцията споменава също, че българското правителство, всички политически партии и еврейските организации са призовали за отменянето на мероприятието и че международна петиция срещу марша е събрала над 178 хиляди подписа.\r\nПревод и редакция:", "date": "2018.02.19", "title": "Jewish Telegraphic Agency: Крайно-десни екстремисти маршируват по улиците на българската столица"}
{"url": "http://www.focus-news.net/news/2018/02/19/2490039/plovdiv-narodnite-predstaviteli-ot-gerb-shte-provedat-priemni-za-grazhdani.html", "text": "Народните представители от  ГЕРБ - Пловдив ще проведат приемни с граждани от избирателния си район. Това съобщиха от пресцентъра на ПП ГЕРБ. Срещите с граждани ще се проведат, както следва:\r\nМенда Стоянова, председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91;\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2; \r\nАтанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21;\r\nСпас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.02.19", "title": "Пловдив: Народните представители от ГЕРБ ще проведат приемни за граждани"}
{"url": "http://www.focus-news.net/news/2018/02/19/2490042/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 19 февруари. Това съобщиха от пресцентъра на дружеството. \r\nВъв връзка с подмяна на уличен водопровод на ул. „Константин Муравиев“, кв. „Малинова долина – Изток“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Константин Муравиев“, ул. „Станимир Станимиров“, ул. „Инж. Стоимен Сарафов“ №27 и 29. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Станимир Станимиров“ ъгъла с ул. „Константин Муравиев“.\r\nВъв връзка с реконструкция на уличен водопровод на ул. „Петко Д. Петков“, кв. „Кубратово“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. „Христо Ботев“, ул. „Железопътна“, ул. „Петко Д. Петков“, махала „През линията“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Железопътна“ ъгъла с ул. „Христо Ботев“.\r\nВъв връзка с подмяна на спирателен кран на бул. „Александър Стамболийски“, жк. „Илинден“ , се налага спиране на водоподаването от 10:00  до 19:00 часа на клиентите на „Софийска вода”, живеещи в района на: бул. „Александър Стамболийски“, ул. „Индже войвода“, ул. „Татарли“, бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Индже войвода“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - .", "date": "2018.02.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/02/19/2490040/pregled-na-osnovnite-temi-v-starozagorskiya-pechat.html", "text": "„Арестуваните за \"износ на марихуана\" излязоха на свобода”, е водещо заглавие от страниците на вестник „Старозагорски новини“. С парични гаранции от 3000 лв. до 7000 лв. излязоха на свобода осемте задържани при мащабната акция на ГДБОП в Казанлък, Енина и Крън младежи, срещу които беше повдигнато обвинение в организирана престъпна група за \"износ\" на марихуана за Австрия. Специализираният съд е категоричен, че всички арестувани имат месторабота, постоянни адреси и нямат криминални прояви, в хода на делата не са били представени разпечатки от СРС-та, които да показват връзката им с \"водача\" на групата Ибрахим във Виена. Най-висока - 7000 лв., е паричната гаранция за Стефан Н. (Чеко), който беше зрелищно \"закопчан\" на улица \"Гладстон\" No 48 в Казанлък при акцията от 13 февруари. Причината, според запознати, е, че той има зад гърба си една условна присъда за държане на наркотици.  Неофициално стана известно, че австрийският съд е пуснал и задържаните двама души във Виена, които, според прокуратурата ни, ръководели широкомащабната дейност за доставка на големи количества изсушена марихуана в буркани. Дългогодишни криминалисти от Казанлък намекват, че в хода на акцията бил направен пропуск и не била проверена къща в павелбанското село Габарево, собственост на излежаващия 3-годишна присъда за наркотици Ангел Фурнаджиев, близък родственик на Чеко. В нощта след акцията къщата, в която не живее никой, е била подпалена и изгоряла почти до основи. Най-вероятно в пламъците са били унищожени важни улики, коментират запознати. Според тях необитаемото селско жилище е било използвано за депо. \r\n„Защо се правят тържества за обесването на Левски?“ е друга тема от страниците на изданието. \r\nУчилища и общини масово се надпреварват в съобщенията си за организирани тържества и тържествено честване на 145-годишнината от обесването на Васил Левски? Какво празнуваме, че да правим тържества? Нима позорът на палачите са повод за тържества и художествени програми? Нима за 29 години демократичен преход не можахме да скъсаме връзката със социализма, който зададе не само грешна дата за гибелта на най-великия и обичан син на България, но и превърна саможертвата му в повод за организиране на тържества. И не само на него!? Историческите данни са неопровержими, че обесването на Васил Левски от турските поробители се случва на 6 февруари 1873 г., време, в което е бил в сила и се е датирало по Юлианския календар. През 1916 г. в България е въведен Григорианският календар. Така датирането преди неговото въвеждане се променя с прибавянето на 13 дни към датите през XX век (от 1900 до 1916 г.) и 12 дни към датите през XIX век и назад във времето се прибавят 12 дни. Следователно датата 6 февруари 1873 г., когато е обесен Апостола на свободата по Юлианския календар (т.нар. стар стил) се трансформира в 18 февруари 1873 г. по Григорианския календар. \r\nПак според историческите източници Левски е заловен в село Къкрина на 27 декември 1972 г., където останал да пренощува в ханчето на доверения комитетски човек Христо Цонев - Латинеца. Залавя го турската полиция, която е разполагала с негова фотография и с точно описание на особените му белези. Съществуват предположения, че причината за залавянето му е предателство от съмишленик. Спори се за името на предателя - Поп Кръстю или Марин Поплуканов. Според други проучвания предателство спрямо Левски не е имало.\r\nПри придвижването му от Търново до София е бил охраняван само от 20 заптиета и по пътя до последно се е надявал, че ще бъде освободен от съмишленици. Напразно! В София Левски е предаден на съд. Апостола изгражда защитата си на основите на правата на християните според Хатихумаюна, за да не издаде някого и организацията. Комисията за процеса в състав - Али Саид паша, Шакир бей и Иванчо Хаджипенчович, е иззела функциите на съд, което е било недопустимо по законите на самата Османска империя. \r\nСмъртната присъда на Апостола е издадена на 14-и и е потвърдена на 21 януари 1873 г. Изпълнена е на 18 февруари 1873 г. в околностите на София. \r\nВ последните си мигове Левски се изповядва пред архиерейския наместник на София - отец Тодор Митов. В изповедта си казва: \"Каквото съм правил, в полза народу е. Моли се, отче, не за мене, а за отечеството България.\". \r\nСвещеник Тодор Митов свидетелства: \"След като свърших обреда, Левски беше вдигнат върху едно буре и окачен на въжето. Преди да бъде избутано бурето изпод краката му, той извика: Боже, избави България!\". \r\nКолкото и тържества да се организират за него, те никога няма да са достатъчни, но това трябва да се случва на 18 юли, когато през 1837 г. е роден най-великият син на България - гениалният организатор и идеолог на българската национална революция. А на датата 18 февруари трябва да отдадем почит пред саможертвата му за свободата на Отечеството. \r\n „ТЕЦ-овете от комплекс \"Марица изток\" подадоха заявленията си за дерогации”, четем още в ежедневника. Всичките четири въглищни топлоцентрали от комплекс \"Марица изток\" на 16 февруари (петък) са подали заявленията си за дерогации в подопечната на МОСВ Изпълнителна агенция \"Околна среда\". Тази, същата, която трябваше да им разреши удължаването на срока за подготовката на документите след официално заявени искания от страна на ТЕЦ-овете и дадени положително становище и надежди от страна на енергийния министър Теменужка Петкова.", "date": "2018.02.19", "title": "Преглед на основните теми в старозагорския печат"}
{"url": "http://www.focus-news.net/news/2018/02/19/2490044/zadalbochavane-na-satrudnichestvoto-mezhdu-natsionalnite-parlamenti-i-ep-po-dogovora-za-stabilnost-koordinatsiya-i-upravlenie-v-ikonomicheskiya-i-parichen-sayuz-shte-badat-obsadeni-v-bryuksel.html", "text": "Възможностите за задълбочаване на сътрудничеството между националните парламенти и Европейския парламент (ЕП) за изпълнението на Договора за стабилност, координация и управление в Икономическия и паричен съюз ще обсъдят участниците в Интерпарламентарната конференция за стабилност, икономическа координация и управление в ЕС. Това съобщиха от пресцентъра на Народното събрание. Двудневният форум, организиран от Европейския парламент и Народното събрание, е третото събитие в рамките на парламентарното измерение на Българското председателство на Съвета на ЕС. Домакин на конференцията, която ще се проведе днес и на 20 февруари 2018 г., е Европейският парламент в Брюксел.\r\n„Политически приоритети на цикъла на Европейския семестър 2018\" ще бъде темата, по която ще дебатират участниците в конференцията през първия ден. Дискусията ще водят председателят на Комисията по икономически и парични въпроси на Европейския парламент Роберто Гуалтиери и заместник-председателят на Комисията по бюджет и финанси на Народното събрание Евгения Ангелова. В рамките на обсъждането изказвания се очаква да направят заместник-председателят на Европейската комисия, отговарящ за еврото и социалния диалог Валдис Домбровскис, европейският комисар по Икономически и финансови въпроси, данъчно облагане и митнически съюз Пиер Московиси, европейският комисар по Заетост, социални въпроси, умения и трудова мобилност Мариан Тейсен, докладчиците за Европейския семестър за 2018 г. Кшищоф Хетман и Юг Байе.\r\nПо-късно парламентаристите ще имат интерпарламентарни срещи по комисии - Комисия по икономически и парични въпроси, Комисия по заетост и социални въпроси и Комисия по бюджет.\r\nПредседателят на Европейския парламент Антонио Таяни и председателят на Народното събрание Цвета Караянчева ще открият на 20 февруари 2018 г. в 9.00 часа Интерпарламентарната конференция за стабилност, икономическа координация и управление в ЕС. Темата на дискусията ще бъде „Укрепване на устойчивостта и стабилизация на Икономическия и паричен съюз\". В нея са поканени да участват председателят на Европейската комисия Жан-Клод Юнкер, председателят на Европейския съвет Доналд Туск, председателят на Еврогрупата Марио Сентено и председателят на Европейската централна банка Марио Драги.\r\nПредвижда се участниците в интерпарламентарната конференция да дебатират по темата „От Европейски механизъм за стабилност към Европейски валутен фонд: Каква трябва да бъде ролята на парламентите?\". Дискусията ще водят заместник-председателят на Европейския парламент Богуслав Либерадцки и председателят на Комисията по бюджет и финанси на Народното събрание Менда Стоянова.\r\nПо време на заключителната пленарна сесия парламентаристите от страните-членки на ЕС ще обсъдят следващата Многогодишна финансова рамка. Очаква се в дискусията да участват председателят на Комисията по бюджет на Европейския парламент Жан Артюи, председателят на Комисията по бюджет и финанси на Народното събрание Менда Стоянова, европейският комисар по бюджет и човешки ресурси Гюнтер Йотингер и други.", "date": "2018.02.19", "title": "Задълбочаване на сътрудничеството между националните парламенти и ЕП по Договора за стабилност, координация и управление в Икономическия и паричен съюз ще бъдат обсъдени в Брюксел"}
{"url": "http://www.focus-news.net/news/2018/02/19/2490043/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ ще проведат приемни за граждани. Това съобщиха от пресцентъра на ПП ГЕРБ.Приемните ще се проведат, както следва:\r\nДаниела Дженева, от 17 до 18:00 часа в офиса на  ГЕРБ в район „Южен”, ул.”Академик Петър Динеков”№ 1А\r\nСпартак Николов, от 17:00 до 18:30 часа в офиса на  ГЕРБ в район „Източен” на ул.”Коста Паница”№5\r\nВихър Захов,  от 17:00 до 18:30 часа в офиса на  ГЕРБ в район „Източен” на ул.”Коста Паница”№ 5\r\nВера Тоскова, от 16 до 18:00 часа в офиса на  ГЕРБ в район „Тракия” в жк.”Тракия”бл.91.\r\nАлександър Радев, от 17:30  до 19:00 часа в офиса на  ГЕРБ в район „Централен” на ул.”Прага” № 2. \r\nАтанас Узунов, от 17:30  до 19:00 часа в офиса на  ГЕРБ в район „Южен” на ул.”Академик Петър Динеков” №1А\r\nЕли Гатева, от 16 до 18:00 часа в офиса на  ГЕРБ в район „Тракия” в жк.”Тракия”бл.91.", "date": "2018.02.19", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/02/19/2490046/shumen-v-zalata-na-rayonnoto-upravlenie-na-mvr-shte-se-provede-brifing-za-uspeshna-realizatsiya-sreshtu-narkorazprostranenieto-na-teritoriyata-na-oblastta.html", "text": "В 13.00 часа в залата на Районно управление на МВР-Шумен. Това съобщиха от ОДМВР. Директорът на ОДМВР-Шумен ст. комисар Ялчън Расим, Маргарита Георгиева, административен ръководител-окръжен прокурор на Окръжна прокуратура Шумен и заместник-окръжният прокурор на Шумен Орлин Куздов ще дадат брифинг във връзка с успешна реализация срещу наркоразпространението на територията на областта.", "date": "2018.02.19", "title": "Шумен: В залата на Районното управление на МВР ще се проведе брифинг за успешна реализация срещу наркоразпространението на територията на областта"}
{"url": "http://www.focus-news.net/news/2018/02/19/2490038/plovdiv-v-grada-shte-se-provede-tseremoniya-po-otbelyazvane-na-145-godini-ot-gibelta-na-vasil-levski.html", "text": "В Пловдив ще се проведе церемония по отбелязване на 145 години от гибелта на Васил Левски. Това съобщиха за Радио „Фокус“ – Пловдив от дирекция „Култура и културно наследство“ към Общината. Отбелязването на годишнината ще започне от 11.00 часа пред паметника на Апостола на Централната алея на Бунарджика. Церемонията включва официално слово, поклонение, полагане на венци и цветя. Ще участват Военен духов оркестър, почетна рота и венценосци. Слово за Апостола на свободата ще произнесе доц. Владимир Янев – преподавател в Катедрата по българска литература и теория на литературата във Филологическия факултет на ПУ „Паисий Хилендарски“, а водещ ще бъде Стефан Попов, актьор в Драматичен театър – Пловдив.\r\nНа церемонията по отбелязване на 145 години от гибелта на Васил Левски ще присъстват Областният управител на Пловдив Здравко Димитров, кметът на града инж. Иван Тотев, председателят на Общински съвет-Пловдив, кметове на райони, Командването на пловдивския гарнизон, представители от армията, църквата, образователни институции, политически и обществени организации.\r\nВ 10.00 часа, преди поклонението, ще бъде отслужена панихида в църквата „Св. св. Петър и Павел“.\r\nТони МИХАЙЛОВ", "date": "2018.02.19", "title": "Пловдив: В града ще се проведе церемония по отбелязване на 145 години от гибелта на Васил Левски"}
{"url": "http://www.focus-news.net/news/2018/02/19/2490047/the-guardian-balgarskoto-mvnr-osadi-krayno-desen-marsh-provezhdan-v-sofiya.html", "text": "Министерството на външните работи на България излезе с осъдителна декларация за марш на стотици крайно-десни националисти, провеждан в чест на български генерал, оглавявал про-нацистка организация в страната през 30-те и 40-те години на 20 век, пише британското левичарско издание The Guardian.\r\nОт изданието отбелязват, че в събота, в София, се е провело двучасово факелно шествие въпреки призивите от най-големите партии в България, посолството на САЩ и няколко еврейски организации за осуетяването му.\r\nПо-нататък, от Guardian привеждат текста на декларацията на МВнР, отбелязват историята на Луков марш и подчертават, че местните власти са се опитали да забранят мероприятието, което се провежда ежегодно от 10 години насам и което правителството е осъдило като „срамен акт“. Но, отбелязва британският вестник, организаторите са се сдобили със съдебно решение, което им е позволило да проведат марша си.\r\nПревод и редакция:", "date": "2018.02.19", "title": "The Guardian: Българското МВнР осъди крайно-десен марш, провеждан в София"}
{"url": "http://www.focus-news.net/news/2018/02/19/2490037/blagoevgrad-s-polagane-na-tsvetya-i-ventsi-obshtina-simitli-shte-otbelezhi-145-godishnina-ot-obesvaneto-na-vasil-levski.html", "text": "Жителите на Община Симитли ще преклонят глава в знак на признателност към делото на Васил Левски. Това съобщи за Радио „Фокус“ – Пирин Таня Тасева, експерт „Връзки с обществеността“ към общината. С полагане на цветя и венци, жители и гости на града  ще отдадат почит на великото дело и мисъл на смелия българин. Церемонията е от 11.00 часа пред бюст – паметника на Левски в мемориалния парк в центъра на град Симитли. Рецитал със стихове за Дякона са подготвили ученици от СУ „Св. св. Кирил и Методий“ в Симитли. Ръководството на община Симитли кани всички, които уважават делата на великия българин, да преклоним глава пред безсмъртния подвиг на Апостола.\r\nЛивия НИНОВА", "date": "2018.02.19", "title": "Благоевград: С полагане на цветя и венци Община Симитли ще отбележи 145-годишнина от обесването на Васил Левски"}
{"url": "http://www.focus-news.net/news/2018/02/19/2490036/gd-granichna-politsiya-intenziven-e-trafikat-na-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът на товарни автомобили на изход на ГКПП \"Капитан Андреево\" и ГКПП \"Лесово\". Това съобщиха за Агенция \"Фокус\" от ГД \"Гранична полиция\".\r\nНормален е трафикът на всички контролно-пропускателни пунктове по границите с Румъния, Сърбия, Македония и Гърция.", "date": "2018.02.19", "title": "ГД \"Гранична полиция\": Интензивен е трафикът на товарни автомобили на изход на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/02/19/2490049/denyat-19-fevruari-v-svetovnata-istoriya.html", "text": "2017 г.\r\nКола-бомба експлодира в район Вададжър в Могадишу, Сомалия, убивайки 20 души и ранявайки още 50.2017 г.\r\nSpaceX успешно изстрелва ракета \"Falcon 9\" от космическия център \"Кенеди\", изпращайки космически кораб \"Дракон\" до Международната космическа станция. Успешно е възстановен и първия стадий на изстрелването.2017 г.\r\nОткриват се азиатските зимни игри в Сапоро Дом, Япония. В събитието участват над 2000 спортисти от 31 страни, включително Северна Корея.2015 г.\r\nЕгипетски войски навлизат на територията на Либия в направление на град Дарна под контрола на „Ислямска държава“2013 г.\r\nМинистър-председателят на Тунис Хамани Джебали подава оставка във връзка с изострени социални протести.2012 г.\r\nСирия и Египет взаимно отзовават своите дипломати.2012 г.\r\nИран спира доставката на нефт на британски и френски компании.2008 г.\r\nПет дни преди края на своя мандат, Фидел Кастро обявява, че не желае и няма да приеме нов мандат на президент или армейски главнокомандуващ.1986 г.\r\nКосмическа програма на СССР: В околоземна орбита е изстреляна космическата станция Мир — първата изследователска станция за дълго обитаване.1938 г.\r\nЗавършва работа първата в света полярна станция “Северен полюс –1”.1906 г.\r\nВ Мичиган е основана компания “Келог”, най-големият производител на зърнени храни в света.1878 г.\r\nТомас Алва Едисон патентова грамофона. Томас Алва Едисон e американски изобретател в областта на електротехниката и предприемач. Основател е на големи електротехнически компании. От 12 годишна възраст работи като вестникар и по-късно като телеграфист. Първото му изобретение е устройство за дуплекс по телеграфиране. След първия успех напуска работата си и създава работилници, в които произвежда създадените от него устройства. Създава редица оригинални устройства, които защитава с патенти. Заселва се в Менлоу Парк (щат Ню Йорк) (1876-1888 г.), където създава голяма лаборатория и работилници. По това време усъвършенства телефона на Ал. Бел и създава фонограф (грамофон), предлага и внедрява електрическа лампа с нагреваема жичка и различна електротехническа апаратура (цокъл и фасунка за електрически лампи, предпазител със стопяеми жички, електрически ключ, електромер и много други); експериментира електрификацията на железниците; разработва електромагнитната сепарация на железни руди; открива термоелектронната емисия през 1883 г. Конструира най-мощните електрически генератори. По проект на Едисон в Ню Йорк е построена първата в света електростанция за постоянен ток за обществено ползване през 1882 г. До края на живота си (от 1887 г.) живее в Уест Ориндж, където ръководи създадения от него изобретателски център. През този период усъвършенства фонограма и кинокамера, създава апарат за записване на телефонни разговори. Изобретява жп спирачка, желязно-никелов акумулатор и др. Автор е на повече от 1 000 изобретения.1878 г.\r\nОто фон Бисмарк произнася реч пред Райхстага, в която заявява желанието си да бъде посредник при организирането на предстоящия европейски конгрес (Берлинският конгрес). Впоследствие той е избран за председател. Ото фон Бисмарк (1815–1898 г.) e пруски и германски държавен деец, създател на германската държава. Обединява Германия \"отгоре\" по пътя на три последователни войни (Пруско-датска 1864 г., Австро-пруска 1866 г. и Френско-пруска 1870–1871 г.). Райхсканцлер е на Германия от 1871 г. до 1890 г. Във вътрешната и външната си политика защитава интересите на юнкерите и едрата германска буржоазия. Стреми се да наложи хегемонията на Германия в Европа. Първоначално насърчава Русия да започне Руско-турската война 1877–1878 г., но на състоялия се от 1 юни до 1 юли в Берлин конгрес застава на страната на нейните противници. Самият конгрес е свикан по настояване на Англия и Австро-Унгария. Освен тях в него участват и представители на Русия, Франция, Германия, Италия и Османската империя, също и на Гърция, Сърбия, Румъния и Черна гора. България чиято съдба се решавала там, нямала представители. Западно- европейските страни не одобряват подписания след войната между Русия и Османската империя Санстефански договор 1878 г. и настояват за неговото ревизиране. Изтощена от войната и в икономическо, и във военно отношение, Русия е принудена да приеме преразглеждането на Санстефанския договор. Като председател на Берлинския конгрес Ото фон Бисмарк улеснява ходовете на европейските представители. В общите пленарни заседания, на които участвали английският министър-председател Б. Дизраели (лорд Биконсфилд), австро-унгарският министър на външните работи Андраши, руският канцлер А. М. Горчаков и германският канцлер О. Бисмарк, се дебатират най-важните въпроси - териториалните граници на новоосвободената българска държава и съдбата на Босна и Херцеговина. Представителите на западните велики сили и особено лорд Биконсфилд и Андраши се стремят да намалят границите на България и да осигурят своите икономически интереси в нея след откъсването й от пределите на Османската империя. Австро-унгарската дипломация с мълчаливото съгласие на останалите западноевропейски сили се бори за по-големи права върху Босна и Херцеговина. Пред конгреса с известни териториални претенции към България излизат и някои от представителите на съседните балкански страни. На протестните писма на българския народ, изпратени до конгреса от всички краища на страната и особено от онези, които се предвиждало да останат в пределите на Османската империя, не е обърнато внимание.1855 г.\r\nАлександър II става руски император. Александър II (1818 г.-1881 г.) е руски император от династията Романови, най-големия син на Николай I Павлович и Александра Фьодоровна. Политическото положение в Русия след неуспешната Кримска война (1853-1856 г.) създава условия за реформи и Александър II е принуден да ги започне. На 19 февруари 1861 г. ( 3 март 1861 г.) отменя крепостното право, поради което е наречен Цар Освободител. Александър II отменя телесните наказания и въвежда нов университетски устав (1863 г.), земска и съдебна реформи. Започва подготовката на военна реформа. От 1862 г. обявява публично държавния бюджет. След 1866 г. се извършват няколко опита за атентат срещу Александър II. Това довежда до засилване на ролята на органите за вътрешна сигурност и репресиите срещу радикалните течения, организации и движения. Създава върховна разпоредителна комисия (1880 г.) начело с граф Лорис-Меликов. Създава условия за либерализация на обществения живот и проявяване на радикални идеи в публицистиката, литературата и други области на обществения живот. Приема закон за градско самоуправление (1870 г.) и закон за всеобща военна повинност (1874 г.). В областта на външната политика Александър II обръща особено внимание на т. нар. източен въпрос и за отменяне условията на Парижкия мирен договор (1856 г.). Продава на САЩ Аляска (1866 г.), присъединява Туркестан (1864 г.), Хива (1873 г.) и Кокандското ханство (1876 г.). За да засили руското влияние на Балканите, започва война с Турция (1877-1878 г.). Войната завършва с успешния за Русия Санстефански мирен договор (1878 г.). Берлинският конгрес (1878 г.) затвърждава политическото положение на Русия в Европа като велика сила. Александър II става жертва на атентат, организиран от радикалната организация \"Народна воля\".1807 г.\r\nАрестуван е Аарон Бур, вицепрезидент на САЩ в годините 1801-1805. Той е арестуван по обвинение в измяна. Според обвинението той планира да нахлуе в Мексико и да установи там свой режим.1797 г.\r\nНаполеон и папа Пий VI подписват Толентинския договор, според който Болоня, Анкона и Ферара се присъединяват към Франция.1726 г.\r\nВ Русия е учреден Върховният таен съвет. Той е висше държавно съвещателно учреждение в Русия в периода 1726-1730 г. Състои се от осем души. Създаден е от Екатерина I (на снимката) като съвещателен орган, който има за задача да решава най-важните държавни въпроси. Опитва се да ограничи самодържавието в своя полза, но е разпуснат от императрица Анна Ивановна.1674 г.\r\nСключен е Уестминстърският мир. Чрез него се слага край на Третата англо-холандска война. Англия е принудена да подпише договора поради това, че парламентът не отпуска повече средства за провеждането на войната. Англичаните са обезкуражени от факта, че холандската флота успява да превземе повече от 550 английски кораба, както и от това, че Холандия успява да си възвърне контрола над Нов Амстердам през 1673 г. Това може лесно да бъде счетено за загуба от страна на Англия, която инициира войната, в която холандците причиняват неочаквано големи финансови разходи за Англия. Според мирния договор Нова Холандия се счита вече за английско владение, а Суринам, завладян от холандците през 1667 г., остава холандска колония, затвърждавайки статуквото от 1667 г.356 г.\r\nКонстанций II Велики заповядва да се затворят всички езически храмове в Римската империя.Флавий Юлий Констанций (лат. Flavius Iulius Constantius) е римски император в периода 337-361 г. Втори син е на император Константин I Велики и Фауста. Роден е на 7 август 317 г. в Илирия. Баща му го издига в ранг цезар на 13 ноември 324 г. в Никомедия. По време на смъртта на Константин Велики е на източната римска граница където води военни действия срещу персите. Новината за смъртта на баща му го кара да препусне към Константинопол за да участва в подялбата на империята. Първи от братята си се оказва там и веднага е въвлечен или организира дворцовия заговор целящ осигуряването на имперска власт само на синовете на Константин I (Константин II, Констанций ІІ и Констанс) и отстраняването на другите наследници (Далмаций и Анибалиан). Този заговор известен като \"Клането на принцовете\" е в противоречие с истинското завещание на Константин Велики което веднага е подправено. Стабилната подкрепа на армията и придворните евнуси осигуряват бързата победа на Констанций ІІ и неговите братя. Далмаций и Анибалиан са несправедливо обвинени в отравянето на Константин Велики и избити заедно с повечето членове на техните семейства (пролетта-лятото 337 г.). Тримата братя се събират в Панония (септември 337) за да поделят империята. Констанций ІІ получава източните провинции Египет, Гърция и Тракия. По-късно принуждава Констанс да му отстъпи Илирик. Постоянното военно напрежение и тежките данъци обезсилват страната и въпреки че като цяло равновесието се запазва резултатът от дългото му властване е по-скоро отрицателен.На тази дата са родени:1878 г.\r\nРоден е Кристофър Упдал – норвежки писател. Дебютира като поет лирик (сборник “Песни”, 1905 г.). Издава сборник “Свещен огън” (1920 г.), цикъл романи “Танц в царството на мъглите” (т. I, Х, 1911-1924 г.).1859 г.\r\nРоден е Сванте Август Арениус - шведски физико-химик, автор на теорията за електролитната дисоциация (1887 г.), която е едно от най-големите обобщения в химията от ХIХ в. През 1903 г. получава Нобелова награда за физика. Завършва Упсалския университет. Работи във Физическия институт на АН в Стокхолм (от 1882 г.), професор е в Стокхолмския университет (1895 г.) и директор на Нобеловия институт (от 1905 г.). През 1901 г. става член на Шведската АН , почетен директор на университетите в Кеймбридж, Оксфорд, Бирмингам и др. Теорията за електролитната дисоциация обяснява връзката между електрическата проводимост и реакционната способност на електролитите. На нея се основават изследванията в областта на разтворите на В. Оствалд, Я. Вант-Хоф и др. Теорията на Арениус не отчита сложните взаимодействия на разтворените частици една с друга и с разтворителя; нейните количествени изводи се отнасят само за силно разредени водни разтвори. Арениус прави важни открития в областта на учението за скоростта на химичните реакции. Съставя уравнение, което свързва скоростта на реакцията с температурата (1889 г.). Занимава се с изследвания по астрономия и астрофизика, проучва приложението на физико-химичните процеси. Автор е на хипотеза за вечността на живото вещество и за пренасянето на зародишен живот от една планета на друга.1843 г.\r\nРодена е Адела (Аделина) Пати - италианска оперна певица (колоратурен сопран). Семейството й емигрира в САЩ. Започва да пее на 8-годишна възраст и в продължение на 2 години изнася над 300 концерта. На 18 години гастролира в \"Ковънт Гардън\" (Лондон) в операта \"Сомнамбула\" на В. Белини и се превръща в сензация. Триумфира по сцените на Брюксел, Париж, Санкт Петербург, Милано, Монте Карло, Мадрид. В репертоара си има 42 опери. Хонорарът й е $ 5 000 за спектакъл; притежава собствен луксозен влак (1881 г.) и частен театър в Южен Уелс (1886 г.). Джузепе Верди я нарича \"най-великата оперна певица\". Адела Пати умира на 27 септември 1919 г.1824 г.\r\nРоден е Константин Дмитриевич Ушински - руски педагог демократ, създател на научната педагогика в Русия. Завършва Юридическия факултет на Московския университет (1844 г.). Професор в Ярославския Демидовски лицей (1846-1849 г.), преподавател и инспектор на класовете в Гатчинския институт за сираци (1854-1859 г.), инспектор на класовете (зам. директор по учебната работа) на Смолния институт (1859-1862 г.). Основа на неговата педагогическа система е изискването за демократизация на народното образование и идеята за народностно възпитание. Разглежда труда като условие за всестранно развитие на личността. Централно място в образованието определя на родния език. В дидактиката прокарва идеята за възпитаващо обучение, разработва принципите за избиране на учебния материал и методите за обучение в зависимост от възрастовите особености на децата. Педагогическите му идеи са изложени в книги за първоначално четене в клас “Детски свят” (1861 г.) и “Родно слово” (1864 г.). Негов фундаментален труд е “Човекът като предмет на възпитанието. Опит за педагогическа антропология” (2 т. а, 1868-1869 г.).1821 г.\r\nРоден е Август Шлайхер - германски езиковед. Професор е в Пражкия (от 1850 г.) и Йенския (от 1857 г.) университет. Представител е на натуралистичната школа в езикознанието, оформила се под влияние на възгледите на Ч. Дарвин и диалектиката на Хегел. Към езиковите явления и процеси Шлайхер прилага законите на диалектиката на Хегел (разполага в триада основните типове морфологическа структура на езиците), разглежда езика като организъм, който трябва да се изследва с методите на естествените науки, представя идеята за деградацията на езиците и схемата на “родословното дърво” на индоевропейски езици. Сравнителният метод за изучаване на езиците, който използва, подготвя учението за фонетичните закони на младограматическата школа. Трудовете на Шлайхер изиграват значителна роля в развитието на индоевропеистиката, основните задачи на която той вижда в реконструкцията на общоиндоевропейски език. Един от първите лингвисти, които се занимават с изучаване на живите езици (между тях и литовски) и диалекти; изследва и славянски езици. В труда си “Компендиум на сравнителната граматика на индогерманските езици” (ч. 1-2, 1861-1862 г.) излага най-пълно за своето време системата на индоевропейските езици.1743 г.\r\nРоден е Луиджи Бокерини - италиански композитор и виолончелист. Утвърждава виолончелото като солов инструмент. Автор е на около 30 симфонии и около 400 камерно-инструментални произведения, съчинения за виолончело и др. Сонатите и концертите на Луиджи Бокерини са класически образци на соловата инструментална музика от ХVIII век.1551 г.\r\nРоден е Анри III - френски крал (от 1574 г.). Избран е за крал на Полша и за велик княз на Литва през 1573 г. След смъртта на брат си – френския крал Шарл IХ, се завръща във Франция, за да заеме престола. Бори се срещу хугенотите и срещу представителите на Католическата лига.1473 г.\r\nРоден е Николай Коперник - полски астроном, създател на хелиоцентризма. Учи астрономия в Краковския университет (от 1491 г.), продължава обучението си в Болоня, Италия. Работи като преподавател по математика в Рим. Следва медицина в Падуа, след което се завръща в родината си (1505 г.) и постъпва в монашески орден. Същевременно продължава със заниманията си по астрономия. Своята астрономическа система създава още през 1512 г., но едва през 1543 г. (на 70-годишна възраст) успява да публикува съчинението си “За въртенето на небесните сфери” (“De revolutionibus orbium coelestium libri VI”), от което успява да види само един екземпляр в предсмъртния си час. Съчинението е забранено от Католическата църква от 1616 г. до 1828 г. Коперник се отказва от приетото в течение на векове схващане за Земята като център на Вселената. Обяснява видимите движения на небесните тела - около оста си и около Слънцето, в т. ч. и на Земята.На тази дата умират:2016 г.\r\nУмира Умберто Еко - италиански писател, философ-семиотик и медиевист. Най-известен със своите романи и есета.Отличен е с над 30 титли доктор хонорис кауза от различни академични институции по света като Университета в Одеса (1986), Нова Сорбона (1989), Софийски университет „Св. Климент Охридски“ (1990), Буенос Айрес (1994), Санта Клара (1996), Москва (1998), Берлин (FUB) (1998), Квебек (UQAM) (2000), Йерусалим (2002) и Сиена (2002).2016 г.\r\nУмира Харпър Ли - американска писателка. Тя е известна с творбата си „Да убиеш присмехулник“ – една от класиките в американската литература, която печели Пулицър и е обявена за най-добрия роман на всички времена във Великобритания.1973 г.\r\nУмира Йожеф (Джозеф) Сигети - унгарски цигулар. Дебютира на 13-годишна възраст в Берлин. През 1917 г.-1924 г. ръководи майсторски класове в Женевската консерватория. От 1940 г. живее в САЩ. Неговите изпълнения на творби на Й. С. Бах, В. А. Моцарт, Л. Бетовен, Й. Брамс, С. Прокофиев, Б. Барток, А. Казели и др. се отличават с дълбочина на интерпретацията и техническо съвършенство. Автор е на транскрипции за цигулка и пиано.1952 г.\r\nУмира Кнут Хамсун (псевдоним на Кнут Педерсен) - норвежки писател. Първият му роман “Глад” излиза през 1890 г. Той е автор още на романите “Бенони” (1908 г.), “Роза” (1908 г.), “Местечко Сегелфос” (1915 г.), “Плодовете на земята” (1917 г.), “Бродяга” (1927 г.), “Август” (1930 г.). Издава стихове (сборник “Дивият хор”, 1904 г.) и публицистика. Последната си книга “По обраслите пътеки” издава през 1949 г. През 1920 г. получава Нобелова награда за литература.1951 г.\r\nУмира Андре Пол Гийом Жид - френски писател. Той дебютира с поезия, повлияна от родоначалника на символизма Ст. Маларме, както и от О. Уайлд: \"Тетрадките на Андре Валтер\" (1891 г.), \"Стихотворения на Андре Валтер\" (1892 г.). Слава му донасят първите романи: \"Аморалистът\" (1902 г.), \"Тясната врата\" (1909 г.) и \"Подземията на Ватикана\" (1914 г.). През 1926 г. пътува из Африка и написва книги \"Пътешествие из Конго\" и \"Завръщане от езерото Чад\". През 1936 г. посещава СССР, среща се със Сталин, присъства на погребението на Горки. След завръщането си във Франция издава книга \"Завръщане от СССР\". Написва още няколко романа: \"Женевиев\" (1936 г.), \"Училище за жени\" (1944 г.) и др. По време на окупацията на Франция от Германия напуска родината си. Автор е на пиесите \"Цар Кандавл\" (1901 г.), \"Саул\"(1903 г.), \"Едип\"( 1930 г.), \"Дневници\", очерци, литературнокритическата книга \"Достоевски\" (1923 г.). Носител е на Нобелова награда за литература за 1947 г.1942 г.\r\nПрезидентът на САЩ Франклин Рузвелт издава заповед за интерниране на всички американци от японски произход.\r\nФранклин Рузвелт е американски политик, президент на САЩ (1933-1945 г.), член на Демократическата партия. През 1904 г. завършва Харвардския университет, а през 1907 г. Юридическия факултет на Колумбийския университет. От 1910 г. е сенатор от щата Ню Йорк. В периода 1913-1920 г. е помощник морски министър. Заема отговорни постове в различни фирми и банки (1921-1933 г.). През 1921 г. заболява тежко и остава инвалид, но това не пречи на активната му политическата дейност. Избран е за губернатор на щата Ню Йорк през 1928 г. Усъвършенства значително трудовото законодателство на щата. През 1933 г. е избран за президент на САЩ, след това е преизбиран (1936 г., 1940 г., 1944 г.). Отменя сухия режим и успява да спре световната икономическа криза (1929-1933 г.), от която най-много са пострадали САЩ. Политиката му се нарича \"Нов курс\". Провежда система от реформи, чрез които ликвидира последствията от икономическата криза чрез засилване на държавното участие в икономиката на страната. Прокарва закон за социалното застраховане, закон за трудовите отношения. Остава в историята като демократ, привърженик на мирното съвместно съществуване. През 1939-1940 г. се обявява против съветско-германския договор от 23 август 1939 г. и политиката на СССР по отношение на Финландия и Прибалтика. Провъзгласява \"морално ембарго\" върху продажбата на въоръжение и военни материали на СССР. След началото на Втората световна война поддържа Англия и Франция срещу Германия. През март 1941 г. по негово предложение Американският конгрес приема закон за даване на заем или под наем на оръжие, боеприпаси, стратегически суровини, продоволствие и други материали на страните, участващи във войната против хитлеристка Германия (заем - наем; ленд - лийз). След намесата на САЩ във войната на 11 юни 1942 г. подписва съветско-американския договор за принципите на взаимната помощ във воденето на войната против агресията. Участва при изработването на Атлантическата харта, в Техеранската (1943 г.) и Кримската (февруари1945 г.) конференция.1942 г.\r\nУмира Карлис Зале (Карл Фьодорович) - латвийски скулптор. Учи Петербургската художествена академия (1917-1920 г., в класа на А. Т. Матвеев). Живее и работи в Берлин (1921-1923 г.), след което се завръща в Латвия. Най-големите произведения: Братско гробище в Рига (1924-1936 г., заедно с арх. А. К. Бирзениек) и Паметник на свободата (1931-1935 г.) в Рига. Развива националните традиции в стил \"модерн\". Ръководител е на скулптурно ателие (1936-1942 г.) и професор в Латвийската художествена академия в Рига.1054 г.\r\nУмира Ярослав Мъдри - велик киевски княз (от 1019 г.), син на княз Владимир Святославич. Докато баща му е жив, Ярослав Мъдри е княз в Ростов, а след това е негов помощник в Новгород. През 1015 г. Новгород спира да плаща данък и прави опит да се отдели от Киев. По време на подготовката за война Ярослав получава известие за смъртта на баща си и за заемането на трона от брат му Светополк. Той воюва за Киев 4 години. Подържа полския крал Болеслав I и печенегите. През 1019 г. след победа край р. Алта Ярослав Мъдри завзема Киев и става велик княз. При него са налице първите признаци за раздробяване на древна Русия. Принуден е да води борба с княз Бречислав, на когото през 1021 г. предава градовете Усвет и Витебск. Опасен противник е и брат му - княз Мстислав Владимирович, на когото отстъпва земите на източно от р. Днепър. След смъртта на Мстислав и след успешни походи в Полша (1030-1031 г.) Ярослав Мъдри разширява границите на западна и северозападна, утвърждава властта си на западния бряг на Чудското езеро, където построява гр. Юриев. През 1040 г. изпраща войски в Литва, а през 1042 г. - в Южна Финландия. През 1036 г. разгромява печенегите край Киев и спира техните набези. През 1043-1046 г. воюва с Византия. След смъртта му руската земя е поделена между 5-мата му синове.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.02.19", "title": "Денят 19 февруари в световната история"}
{"url": "http://www.focus-news.net/news/2018/02/19/2490053/balgariya-komentari-v-svetovnite-medii-agentsiya-fokus.html", "text": "Най-голямата медия в Южна Америка – Telesur, отбелязва в пространен материал, че Министерството на външните работи на България е осъдило провеждания ежегодно Луков марш, отбелязващ паметта на българския про-нацистки генерал Христо Луков , по време на който стотици крайно-десни националисти обикалят българската столица в течение на два часа.\r\nКакто пишат от южноамериканската медия, външното ведомство е осъдило маршът, като е заявило, че актовете, възвеличаващи нацистката идеология „са абсолютно неприемливи“.\r\n*** Стотици крайно-десни екстремисти маршируваха по улиците в центъра на София, в чест на български генерал, оглавявал про-нацистка организация през 30-те и 40-те години на 20 век, отбелязва базираната в САЩ еврейска агенция Jewish Telegraphic Agency.\r\nАгенцията обяснява, че Луков марш, провеждан в памет на съюза между България и Нацистка Германия, се е провел в събота, въпреки забраната на общинските власти, която е била отменена от българския съд.\r\nПо-нататък в материала на JTA се споменава, че Министерството на външните работи на България е излязло с осъдителна декларация за Луков Марш, в която го е определила като „демонстрация на ксенофобия, дискриминация и омраза“. \r\nАгенцията споменава също, че българското правителство, всички политически партии и еврейските организации са призовали за отменянето на мероприятието и че международна петиция срещу марша е събрала над 178 хиляди подписа.\r\n*** Министерството на външните работи на България излезе с осъдителна декларация за марш на стотици крайно-десни националисти, провеждан в чест на български генерал, оглавявал про-нацистка организация в страната през 30-те и 40-те години на 20 век, пише британското левичарско издание The Guardian.\r\nОт изданието отбелязват, че в събота, в София, се е провело двучасово факелно шествие въпреки призивите от най-големите партии в България, посолството на САЩ и няколко еврейски организации за осуетяването му.\r\nПо-нататък, от Guardian привеждат текста на декларацията на МВнР, отбелязват историята на Луков марш и подчертават, че местните власти са се опитали да забранят мероприятието, което се провежда ежегодно от 10 години насам и което правителството е осъдило като „срамен акт“. Но, отбелязва британският вестник, организаторите са се сдобили със съдебно решение, което им е позволило да проведат марша си.\r\n*** Израелското издание The Jerusalem Post също отбелязва осъдителната декларация на българското Министерство на външните работи относно факелното шествие на стотици крайно-десни националисти, в чест на български генерал, оглавявал пронацистка организация в страната през 30-те и 40-те години на 20 век.\r\nМатериалът на израелския вестник не се различава от материалите на другите световни медии, отразили събитието.", "date": "2018.02.19", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/02/19/2490052/direktorite-po-otbranitelnata-politika-na-stranite-chlenki-na-es-shte-obsadyat-v-sofiya-aktualni-vaprosi-na-obshtata-politika-za-sigurnost-i-otbrana-na-sayuza.html", "text": "Среща на директорите по отбранителната политика на страните - членки на ЕС ще се проведе на 19 и 20 февруари 2018 г. в София, в рамките на българското председателство на Съвета на ЕС. Това съобщиха от пресцентъра на Министерство на отбраната. Форумът има за цел да подпомогне подготовката за провеждане на Съвета по външни работи/Отбрана, който ще се състои на 6 март 2018 г. в Брюксел.\r\nВ рамките на три работни сесии участниците в срещата ще обсъдят актуалното състояние на сътрудничеството ЕС-НАТО, възможностите за постигането на повече взаимосвързаност между Постоянното структурирано сътрудничество в областта на отбраната, Координирания годишен преглед на отбраната и Европейския фонд за отбрана, както и подобряването на военната мобилност в рамките на Европейския съюз.\r\nДомакин от българска страна ще бъде Росица Димитрова - директор на дирекция „Отбранителна политика“ в Министерството на отбраната. Наред с делегатите от страните-членки на съюза, във форума ще участват представители на високо ниво от Европейската служба за външна дейност, Европейската комисия, Генералния секретариат на Съвета, Европейската агенция по отбрана и НАТО.\r\nСрещата ще се проведе в Националния дворец на културата в София.", "date": "2018.02.19", "title": "Директорите по отбранителната политика на страните-членки на ЕС ще обсъдят в София актуални въпроси на общата политика за сигурност и отбрана на съюза"}
{"url": "http://www.focus-news.net/news/2018/02/19/2490051/the-jerusalem-post-mvnr-na-balgariya-osadi-neonatsistki-marsh.html", "text": "Израелското издание The Jerusalem Post също отбелязва осъдителната декларация на българското Министерство на външните работи относно факелното шествие на стотици крайно-десни националисти, в чест на български генерал, оглавявал пронацистка организация в страната през 30-те и 40-те години на 20 век.\r\nМатериалът на израелския вестник не се различава от материалите на другите световни медии, отразили събитието.\r\nПревод и редакция:", "date": "2018.02.19", "title": "The Jerusalem Post: МВнР на България осъди неонацистки марш"}
{"url": "http://www.focus-news.net/news/2018/02/19/2490050/pregled-na-osnovnite-temi-v-dobrudzhanskiya-pechat.html", "text": "„Директорка на училище „образова“ неграмотни и полуграмотни с фалшиви свидетелства“, съобщава челото на вестник „Нова добруджанска трибуна“. Районната прокуратура в Генерал Тошево е предала на съда 51-годишната директорка на ОУ „Христо Ботев“ в село Кардам Недка Василева. Тя е с три обвинения за документни престъпления. Престъпленията са вършени в периода 2009 – 2013 година. Делото ще се гледа в Районния съд в град Генерал Тошево. Приходите от благотворителен бал на банка ще бъдат предоставени за оборудване на най-старото земеделско училище в Добруджа, съобщава изданието. 4 100 лева са предоставени на Професионалната гимназия по аграрно стопанство в Добрич. Средствата са събрани на втората официална вечеря на Шестата Национална среща на земеделските производители в България. По думите на директора на гимназията Господин Господинов всяка финансова помощ е важна за училището. Отново за проблеми с качеството на водата в Добрич, информира изданието, позовавайки се на Регионалната здравна инспекция в града. Според ръководството на ВиК-Добрич проблемът с дължи за пореден път на Помпена станция Батово-2. Там в каптажите е проникнала кал и това е причина за мътността на водата, която са ползвали в четвъртък домакинства в града. \r\n„Родители в Добрич също настояват за видеозаснемане в детските заведения“, съобщава на първа страница другият регионален вестник „Добруджанска трибуна“. Те са се присъединили към поредицата от протести в страната срещу насилието в детските градини и училища. „Това ли трябва да причинявате на децата ни? Искаме камери!“, „Не на насилието над децата ни!“, „Няма извинение за насилието“ са част от лозунгите, издигнати по време на протеста в Добрич. Сред основните искания е задължително въвеждане на видеозаснемане и увеличаване на броя на помощния персонал. „Сирни Заговезни събра млади и стари в „Старият Добрич“, съобщава всекидневникът. Добричлии са си взели прошка и са се забавлявали, спазвайки стародавните традиции. Празникът е започнал с кукерско шествие. „Обществен консултативен съвет сформира ВиК – Добрич“, съобщава изданието. Идеята е гарантиране на прозрачност в работата на водното дружество. Стартирана е процедура за сформиране на съвета. В началото ще бъдат събирани кандидатури за членове на съвета. Съветът ще изпълнява ролята на консултативно звено. Целта е набиране на позиции, становища и инициативи за решаване на проблеми.", "date": "2018.02.19", "title": "Преглед на основните теми в добруджанския печат"}
{"url": "http://www.focus-news.net/news/2018/02/19/2490045/ministarat-na-otbranata-krasimir-karakachanov-shte-pochete-pametta-na-apostola-na-svobodata.html", "text": "Министърът на отбраната Красимир Каракачанов ще участва в тържествения ритуал, посветен на 145-ата годишнина от гибелта на Васил Левски в Карлово. Това съобщиха от пресцентъра на Министерство на отбраната. Възпоменателният митинг-поклонение ще се състои от 11.00 часа на площад „Васил Левски“ в града. В ритуала ще участват представителни роти и военният духов оркестър на 61-ва Стрямска механизирана бригада.", "date": "2018.02.19", "title": "Министърът на отбраната Красимир Каракачанов ще почете паметта на Апостола на Свободата"}
{"url": "http://www.focus-news.net/news/2018/02/19/2490054/ombudsmanat-maya-manolova-svikva-forum-za-zashtita-pravata-na-detsata-ostanali-bez-roditeli.html", "text": "Омбудсманът Мая Манолова организира обществена дискусия под наслов „Социално-икономическа защита на деца, с един или с двама починали родители“. Това съобщиха от пресофиса на омбудсмана. Събитието ще се състои от 11.00 часа в институцията на омбудсмана на ул. „Георг Вашингтон“ № 22.\r\nПовод за инициирането на форума е кампанията за защита правата на децата сираци, която омбудсманът Мая Манолова стартира в края на миналата година. Идеята възникна след гневното писмо на самотната майка с три деца Златина Хаджипанайотова, потърсила съдействие от Манолова за осигуряване на постоянна персонална помощ за деца, останали с един родител. Още тогава омбудсманът обяви, че ще организира национална кръгла маса, на която ще бъдат поканени всички отговорни институции. Манолова се ангажира да отправи предложение до Министерски съвет за нормативни промени, които да гарантират правата на децата, останали без един или двама родители. Тя ще настоява за промени на текстовете, свързани с условията за получаване на наследствена пенсия от деца с починал родител, както и за изменение в наредбата за училищните стипендии.\r\nНа форума ще бъдат представени конкретни случаи, ограничаващи достъпа на деца до стипендия, наследствена или персонална пенсия. \r\nДо момента над 3 000 души са подкрепили каузата на омбудсмана Мая Манолова да защити правата на децата, останали с един родител.", "date": "2018.02.19", "title": "Омбудсманът Мая Манолова свиква форум за защита правата на децата, останали без родители"}
{"url": "http://www.focus-news.net/news/2018/02/19/2490055/kyustendil-narodniyat-predstavitel-ot-gerb-radoslava-chekanska-organizira-priemen-den-za-grazhdani-v-selo-yahinovo.html", "text": "Народният представител от ГЕРБ - Дупница Радослава Чеканска организира изнесена приемна за граждани в село Яхиново, община Дупница. Това съобщиха от пресцентъра на ПП ГЕРБ. Приемният ден ще се проведе от 16.30 часа до 18.00 часа в сградата на Кметството на село Яхиново. Предварителни записвания за срещата-разговор с народния представител гражданите могат да направят при секретаря на Кметството.", "date": "2018.02.19", "title": "Кюстендил: Народният представител от ГЕРБ Радослава Чеканска организира приемен ден за граждани в село Яхиново"}
{"url": "http://www.focus-news.net/news/2018/02/19/2490035/blagoevgrad-rodolyubivi-balgari-ot-shest-obshtini-shte-zapalyat-fakli-i-shte-vdignat-natsionalniya-tribagrenik-v-shestvie-v-petrich-za-145-ata-godishnina-ot-obesvaneto-na-apostola-na-svobodata.html", "text": "Родолюбиви българи от шест общини ще запалят факли и ще вдигнат националния трибагреник в шествие по повод 145-ата годишнина от обесването на Апостола на свободата. Това съобщиха от пресцентъра на Община Петрич. Преклонението пред живота и делото на Левски, за първа година в Петрич, обединява признателни български синове и дъщери от пет общини на Благоевградска област - Сандански, Разлог, Симитли, Струмяни и Кресна. Община Петрич е осигурила 400 факли за шествието, което ще започне в 18.15 ч. от градския площад и ще спре пред паметник „Народни будители”. Портрет на Апостола, националният трибагреник и равномерни удари на тъпани ще водят участниците в шествието. \r\nВ програмата пред паметник „Народни будители” са включени: поетичен рецитал, откъс от авторския спектакъл „Робът се бори за свобода, а свободният за съвършенство” на ТА „Гайтан” и полагане на цветя и венци. Надсловът на програмата е „Помним те, Апостоле!”.                                                    \r\nОбщина Петрич кани всички граждани да се включат във факелното шествие и заслужено да уважат делото на Васил Левски, защото с личния пример вдъхновяваме и възпитаваме.", "date": "2018.02.19", "title": "Благоевград: Родолюбиви българи от шест общини ще запалят факли и ще вдигнат националния трибагреник в шествие в Петрич за 145-ата годишнина от обесването на Апостола на свободата"}
{"url": "http://www.focus-news.net/news/2018/02/19/2490056/stolichnata-obshtina-sofiyskata-sveta-mitropoliya-i-obshtobalgarskiyat-komitet-vasil-levski-shte-otbelezhat-145-godini-ot-gibelta-na-vasil-levski.html", "text": "Днес се навършват 145 години от гибелта на Апостола на свободата Васил Левски. Столичната община, Софийската света митрополия и Общобългарският комитет „Васил Левски” ще отбележат годишнината от това безсмъртно за историята на нашия народ събитие с официални прояви. Това съобщиха от пресцентъра на Столична община. Архиерейска панихида в памет на йеродякон Игнатий – Васил Левски ще бъде отслужена в храм „Света София” от 17.00 часа, а след това е организирано литийно шествие. \r\nОт 18.00 часа пред Паметника на Апостола ще започне церемония-поклонение.", "date": "2018.02.19", "title": "Столичната община, Софийската света митрополия и Общобългарският комитет „Васил Левски” ще отбележат 145 години от гибелта на Васил Левски"}
{"url": "http://www.focus-news.net/news/2018/02/19/2490048/stara-zagora-145-godini-ot-obesvaneto-na-vasil-levski-shte-badat-otbelyazani-v-kazanlak.html", "text": "С панихида в памет на Васил Левски в храм „Свeта Троица“ в 10.00 часа ще започнат събитията по повод 145 години от обесването на Васил Левски в Казанлък, каза за Радио „Фокус“ Ваня Пашова от отдел „Култура и туризъм“ на Община Казанлък. По-късно ще бъдат поднесени цветя пред паметната плоча на Апостола на бул. “23 Пехотен шипченски полк“.\r\nВ 11.00 часа пред бюст-паметника на Васил Левски в едноименния парк ще започне официална церемония по повод 145 години от обесването на Дякона.\r\nСлавяна ГАЙДАРОВА", "date": "2018.02.19", "title": "Стара Загора: 145 години от обесването на Васил Левски ще бъдат отбелязани в Казанлък"}
{"url": "http://www.focus-news.net/news/2018/02/19/2490059/dobrich-vavedena-e-vremenna-organizatsiya-na-dvizhenieto-na-avtomobili-po-ul-temenuga.html", "text": "Въведена е временна организация на движението на автомобили по ул. „Теменуга“ в Добрич, предаде кореспондентът на Радио „Фокус” – Варна. Затворени са пътни отсечки в града заради дейности по проекта на Общината за обновяване на водния сектор. Затворени за движение на автомобили са ул. „Генерал Скобелев“ - между пресечките за ул. „Вардар“ и ул. „Александър Стамболийски“, и ул. „Княз Дондуков“ – между пресечките за ул. „Отец Паисий“ и ул. „Александър Стамболийски“, както и отсечката надолу покрай джамията. Изкопни работи и полагане на тръби се извършват по бул. „Тракия“ - от улица „Детелина“ до улица „Агликина поляна“, за днес е предвидена направа на сградни водопроводни отклонения по улица „Детелина“, по бул. „Тракия“ от улица „Детелина“ до улица „Агликина поляна“, изкопни работи по улиците „Хризантема“, „Девня“ и  „Малина“. Няма затворени пътни отсечки в областта. Ограничено е движението на МПС над 10 тона по пътя Кранево-Варна. Ограничението е в сила до 28 февруари тази година. Като обходен маршрут може да се ползва пътят Кичево-Оброчище. Времето в Добрич е облачно и дъждовно, видимостта – добра, духа слаб вятър, температурата към 8.00 часа е около 2 градусa. Пътищата в областта са мокри.                                        \r\nЖулиета НИКОЛОВА", "date": "2018.02.19", "title": "Добрич: Въведена е временна организация на движението на автомобили по ул. „Теменуга“"}
{"url": "http://www.focus-news.net/news/2018/02/19/2490057/pernik-v-dvoretsa-na-kulturata-shte-bade-predstaven-spektakalat-za-teb-apostole.html", "text": "„За теб, Апостоле“ е името на музикално-театралния спектакъл, посветен на Апостола на свободата, който ще бъде представен в театралния салон в Двореца на културата в Перник. Това съобщиха от пресцентъра на Общината. Представлението е с начален час 18.00 ч., а входът за всички желаещи е свободен.\r\nВ спектакъла ще вземат участие детско-юношеският театър „Мускетарите“, ансамбъл „Граовче“ и балетната школа при Обединения детски комплекс. Музикалният съпровод е дело на Духовия оркестър с диригент Трифон Трифонов и оркестъра на АНПТ „Граовска младост“ с ръководител Венцислав Андонов. Режисьор на спектакъла е Ваня Михова, която е ръководител на малките театрали от „Мускетарите“.\r\nПремиерното представление на спектакъла беше миналата година по повод събитията, организирани от Община Перник, за 180 години от рождението на Васил Левски. По повод годишнината беше издадена и ценна книга-албум, посветена на Апостола на свободата. С тази инициатива Перник стана част от Националния инициативен комитет за отбелязване на годишнината. Автор на книгата е художникът Александър Стефанов.", "date": "2018.02.19", "title": "Перник: В Двореца на културата ще бъде представен спектакълът „За теб, Апостоле“"}
{"url": "http://www.focus-news.net/news/2018/02/19/2490061/sofiya-zapochvat-bezplatni-profilaktichni-pregledi-v-obshtinskite-mnogoprofilni-i-ag-bolnitsi.html", "text": "Столичните общински многопрофилни болници - Първа МБАЛ, Втора МБАЛ, Четвърта МБАЛ и Пета МБАЛ ще започнат да провеждат безплатни профилактични прегледи по различни специалности. Това съобщиха от пресцентъра на Столична община. Към инициативата се присъединяват и двете общински специализирани болници Първа САГБАЛ \"Света София\" и Втора САГБАЛ \"Шейново\". Кампанията през миналата година продължи няколко месеца и от безплатните прегледи се възползваха хиляди столичани.\r\nПрофилактичните прегледи в общинските болници ще се правят по график с предварителни записвания на съответната регистратура от днес. Всяка болница осигурява различни видове специалисти, според възможностите си:  \r\nПърва МБАЛ - УНГ болести, очни болести и хирургия;  \r\nВтора МБАЛ - кардиология, пневмология и фтизиатрия, ендокринология и болести на обмяната, нервни болести, детски болести;  \r\nЧетвърта МБАЛ - вътрешни болести, заболявания на млечната жлеза, кожни и подкожни туморни формации, хернии, заболявания на жлъчно-чернодробната система и гастро-интестиналния тракт, кардиология, ендокринология, вътрешни болести;\r\nПета МБАЛ - очни болести, гинекология. \r\nПрез февруари и март Първа САГБАЛ \"Св. София\" организира профилактични прегледи за рак на гърдата, а Втора САГБАЛ \"Шейново\" - за профилактика и лечение на миомна болест. \r\nГрафици и телефони за записване ще бъдат обявени на сайтовете на съответните лечебни заведения.", "date": "2018.02.19", "title": "София: Започват безплатни профилактични прегледи в общинските многопрофилни и АГ болници"}
{"url": "http://www.focus-news.net/news/2018/02/19/2490064/vratsa-deputatat-ot-gerb-petya-avramova-organizira-priemen-den.html", "text": "Народният представител от ГЕРБ - Враца и областен координатор на партията инж. Петя Аврамова организира приемен ден за граждани от областта. Това съобщиха от пресцентъра на ПП ГЕРБ. Той ще се проведе от 16.00 до 17.30 часа в офиса на ГЕРБ – Враца, намиращ се на бул. \"Демокрация\" №2.", "date": "2018.02.19", "title": "Враца: Депутатът от ГЕРБ Петя Аврамова организира приемен ден"}
{"url": "http://www.focus-news.net/news/2018/02/19/2490060/zapochna-velikiyat-post.html", "text": "Започна Великият пост. По този повод в началния период на светата Четиридесетница във всички епархии на Българската православна църква се отслужва Велико повечерие с канона на св. Андрей Критски, предаде репортер на Агенция „Фокус”. \r\nДнес от 18.00 часа в митрополитския  храм „Св. вмчца Марина”, град Пловдив, Велико повечерие с канона на св. Андрей Критски - 1 част ще оглави Негово високопреосвещенство Пловдивски митрополит Николай.\r\nПо същото влеме в столичния катедрален храм „Св. Неделя“, с благословението на Негово светейшество Българския патриарх и Софийски митрополит Неофит, богослужението ще оглави Негово Преосвещенство Мелнишки епископ Герасим, главен секретар на Св. Синод на Българската православна църква. \r\nНикола ПЕТКОВ", "date": "2018.02.19", "title": "Започна Великият пост"}
{"url": "http://www.focus-news.net/news/2018/02/19/2490067/stara-zagora-kmetat-na-obshtinata-zhivko-todorov-shte-se-sreshtne-s-mladezh-nameril-chanta-s-pari-i-ya-varnal-na-sobstvenika.html", "text": "Кметът на Община Стара Загора Живко Тодоров ще се срещне с младеж, намерил чанта с пари и я върнал на собственика ѝ. Това съобщиха от пресцентъра на Общината. Срещата ще се проведе от 13.30 часа в зала 203 на Община Стара Загора. Момчето се казва Величко Донков. Той живее в дом „Мария Терезия“ и учи в Професионалната гимназия по механотехника и транспорт. Величко Донков намери и върна на собственика чанта с пари и документи.", "date": "2018.02.19", "title": "Стара Загора: Кметът на Общината Живко Тодоров ще се срещне с младеж, намерил чанта с пари и я върнал на собственика"}
{"url": "http://www.focus-news.net/news/2018/02/19/2490066/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”,предаде репортер на Агенция \"Фокус\". Началото на службата е в 10.00 часа. Вечернята ще е от 16.00 часа. \r\nНикола ПЕТКОВ", "date": "2018.02.19", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2018/02/19/2490065/obshtina-vidin-i-vidinska-sveta-mitropoliya-shte-otbelezhat-145-godini-ot-obesvaneto-na-apostola-na-svobodata-vasil-levski.html", "text": "Община Видин и Видинска Света митрополия ще отбележат 145 години от обесването на Апостола на свободата Васил Левски. Това съобщиха от пресцентъра на Община Видин. Събитието ще започне със заупокойна молитва от 10.30 часа в катедралния храм \"Св. вмчк Димитър Солунски\" и ще продължи с шествие до бюст- паметника на Васил Левски, от 11.00 часа ще започне възпоменателно честване. Слово по повод годишнината ще произнесе Огнян Ценков, кмет на Община Видин.", "date": "2018.02.19", "title": "Община Видин и Видинска Света митрополия ще отбележат 145 години от обесването на Апостола на свободата Васил Левски"}
{"url": "http://www.focus-news.net/news/2018/02/19/2490062/burgas-s-reditsa-sabitiya-gradat-shte-otbelezhi-145-godini-ot-obesvaneto-na-apostola-na-balgarskata-svoboda-vasil-levski.html", "text": "145 години след обесването на Апостола на българската свобода Васил Левски гражданите на Бургас отново ще се преклонят пред паметта, святото дело и героичната му саможертва в името на цял един народ. Това съобщиха от Община Бургас.\r\nЗа трагичната гибел на най-достойния син на България жителите на града ще си спомнят с изложбата живопис „За Свободата“. Експозицията ще бъде открита от 10.00 часа в зала „Георги Баев“ на Културен център „Морско казино“. Произведенията са дело на учениците от професионалната гимназия за чужди езици, която носи неговото име – ПГЧЕ „Васил Левски“.\r\nПреклонението пред паметта на най-емблематичната фигура на българското освободително движение и радетел за „чиста и свята република“ Васил Левски ще бъде пред паметника му в Морската градина от 11.30 часа. Пред монумента на Левски представители на бургаското духовенство ще отслужат заупокойна молитва, след която ще започне тържественият ритуал по полагане на венци и цветя от гражданите.\r\nСрещата – спектакъл „Пътят към Къкринската голгота“, посветен на Васил Левски, ще се проведе от 18.00 часа в Дома на писателя, който се намира на улица „Вола“ № 1. В него писателят, сценарист, дългогодишен журналист и общественик Георги Райков ще разкаже интересни и малко известни факти за Апостола на Свободата.\r\nОбщина Бургас кани всички родолюбиви и признателни жители и гости на града да се включат в събитията, посветени на 145 години от саможертвата на Васил Левски.", "date": "2018.02.19", "title": "Бургас: С редица събития градът ще отбележи 145 години от обесването на Апостола на българската свобода Васил Левски"}
{"url": "http://www.focus-news.net/news/2018/02/19/2490058/sofiya-vavezhda-se-vremenna-organizatsiya-na-dvizhenieto-za-provezhdane-na-vazpomenatelna-tseremoniya-pred-pametnika-na-vasil-levski.html", "text": "Въвежда се временна организация на движението на 19 февруари 2018 г. с цел провеждане на възпоменателна церемония пред паметника на Васил Левски по повод 145 години от гибелта на Апостола на свободата. Това съобщиха от пресцентъра на Столична община.\r\nЗабранява се престоят и паркирането на пътни превозни средства както следва: \r\nОт 08.00 до 18.00 часа с изключение на местата в режим на платено паркиране „служебен абонамент” на: \r\n- пл. „Николай Гяуров”; \r\n- ул. „Московска” между ул. „Г.С.Раковски” и бариерата на английското посолство. \r\nОт 08.00 до 19.15 часа на: \r\n- северната част на пл. „Св. Ал. Невски” и се закриват базарите за художествени произведения; \r\n- ул. „Московска” между бул. „Васил Левски” и ул. „Г. С. Раковски”; \r\n- бул. „Янко Сакъзов” между ул. „Кракра” и бул. „Васил Левски”; \r\n- ул. „Дунав” между пл. „Св. Ал. Невски” и бул. „Кн. Ал. Дондуков”. \r\nОт 14.00 до 19.15 часа на: \r\n- бул. „Васил Левски” между ул. „Оборище” и бул. „Кн. Ал. Дондуков”; \r\n- ул. „Оборище” между бул. „Васил Левски” и ул. „Г. С. Раковски”; \r\n- ул. „11-ти август” между ул. „Врабча” и пл. „Св. Ал. Невски”; \r\n- ул. „15-ти ноември” между бул. „Цар Освободител” и пл. „Св. Ал. Невски”. \r\nОт 14.00 до 20.30 часа се забранява влизането на пътни превозни средства в двете посоки по: \r\n- бул. „Васил Левски” между ул. „Оборище” и бул. „Кн. Ал. Дондуков”; \r\n- бул. „Янко Сакъзов” между ул. „Кракра” и бул. „Васил Левски”; \r\n- ул. „Оборище” между бул. „Васил Левски” и ул. „Г. С. Раковски”; \r\n- ул. „11-ти август” между ул. „Врабча” и пл. „Св. Ал. Невски”; \r\n- ул. „15-ти ноември” между бул. „Цар Освободител” и пл. „Св. Ал. Невски”; \r\n- ул. „Дунав” между пл. „Св. Ал. Невски” и ул. „Московска”. \r\nОт 14.00 до 20.30 часа се забранява влизането на пътни превозни средства по: \r\n- бул. „Васил Левски” при бул. „Цар Освободител” посока ул. „Оборище”, с изключение на автобусите от линии №№ 9, 280 и 306; \r\n- бул. „Янко Сакъзов” при бул. „Евлоги и Христо Георгиеви” (посока ул. „Кракра”), с изключение на трамвайните мотриси от линии №№ 20, 22 и 23; \r\n- ул. „Врабча” при ул. „Дунав”, посока бул. „Васил Левски”. \r\nОт 14.00 до 20.30 часа на 19 февруари 2018 г. се променят маршрутите на следните тролейбусни линии: \r\n- тролейбусни линии № 1 и 2 в посока съответно ж.к. „Левски Г” и ж.к. „Хаджи Димитър”: от Пета градска болница и ж.к. „Бъкстон” по маршрутите до кръстовище бул. „Васил Левски” – бул. „Цар Освободител”, надясно по бул. „Цар Освободител”, надясно по бул. „Евлоги и Христо Георгиеви”, надясно по ул. „Ген. Гурко” и наляво по бул. „Васил Левски” по маршрутите; \r\n- тролейбусни линии № 4 и 11 в посока съответно ж.к. „Хаджи Димитър” и площад „Сточна гара”: от бул. „Цар Освободител” наляво по бул. „Васил Левски”, наляво по ул. „Ген. Гурко”, наляво по бул. „Евлоги и Христо Георгиеви” и надясно по бул. „Цариградско шосе” по маршрутите; \r\n- тролейбусите от линия № 1, преминали преди затваряне на участъка към ж.к. „Левски Г”, ще се движат по маршрут: от бул. „Владимир Вазов” надясно по ул. „Острово”, по маршрута на тролейбусни линии № 2 и 4, продължават по ул. „Васил Петлешков” до ул. „Ильо войвода”, наляво по ул. „Ильо войвода” и наляво по бул. „Владимир Вазов” по маршрута до ж.к. „Левски Г” двупосочно; \r\n- тролейбусите от линии № 2 и 4, преминали преди затваряне на участъка към ж.к. „Левски Г”, ще се движат по същия маршрут: от крайната станция продължават по ул. „Васил Петлешков” до ул. „Ильо войвода”, наляво по ул. „Ильо войвода” и наляво по бул. „Владимир Вазов” по маршрута на тролейбусна линия № 1 до ж.к. „Левски Г” двупосочно; \r\n- тролейбусите от линия № 11, преминали в участъка между площад „Васил Левски” и площад „Сточна гара” преди затварянето, изчакват на площад „Сточна гара”. \r\nОт 17.00 часа на 19 февруари 2018 г. се забранява пешеходното преминаване в района около паметника на Васил Левски. \r\nАвтомобилите на официалните лица и другите гости ще паркират в североизточната част на пл. „Св. Ал. Невски” между ул. „Оборище” и ул. „11-ти август”. \r\nАвтомобилите, обслужващи снимачния екип на Българска национална телевизия ще паркират в северозападната част на пл. „Св. Ал. Невски” между ул. „Оборище” и ул. „11-ти август”. \r\nЗакриват се местата в режим на платено паркиране. \r\nСтолична дирекция на вътрешните работи осигурява охрана на мероприятието, постове за контрол и регулиране на движението на възловите кръстовища.", "date": "2018.02.19", "title": "София: Въвежда се временна организация на движението за провеждане на възпоменателна церемония пред паметника на Васил Левски"}
{"url": "http://www.focus-news.net/news/2018/02/19/2490071/s-arhiereyska-panihida-v-stolichniya-hram-sv-sofiya-premadrost-bozhiya-shte-zapochne-vazpomenatelnoto-otbelyazvane-na-145-g-ot-konchinata-na-apostola-na-svobodata-vasil-levski.html", "text": "На 19 февруари 2018 г. се навършват 145 години от гибелта на Апостола на свободата Васил Левски.\r\nПо този повод Столичната община, Софийската света митрополия и Общобългарският комитет „Васил Левски” ще отбележат годишнината от това историческо събитие за нашата Православна Църква и народ с официални прояви, предаде репортер на Агенция „Фокус”. Те ще започнат с Архиерейската панихида в памет на йеродякон Игнатий – Васил Левски, която по традиция ще бъде отслужена в храм „Света София - Премъзрост Божия” от 17.00 часа. След това ще се проведе  литийно шествие от храма до паметника на Апостола на свободата.  \r\nВ 18.00 часа пред Паметника на Апостола ще започне церемонията поклонение. \r\nНикола ПЕТКОВ", "date": "2018.02.19", "title": "С архиерейска панихида в столичния храм \"Св. София - Премъдрост Божия\" ще започне възпоменателното отбелязване на 145 г. от кончината на Апостола на свободата Васил Левски"}
{"url": "http://www.focus-news.net/news/2018/02/19/2490070/plovdiv-prodalzhava-programata-po-sluchay-145-godini-ot-obesvaneto-na-vasil-levski-v-asenovgrad.html", "text": "Продължава програмата по случай 145 години от обесването на Васил Левски в Асеновград. Това съобщиха от Радио „Фокус“ – Пловдив от Община Асеновград. От 12.00 часа ще се проведе възпоменателен митинг и панихида пред паметника на Апостола до противопожарната служба в града.\r\nСъбитията в памет на Левски завършват на 22 февруари от 13.30 в Градската библиотека „Паисий Хилендарски“ с прожекция на филма „Лъвский: европеец в българско“. \r\nОрганизатори на събитията и поклонението пред паметта на Апостола на свободата са Община Асеновград, Архиерейското наместничество, Военно формирование 24490, Градската библиотека и читалището, носещи името на Паисий Хилендарски.\r\nТони МИХАЙЛОВ", "date": "2018.02.19", "title": "Пловдив: Продължава програмата по случай 145 години от обесването на Васил Левски в Асеновград"}
{"url": "http://www.focus-news.net/news/2018/02/19/2490075/plovdiv-opasnost-ot-padashti-kamani-ima-po-patishtata-krichim-devin-i-asenovgrad-smolyan.html", "text": "Опасност от падащи камъни има по пътищата Кричим-Девин и Асеновград-Смолян. Това съобщиха за Радио „Фокус“ – Пловдив от Областното пътно управление. Заледени участъци има на по-усойните места, в района на Лъки, Паничково и Студенец. Пътните настилки са обработени срещу заледяване. Пътищата в Пловдивска област са сухи и нормално проходими. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, поради аварийни ремонтни дейности в участъка. Срокът на ремонта е до 25 март. Забранено е преминаването на моторни превозни средства над 12 тона по пътищата Поповица-Болярци и Югово-Лъки-Здравец, в отсечката град Лъки-пътно кръстовище за хижа Момчил юнак. Остава ограничено преминаването на камиони над 5 тона по пътя Плодовитово-Първомай-Асеновград, заради намален габарит на стоманен мост на река Марица. Обходният маршрут е през път ІІ-66 Стара Загора-Поповица и път І-8 Пловдив-Свиленград. Проходът Троян-Кърнаре остава затворен за движение на всички МПС.\r\nТрафикът на територията на град Пловдив е интензивен към този час на деня. Струпвания на автомобили има в централната градска част, по булевардите „Цар Борис III Обединител“, „Христо Ботев“, „Руски“ и „Шести септември“. Пътните настилки в града са сухи и нормално проходими.\r\nВесела КРЪСТЕВА", "date": "2018.02.19", "title": "Пловдив: Опасност от падащи камъни има по пътищата Кричим-Девин и Асеновград-Смолян"}
{"url": "http://www.focus-news.net/news/2018/02/19/2490076/veliko-tarnovo-regionalniyat-istoricheski-muzey-pokazva-v-izlozhba-zabraveni-snimki-i-gravyuri-ot-rusko-turskata-voyna.html", "text": "Регионален исторически музей - Велико Търново експонира пред Факултета по Изобразително изкуство изложбата „Забравени снимки и гравюри от Руско-турската война (1877-1878 г.)”. Това съобщиха от пресцентъра на музея. Експозицията е посветена на 140 години от подписването на Сан Стефанския мирен договор и края на Руско-турската Освободителна война. Тя съдържа 18 визии, изработени на винил. Представени са гравюри, публикувани от френското издание „L,Univers illustre” по време на войната. Част от тях са слабо познати или забравени от обществото и са предоставени за мултиплициране от Национално движение „Русофили”. \r\nВ изложбата са използвани и снимки на военните фотографи и кореспонденти Александър Иванов и Франц Душек, които са част от колекцията на Иво Хаджимишев. Те бяха любезно предоставени от техния собственик.   \r\nАкцентите в мобилната изложба са поставени на посещението на великия княз Николай Николаевич в Търново през юни 1877 г., на присъствието на 14-та руска дивизия, на Гвардейската гренадирска бригада и Лейбгвардейският Финландски полк в старата столица. Във фокуса на обектива попадат щаб-квартирата на руския император в с. Горна Студена, позициите на руската артилерия при Корабия, пленени турски войници и офицери, кубански казаци от императорската охрана и т.н.\r\nАвтори на изложбата са доц. Светла Атанасова, Наталия Борисова и Емил Врежаков.", "date": "2018.02.19", "title": "Велико Търново: Регионалният исторически музей показва в изложба забравени снимки и гравюри от Руско-турската война"}
{"url": "http://www.focus-news.net/news/2018/02/19/2490073/blagoevgrad-otbelyazva-145-godini-ot-obesvaneto-na-vasil-levski.html", "text": "Благоевград отбелязва 145 години от обесването на Васил Левски, съобщиха от пресцентъра на Община Благоевград. С ритуал по полагане на венци и цветя в знак на признателност ще бъде почетена паметта на Апостола.  Събитието ще се състои от 11.00 часа пред бюст-паметника на Дякона, който се намира на едноименния площад „Васил Левски“.\r\nУченици от III ОУ „Димитър Талев“ ще представят рецитал „Апостолът на Свободата” в Регионалната библиотека в Благоевград.  Събитието ще бъде в Детски отдел на библиотеката от 16.00 часа.\r\nВасил Иванов Кунчев (Левски), наричан още Дякона или Апостола, е роден в град Карлово на 18 юли 1837 г. Той носи монашеското име Игнатий, а година по-късно става дякон. Получава прозвището Левски заради проявената храброст и ловкост. Левски е знаменосец на четата на Панайот Хитов. Дяконът започва изграждане на революционни комитети в България, които да се превърнат в центрове българската революция. Заради революционната му дейност на 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София.\r\nВ края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не успява. Левски е осъден на смърт чрез обесване.", "date": "2018.02.19", "title": "Благоевград отбелязва 145 години от обесването на Васил Левски"}
{"url": "http://www.focus-news.net/news/2018/02/19/2490063/dobrich-vazpomenatelna-tseremoniya-pred-pametnika-na-apostola-na-balgarskata-svoboda-vasil-levski-shte-se-provede-v-grada.html", "text": "Възпоменателна церемония пред паметника на Апостола на българската свобода – Васил Левски, ще се проведе в Добрич от 11.00 ч. по повод 145 години от неговата гибел. Това съобщиха от пресцентъра на Община град Добрич.\r\nОбщината кани гражданите в този паметен ден да присъстват на церемонията и поднесат цветя в знак на признателност към делото и заветите на великия българин.\r\nОт 10.00 ч. в Регионална библиотека „Дора Габе“ ще се проведе образователен урок с презентация „Пътят към една Голгота“. В библиотеката ще бъде представена и витрина с библиотечни документи по повод 145 години от гибелта на Васил Левски, озаглавена „Дела, а не думи”.\r\nОрганизатор е Регионална библиотека „Дора Габе“.", "date": "2018.02.19", "title": "Добрич: Възпоменателна церемония пред паметника на Апостола на българската свобода – Васил Левски, ще се проведе в града"}
{"url": "http://www.focus-news.net/news/2018/02/19/2490068/plovdiv-rodniyat-grad-na-vasil-levski-karlovo-otbelyazva-145-ata-godishnina-ot-negovata-gibel.html", "text": "В родния град на Васил Левски – Карлово, и днес отбелязва 145-ата годишнина от неговата гибел. Денят за карловци започва с архиерейска света литургия и панихида в памет на Левски в храма „Света Богородица”, от 09.00 часа. Това съобщиха от пресцентъра на Община Карлово. От 11.00 часа, на площада има възпоменателен митинг поклонение, с поднасяне на венци и цветя през паметника на героя и шествие до родната му къща. От 12.00 часа, в Национален музей ”Васил Левски” ще бъдат отбелязани 140 години от смъртта на майката на Левски Гина Кунчева.", "date": "2018.02.19", "title": "Пловдив: Родният град на Васил Левски – Карлово, отбелязва 145-ата годишнина от неговата гибел"}
{"url": "http://www.focus-news.net/news/2018/02/19/2490074/obshtina-pernik-gradat-shte-svede-glava-pred-podviga-na-apostola-na-svobodata.html", "text": "Перник ще сведе глава пред подвига на Апостола на свободата. Общоградското поклонение ще започне в 11.00 часа пред паметника на Васил Левски. На възпоменателната церемония ще звучат патриотични песни и изпълнения на Духовия оркестър с диригент Трифон Трифонов. Това съобщиха от Община Перник.\r\nПо традиция в рамките на програмата ученици от ХІІ ОУ „Васил Левски” ще представят рецитал за патрона на своето училище. Венци и цветя на признателност към святата личност и делото на Апостола ще бъдат поднесени от кмета на Община Перник Вяра Церовска, представители на политически партии и граждани. \r\nИмето на Апостола на свободата е символ на българското във всяка педя земя, по която стъпваме, във всяка глътка въздух, която поемаме. Той ни даде най-чистото усещане за подвига и най-страшното усещане за цената на предателството.", "date": "2018.02.19", "title": "Община Перник: Градът ще сведе глава пред подвига на Апостола на свободата"}
{"url": "http://www.focus-news.net/news/2018/02/19/2490080/burgas-narodniyat-predstavitel-ot-gerb-dimitar-boychev-shte-ima-priemen-den-za-zhitelite-na-obshtina-nesebar.html", "text": "Народният представител и областен координатор на ГЕРБ - Бургас Димитър Бойчев ще има приемен ден за жителите на община Несебър. Това съобщиха от пресцентъра на ПП ГЕРБ. Приемната ще започне в 10.30 часа в офиса на партията в град Несебър, намиращ се в ж. к \"Младост\", бл. 30, вх. Б, партер.\r\nДимитър Бойчев е член на парламентарната Комисия по икономическата политика и туризъм и на тази по енергетика. Председател е на парламентарната Група за приятелство между България и Китай.", "date": "2018.02.19", "title": "Бургас: Народният представител от ГЕРБ Димитър Бойчев ще има приемен ден за жителите на община Несебър"}
{"url": "http://www.focus-news.net/news/2018/02/19/2490082/blagoevgrad-mokri-i-hlazgavi-sa-patishtata-v-oblastta.html", "text": "Мокри и хлъзгави са пътищата в Област Благоевград. Това каза за Радио „Фокус“ – Пирин дежурният служител в Областно пътно управление – Благоевград. Нормално натоварено е движението по автомагистрала „Струма“ и Главен път Е-79. В региона няма затворени пътища. Прохода Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.02.19", "title": "Благоевград: Мокри и хлъзгави са пътищата в областта"}
{"url": "http://www.focus-news.net/news/2018/02/19/2490072/lokalno-makedoniya-spored-lidera-na-vmro-np-palnoto-ime-makedoniya-zaplashva-poveche-balgariya-otkolkoto-koyato-i-da-e-druga-geografska-dobavka.html", "text": "Зачестилите в последно време коментари на български политици и анализатори относно името на Македония представляват безпринципен натиск, защото се явяват 25 години след началото на Спора за името. Такъв е коментарът на Любчо Георгиевски, лидер на ВМРО-НП, пише македонското издание “Локално“. \r\nГеоргиевски е заявил това от официалната си страница в социалната мрежа „Фейсбук“ по повод някои изказвания на български политици, сред които бившият президент Георги Първанов и действащият държавен глава Румен Радев. Според македонския политик, българите трябва да видят аргументите на Гърция, изразени против включването на името „Македония“ в името на югозападната ни съседка, тъй като по думите на Георгиевски, същите аргументи „важат и за тях (българите)“. \r\n„Защо 25 години мълчаха на фона на политика на гръцкото монополизиране на името Македония“, завършва македонският политик. : Цанко Цолов", "date": "2018.02.19", "title": "„Локално“ (Македония): Според лидера на ВМРО-НП, пълното име „Македония“ заплашва повече България отколкото която и да е друга географска добавка"}
{"url": "http://www.focus-news.net/news/2018/02/19/2490083/mokri-sa-patishtata-v-oblast-shumen.html", "text": "Мокри са пътищата в област Шумен, предаде репортер на Радио „Фокус“- Шумен. Времето е облачно, с валежи от дъжд. Интензивно е движението по автомагистрала „Хемус“ в посока Варна, както и по пътя за Бургас. Върбишки проход остава затворен за всички видове пътни превозни средства. Ришки проход е отворен. Ограничено  е движението по пътя Секулово – Тодор Икономово от км 9 до км 16 за моторни превозни средства над 3,5 тона, поради компрометирано състояние на мостово съоръжение. Въведен е обход. Опасност от свличане на скални и земни маси има по пътя Шумен- Карнобат.\r\nИвелина ИВАНОВА", "date": "2018.02.19", "title": "Мокри са пътищата в област Шумен"}
{"url": "http://www.focus-news.net/news/2018/02/19/2490085/vratsa-narodniyat-predstavitel-ot-gerb-krasen-krastev-organizira-priemna-za-grazhdani.html", "text": "Народният представител от ГЕРБ - Враца Красен Кръстев организира приемна за граждани. Това съобщиха от пресцентъра на ПП ГЕРБ. На 19 февруари ще се проведе изнесен приемен ден в кметства Радовене и Кунино, община Роман. Приемните ще са от 13.00 часа за Радовене и 15.00 часа за  Кунино и ще се състоят в сградите на съответните кметства.", "date": "2018.02.19", "title": "Враца: Народният представител от ГЕРБ Красен Кръстев организира приемна за граждани"}
{"url": "http://www.focus-news.net/news/2018/02/19/2490084/sofiya-v-umbal-sv-ekaterina-shte-se-provede-kampaniya-za-bezplaten-skrining-na-sardechno-sadovi-zabolyavaniya.html", "text": "От днес УМБАЛ „Св. Екатерина“ стартира безплатен скрининг (откриване) на сърдечно-съдови заболявания. Това съобщиха от пресцентъра на УМБАЛ „Св. Екатерина“. Процедурите ще се провеждат всеки ден от 16.30 до 18.30 часа. Записването става на телефон: 0700 12 131.", "date": "2018.02.19", "title": "София: В УМБАЛ „Св. Екатерина“ ще се проведе кампания за безплатен скрининг на сърдечно-съдови заболявания"}
{"url": "http://www.focus-news.net/news/2018/02/19/2490078/s-vazpomenatelna-tseremoniya-v-shumen-shte-bade-pochetena-pametta-na-vasil-levski.html", "text": "С възпоменателна церемония пред паметника на Васил Левски в града ще бъде почетена паметта на Апостола. Това съобщиха от пресцентъра на Община Шумен. Община Шумен и Шуменският военен гарнизон организират от 11.00 часа общоградски ритуал по поднасяне на венци и цветя по повод 145 години от гибелта на Апостола. Слово за Левски ще произнесе Димо Георгиев, учител по история в ПГПЧЕ „Никола Вапцаров“. Да се поклонят пред паметта на Апостола на свободата Васил Левски във възпоменанието ще участват кметът на община Шумен Любомир Христов, заместник-кметове, представители на общинската и областната администрация, общински съветници, политически, просветни, обществени организации и родолюбиви българи. От общинската администрация канят шуменци и гостите на града да се включат в общоградския ритуал по поднасяне на венци и цветя пред паметника на Васил Левски.", "date": "2018.02.19", "title": "С възпоменателна церемония в Шумен ще бъде почетена паметта на Васил Левски"}
{"url": "http://www.focus-news.net/news/2018/02/19/2490077/ria-novosti-reks-tilarsan-dopusna-vavezhdaneto-na-novi-sanktsii-sreshtu-rusiya.html", "text": "Държавният секретар на САЩ Рекс Тилърсън допусна въвеждането на нови санкции срещу руски официални лица, предава РИА Новости, като се позовава на интервю на американския политик за местна телевизия. На отговор на въпрос на водещия, Тилърсън отговори така: „Ние разглеждаме още един списък с лица, срещу които могат да бъдат въведени санкции“. \r\nПоследните рестрикции, въведени от САЩ срещу Москва, бе т.нар. „Кремълски списък“, обявен през януари, според който санкции се налагат сред редица руски официални лица и съдържатели на големи предприятия и фирми, общо 210 души, припомня руската агенция. \r\nПо-рано през февруари американският финансов министър Стивън Мнучин също не изключи възможността за нови санкциониращи действия. : Цанко Цолов", "date": "2018.02.19", "title": "РИА Новости: Рекс Тилърсън допусна въвеждането на нови санкции срещу Русия"}
{"url": "http://www.focus-news.net/news/2018/02/19/2490081/s-obshtogradsko-poklonenie-vav-varna-shte-badat-otbelyazani-145-godini-ot-gibelta-na-vasil-levski-varna.html", "text": "С общоградско поклонение във Варна ще бъдат отбелязани 145 години от гибелта на Васил Левски. Това съобщиха от Община Варна. Честванията ще започнат в 10.00 часа с поднасяне на венци и цветя пред барелефа на Апостола в кв. „Левски“. В 11.00 часа ще се проведат общоградско поклонение със заупокойна молитва и полагане на венци и цветя с военен ритуал пред паметника на Васил Левски в Морската градина.\r\nОрганизатор на честването е Община Варна, а съорганизатори – Военноморските сили на Република България, Варненска и Великопреславска митрополия, район „Приморски“ и читалище „Васил Левски – 1945“.", "date": "2018.02.19", "title": "С общоградско поклонение във Варна ще бъдат отбелязани 145 години от гибелта на Васил Левски Варна"}
{"url": "http://www.focus-news.net/news/2018/02/19/2490086/kyustendil-obshtinata-organizira-programa-za-poklonenie-pred-lichnostta-na-vasil-levski.html", "text": "Община Кюстендил организира програма за поклонение пред личността на Васил Левски. Това съобщиха за Радио „Фокус” – Кюстендил от Общината. Програмата ще започне от 11.00 часа пред бюст-паметника на Васил Левски в града. По повод 145 години от обесването на Апостола на свободата ще бъдат поднесени венци и цветя от името на областна и общинска администрации, политически партии, неправителствени организации и граждани. Програмата предвижда и рецитал на ученици по стихове за Васил Левски. В 12.30 часа ще бъдат поднесени цветя на паметната плоча на Дякона, поставена в центъра на село Соволяно.\r\nВенцеслав ИЛЧЕВ", "date": "2018.02.19", "title": "Кюстендил: Общината организира програма за поклонение пред личността на Васил Левски"}
{"url": "http://www.focus-news.net/news/2018/02/19/2490088/smolyan-pametta-na-vasil-levski-shte-bade-pochetena-v-grada-s-reditsa-proyavi.html", "text": "С митинг, военни почести, тържествена заря и редица прояви в Смолян ще бъдат отбелязани 145 години от гибелта на Васил Левски. Това съобщиха за Радио „Фокус“ – Смолян от Община Смолян. Факелно шествие ще тръгне в 18.00 часа от читалище „Балкански просветител” в кв. „Райково“ и ще продължи до двора на ППМГ „Васил Левски“.\r\nВ двора на гимназията от 18.30 часа ще се проведе митинг и с военни почести ще бъдат поднесени венци пред паметника на Левски, след което ще има заря в памет на Дякона. В тържествените чествания ще участват 101-ви Алпийски полк, Общинският духов оркестър и ученически блок от ППМГ.\r\nОт 10,00 часа в същия ден в Спортната зала „Величко Чолаков” в Смолян ще се проведе традиционното състезание „Лъвски скок.”\r\nОрганизатори на честванията са община Смолян, ППМГ „Васил Левски”, Регионално управление на образованието–Смолян и Общинският комитет „Васил Левски”.\r\nНели ГЕРГЬОВСКА", "date": "2018.02.19", "title": "Смолян: Паметта на Васил Левски ще бъде почетена в града с редица прояви"}
{"url": "http://www.focus-news.net/news/2018/02/19/2490091/sliven-obshtinskite-savetnitsi-ot-gerb-prodalzhavat-sreshtite-si-s-horata.html", "text": "Общинските съветници от ГЕРБ - Сливен продължават срещите си с хората. Това съобщиха от пресцентъра на ПП ГЕРБ. Днес приемна организират Галя Вучкова и Кети Стамова, които ще се срещат с граждани от 09.30 до 16.30 часа.", "date": "2018.02.19", "title": "Сливен: Общинските съветници от ГЕРБ продължават срещите си с хората"}
{"url": "http://www.focus-news.net/news/2018/02/19/2490069/sluzhiteli-na-zatvorite-vav-veliko-tarnovo-dobrich-pazardzhik-i-stara-zagora-otnovo-izlizat-na-protest.html", "text": "Служители на затворите във Велико Търново, Добрич, Пазарджик и Стара Загора излизат отново на протест с искане за достойни възнаграждения и условия на труд. Това съобщиха от Синдиката на служителите в затворите в България (ССЗБ). Основните им искания са за приравняване на заплащането с това на служители на МВР или увеличаване на заплатите с 20%. Надзирателите искат и  уеднаквяване на заплащането за специфични условия на труд, увеличаване на щатните бройки с 350 служители и тяхното финансово обезпечаване.", "date": "2018.02.19", "title": "Служители на затворите във Велико Търново, Добрич, Пазарджик и Стара Загора отново излизат на протест"}
{"url": "http://www.focus-news.net/news/2018/02/19/2490098/azernew-balgariya-gleda-na-azerbaydzhan-kato-prioriteten-partnyor-zayavi-boyko-borisov.html", "text": "България гледа на Азербайджан като приоритетен партньор, това е заявил премиерът на страната Бойко Борисов в интервю за Trend, предава AzerNews. По думите на Борисов, „България придава голяма значение на своите отношения с Азербайджан и третира страната като приоритетен партньор, като се имат предвид и възможността за развитие на двустранните връзки в редица сектори на общ интерес“. Според министър-председателят, „общата Декларация за стратегическо партньорство, подписана през месец март 2015 г., отразява двустранната воля за подсилване на връзките“ между двете държави. : Цанко Цолов", "date": "2018.02.19", "title": "AzerNew: България гледа на Азербайджан като приоритетен партньор, заяви Бойко Борисов"}
{"url": "http://www.focus-news.net/news/2018/02/19/2490089/prof-kostadin-dinchev-folklorist-velikdenskiyat-post-e-ne-samo-za-ochistvane-na-tyaloto-no-i-na-dushata.html", "text": "Великденският пост е не само за очистване на тялото, но и на душата. Това каза за Радио „Фокус“ – Пирин проф. Костадин Динчев, фолклорист и почетен гражданин на Благоевград. „В митологически план постът представлява временна смърт или нещо, което се свързва с очистване. Всъщност искането на прошка преди началото на Великденските пости има за цел психологически да очисти човека, преди да започне самото постене“, каза проф. Динчев. Той обясни, че се смята, че когато поискаш от някого прошка и съответно той ти я даде, то ти се разтоварваш психически. „Прошката е разгърната като обредност и вече в народната традиция е установено хората на този ден да се събират – близки и познати, които извършват различни обреди като палене на огньовете на Сирни Заговезни, които се прескачат за здраве, момците хвърлят огнени стрели. Фолклористът заяви, че по време на постът хората трябва да се възпират от яденето на блажни храни, но църквата прави компромис за тези, които боледували или имат някакви хронични заболявания. „За тях се прави изключение, като те могат само първата или последната седмица да се опитат да се въздържат не само от яденето на блажни храни, но и има наложени различни полови забрани, ограничаване на всички прояви като сгодяване и женитба“, подчерта проф. Динчев.\r\nЛивия НИНОВА", "date": "2018.02.19", "title": "Проф. Костадин Динчев, фолклорист: Великденският пост е не само за очистване на тялото, но и на душата"}
{"url": "http://www.focus-news.net/news/2018/02/19/2490079/plovdiv-mitropolit-nikolay-shte-oglavi-veliko-povecherie-s-kanona-na-sv-andrey-kritski-parva-chast-v-hram-sv-marina.html", "text": "Пловдивският митрополит Николай ще оглави от 18.00 часа Велико повечерие с канона на св. Андрей Критски – първа част, в митрополитски храм „Св. Марина”. Това съобщиха за Радио „Фокус“-Пловдив от Пловдивската митрополия. \r\nБогослуженията за Света Четиридесетница продължават на 20 февруари в храм „Св. Петка“. Там от 18.00 часа митрополит Николай ще отслужи Велико повечерие с канона на св. Андрей Критски – втора част.  На 21 февруари от 09.00 часа владиката ще оглави Преждеосвещена св. Литургия в храм „Св. Марина“, а от 18.00 часа ще отслужи Велико повечерие с канона на св. Андрей Критски – трета част в храм „Св. Възнесение Господне”.\r\nНа 22 февруари от 18.00 часа митрополит Николай ще възглави Велико повечерие с канона на св. Андрей Критски – четвърта част в храм „Св. Николай Чудотворец”. На 23 февруари Светата Четиридесетница продължава от 18.00 часа в катедралния храм „Успение Богородично“ с Малко повечерие с Богородичен канон и акатист – първа статия. От 09.00 часа на 24 февруари, Тодорова събота, митрополит Николай ще възглави архиерейска света Литургия в Пловдивската духовна семинария ”Св. св. Кирил и Методий”, на 25 февруари от 09.00 часа, когато е Неделя Православна – архиерйска света Литургия в митрополитски храм „Св. Марина”. В същия ден, но от 11.00 часа владиката ще оглави молебен на Неделя Православна с изнасяне за поклонение на свети мощи и чудотворни икони с лития около храма. Богослуженията по време на Великия пост през февруари завършват на 26 февруари в храм „Св. Марина“ с Преждеосвещена света Литургия – от 09.00 часа.\r\nТони МИХАЙЛОВ", "date": "2018.02.19", "title": "Пловдив: Митрополит Николай ще оглави Велико повечерие с канона на св. Андрей Критски – първа част, в храм „Св. Марина”"}
{"url": "http://www.focus-news.net/news/2018/02/19/2490101/vitsepremierat-ekaterina-zaharieva-balgariya-nyama-da-e-samo-teritoriya-za-sreshtata-es-turtsiya.html", "text": "На срещата ЕС-Турция България няма да бъде само територия за нейното провеждане. Самият факт, че такава среща ще се проведе, вече е успех за Българското европредседателство. Това заяви вицепремиерът и министър на външните работи Екатерина Захариева в предаването \"Денят започва\" по БНТ.\r\nВ никакъв случай нито на тази среща, нито на съветите, нито на Срещата на върха през май България не е само територия. За месец и половина председателство е ясно за гражданите, че страната ни върши добре ролята си на председател, заяви Захариева.\r\nСпоред нея важно за просперитета е да имаме добри отношения с Турция\r\nПо сумите ѝ по време на нашето председателство трябва да бъде взето решението за втория транш между ЕС и Турция, свързан с бежанската вълна. Първият е 3 млрд. евро. Ангажиментът е за 3+3 млрд.\r\n\"85% е намалял натискът по границата. Това стана в резултат на подписването на това споразумение\", добави Захариева.\r\nТя отбеляза, че България и Румъния са изпълнили всички критерии за влизане в Шенген още през 2011 година. По думите ѝ продължаващото несъгласие на част от държавите за това България и Румъния да влязат в Шенген е необяснимо. Захариева каза, че е добре да се обмисли предложението на румънския ѝ колега, въпросът за влизането ни в Шенген да бъде предложен за гласуване в Европейския съвет.", "date": "2018.02.19", "title": "Вицепремиерът Екатерина Захариева: България няма да е само територия за срещата ЕС-Турция"}
{"url": "http://www.focus-news.net/news/2018/02/19/2490099/pazardzhik-zatvoren-za-tovarni-avtomobili-nad-12-tona-e-patyat-belovo-yundola.html", "text": "Натоварено е движението по главните пътища в област Пазарджик. Това съобщи за Радио „Фокус“ – Пазарджик дежурният в Областното пътно управление. Пътните настилки в равнинната част на областта са сухи, по високите и усойни места на Родопите и Средногорието – частично заледени и заснежени. Въведени са и ограничения за товарните автомобили.  Остава в сила забраната за преминаване на товарни автомобили над 12 тона с ремаркета и полуремаркета по пътя Белово-Юндола. Обходният маршрут за тях е Белово-Варвара-Велинград-Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.19", "title": "Пазарджик: Затворен за товарни автомобили над 12 тона е пътят Белово-Юндола"}
{"url": "http://www.focus-news.net/news/2018/02/19/2490102/veliko-tarnovo-mokri-i-hlazgavi-sa-nastilkite-v-grada-trafikat-e-natovaren.html", "text": "Интензивно е движението по главните булеварди и кръстовища в града. Пътните настилки са мокри и хлъзгави. Времето е облачно със слаби превалявания от дъжд, предаде репортер на Радио „Фокус“ – Велико Търново. Засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“. Натоварено е и в района на Южен пътен възел, пътен възел \"Качица\", както и по улица „Магистрална“. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на „Пътна полиция“ следят за правилното протичане на движението. Патрули са разположени на входовете и изходите на града. Условията за пътуване в областта също са нормални за сезона. Настилките са мокри, а времето – облачно, като на повечето места превалява дъжд. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4 през село Леденик. Ограничено е преминаването на МПС над 3,5 тона на път Чешма - Кесарево поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево.\r\nЛуиза ТРАНЧЕВА", "date": "2018.02.19", "title": "Велико Търново: Мокри и хлъзгави са настилките в града, трафикът е натоварен"}
{"url": "http://www.focus-news.net/news/2018/02/19/2490103/mvr-edin-chovek-e-zaginal-a-8-se-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 8 се ранени при 6 тежки катастрофи в страната през изминалото денонощие. Това съобщиха от пресцентъра на МВР. От началото на годината при пътни инциденти са загинали 62 души и са ранени 935.", "date": "2018.02.19", "title": "МВР: Един човек е загинал, а 8 се ранени при катастрофи в страната през изминалото денонощие"}
{"url": "http://www.focus-news.net/news/2018/02/19/2490106/voa-voennite-korabi-na-sasht-shte-prodalzhat-da-patrulirat-v-yuzhnokitaysko-more-vapreki-vsichko-uveri-amerikanski-komandir.html", "text": "Военните кораби на САЩ ще продължат да патрулират в спорните води около създадените от човешка ръка острови в Южнокитайско море, това увери лейтенант комодор Тим Хоукинс, съобщава радио Voice of America. \r\n„Международното право ни позволява да действаме тук, позволявани на да летим тук, позволява ни да тренираме и плаваме тук и точно това е което правим и ще продължим да правим“, заяви Хоукинс в интервю на борда на американския кораб „Карл Уинсън“, разположен в залива на Манила. \r\nСпоред Китай, цялото Южнокитайско море са негови териториални води, като от Пекин ческо строят изкуствени острови в региона, припомня американското радио.: Цанко Цолов", "date": "2018.02.19", "title": "VOA: Военните кораби на САЩ ще продължат да патрулират в Южнокитайско море въпреки всичко, увери американски командир"}
{"url": "http://www.focus-news.net/news/2018/02/19/2490100/stara-zagora-narodniyat-predstavitel-ot-pp-gerb-manoil-manev-shte-provede-priemna-za-grazhdani.html", "text": "Народният представител от ПП ГЕРБ Маноил Манев ще проведе приемна за граждани. Това съобщиха от пресцентърът на ПП ГЕРБ. Срещите ще се проведат от 10.00 до 12.00 часа в офиса на партията на бул. „Митрополит Методий Кусев” № 5.", "date": "2018.02.19", "title": "Стара Загора: Народният представител от ПП ГЕРБ Маноил Манев ще проведе приемна за граждани"}
{"url": "http://www.focus-news.net/news/2018/02/19/2490087/blagoevgrad-145-ta-godishnina-ot-gibelta-na-vasil-levski-shte-bade-otbelyazana-v-gotse-delchev.html", "text": "145-та годишнина от гибелта на Васил Левски ще бъде отбелязана в Гоце Делчев. Това съобщиха от пресцентъра на Община Гоце Делчев. Община Гоце Делчев и Общински исторически музей – Гоце Делчев организират поклонение и полагане на цветя пред бюст-паметника на Васил Левски. То ще се състои от 17:00 часа на паметника пред музея в Гоце Делчев. В него по традиция ще участва ръководството на община Гоце Делчев, представители на институции, политически партии и учебни заведения. След това, в 17:30 часа, в сградата на Общинския исторически музей, ще бъде представен филмът на режисьора Искрен Красимиров, посветен на Апостола, наречен „Лъвский: Европеец в Българско“.\r\nС шествие и поклонение пред паметника на Васил Левски ще бъде отбелязана в Дупница годишнината от обесването на Апостола на свободата", "date": "2018.02.19", "title": "Благоевград: 145-та годишнина от гибелта на Васил Левски ще бъде отбелязана в Гоце Делчев"}
{"url": "http://www.focus-news.net/news/2018/02/19/2490107/gabrovo-do-100-metra-e-namalena-vidimostta-v-prohoda-shipka-poradi-magla.html", "text": "До 100 метра е намалена видимостта в прохода Шипка поради мъгла. Това съобщиха за Радио „Фокус” – Велико Търново от  Областно пътно управление - Габрово. В останалата част от Габровска област видимостта е нормална, времето е облачно. На места превалява слаб дъжд, който се очаква да преминава в сняг. Пътищата са мокри, на места хлъзгави и от ОПУ съветват водачите да карат с повишено внимание и съобразена скорост. В прохода Шипка настилката също е мокра. Там все още е в сила забраната за товарни автомобили над 12 тона. В региона няма допълнително въведени ограничения и нови затворени пътища. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над река Крапец, по пътя между селата Кормянско и Малък Вършец. В района има поставен пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – Кормянско - Малък Вършец при км 46+800 по общински път до III-403 в село Малък Вършец.\r\nЛуиза ТРАНЧЕВА", "date": "2018.02.19", "title": "Габрово: До 100 метра е намалена видимостта в прохода Шипка поради мъгла"}
{"url": "http://www.focus-news.net/news/2018/02/19/2490111/pregled-na-osnovnite-temi-vav-velikotarnovskiya-pechat.html", "text": "„Над 700 души посетиха изложбата със Самарското знаме само за ден” е заглавие от първа страница на областния всекидневник „Янтра Днес”. 702 души са посетили само за един  ден изложбата със Самарското знаме в музей „Възраждане и Учредително събрание“ във В. Търново. Копие на националната светиня гостува за пръв път в старата столица по покана на „Янтра ДНЕС“. „75 души от областта се изследваха за СПИН“  е друго заглавие от днешното издание. 75 души се изследваха за СПИН в мобилния кабинет на РЗИ в рамките на инициативите за Деня на влюбените. Това съобщи д-р Анастасия Атанасова, шеф на вирусологичната лаборатория при здравната инспекция. „Янтра ДНЕС“ раздаде 32 награди в конкурса за Освобождението“ , пише още вестникът. 32 награди раздаде в. „Янтра ДНЕС“ на участниците в конкурса „Моят роден град“. Победителите бяха отличени лично от кмета на Община Велико Търново Даниел Панов и посланика на Руската федерация у нас Негово Превъзходителство Анатолий Макаров. „Искат конфискация на имоти за 3.6 млн. лв. на Георги Вълев“ е новина от криминалната хроника. На страниците на вестника ще откриете и интервю с посланика на Русия Анатолий Макаров, който заяви „Никога не съм се чувствал толкова добре извън русия, като тук в България“. \r\n„Велико Търново ще домакинства форум на Световната организация на местните власти“ е заглавие от другия областен ежедневник „Борба“. Форум на Световната организация на местните власти ще домакинства Велико Търново в рамките на Българското председателство на Съвета на Европейския съюз. Подобна среща никога до сега не е била провеждана в България. „Изграждат първата солна стая за халотерапия в областта“ е друга тема от вестника. Предстои откриването на първата солна стая във Велико Търново, която е и единствената за региона. В нея ще се прилага т. нар. халотерапия, датираща от времето на Клеопатра и придобила популярност като съвременна терапевтична процедура. „Търновци почетоха паметта на Васил Левски“ е друга тема от всекидневника. С военен ритуал и заупокойна молитва търновци почетоха паметта на Васил Левски пред паметника му в центъра на града. Тази година се навършват 145 години от смъртта на Апостола. „Три кандидатури за почетен гражданин на старата столица“, пише още ежедневника. В статията се разкрива кои са имената на номинираните за приза.", "date": "2018.02.19", "title": "Преглед на основните теми във великотърновския печат"}
{"url": "http://www.focus-news.net/news/2018/02/19/2490109/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас, съобщи за Радио „Фокус“ - Бургас дежурният в Областно пътно управление. Видимостта е добра. Няма затворени пътни участъци. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31 декември 2018 г.\r\nСухи са пътищата в Бургас. Ремонтни дейности се извършват по ул. „Константин Величков“, в участъка от ул. „Велико Търново“ до ул. „24-ти пехотен Черноморски полк“ до 17.30 часа на 20. февруари 2018 г. Ремонт се извършва на ул. „Ал. Лермонтов“ в участъка от ул. „Славянска“ до ул. „Шипка“. До 21 април 2018 г. ремонтни дейности ще се извършват и в участъка от улицата до бл. 11, МБАЛ „Д-р Маджуров“ и ДГ „Звездица“ в к-с „Зорница“.\r\nМария РУСЕВА", "date": "2018.02.19", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2018/02/19/2490090/kyustendil-s-shestvie-i-poklonenie-pred-pametnika-na-vasil-levski-shte-bade-otbelyazana-v-dupnitsa-godishninata-ot-obesvaneto-na-apostola-na-svobodata.html", "text": "С шествие и поклонение пред паметника на Васил Левски ще бъде отбелязана в Дупница годишнината от обесването на Апостола на свободата. Това съобщиха за Радио „Фокус” – Кюстендил от Община Дупница. Шествието ще започне от 12.30 часа от площад „Свобода”. Организацията отново е на Община Дупница и сдружение „Патриоти Дупница“. Шествието ще премине по улица „Св. Иван Рилски“ и ще достигне до паметника на Дякона. Подготвена е програма с участието на танцов състав „Зора“, мъжки хор “Свети Иван Рилски”, вокален състав „Артпоп” и детска вокална група при Средно училище “Св. Паисий Хилендарски”.\r\nВенцеслав ИЛЧЕВ", "date": "2018.02.19", "title": "Кюстендил: С шествие и поклонение пред паметника на Васил Левски ще бъде отбелязана в Дупница годишнината от обесването на Апостола на свободата"}
{"url": "http://www.focus-news.net/news/2018/02/19/2490112/veliko-tarnovo-do-1400-chasa-shte-bade-narusheno-vodopodavaneto-v-grad-lyaskovets-zaradi-avarien-remont-na-glaven-vodoprovod.html", "text": "До 14.00 часа ще бъде нарушено водоподаването в град Лясковец. Това съобщиха за Радио „Фокус“ – Велико Търново от водоснабдителното дружество, обслужващо областта. Причината е нужда от извършване на авариен ремонт на главен водопровод в населеното място. Водоподававането вече бе преустановено и се очаква повредата да бъде отстранена до 14.00 часа. От дружеството се извиняват за възникналите неудобства на гражданите и уверяват, че при възможност водата ще бъде пусната по-рано.\r\nЛуиза ТРАНЧЕВА", "date": "2018.02.19", "title": "Велико Търново: До 14.00 часа ще бъде нарушено водоподаването в град Лясковец заради авариен ремонт на главен водопровод"}
{"url": "http://www.focus-news.net/news/2018/02/19/2490108/ognyan-simeonov-dietolog-belenoto-konopeno-seme-e-preporachitelno-da-prisastva-na-masata-po-vreme-na-post.html", "text": "Беленото конопено семе е препоръчително да присъства на масата по време на пост. Това каза в интервю за Радио „Фокус“ диетологът Огнян Симеонов по повод Великденските пост. По думите му беленият коноп съдържа 20 аминокиселини, 9 от които са незаменими. Симеонов уточни, че това е възможно най-полезната храна, която можем да подберем в дневното си меню, но хората са слабо информирани за ползите от нея. Според Симеонов постът не крие рискове, като в много случаи той дори помага при хронични проблеми и заболявания. \r\n„Човек е така създаден, че с течение на времето да се приспособява към това, с което се храни. Ако той е на един необитаем остров и има само риба и плодове, той може да изкара цял живот и по никакъв начин няма да му липсват другите неща. Просто трябва да има храна, тя да е качествена, за да можем по този начини да се чувстваме добре“, заяви Огнян Симеонов и допълни, че постенето в повечето случаи води до отслабване, но на първо място то трябва да служи за пречистване на организма. По думи на Симеонов много хора, след като са се подложили на пост, продължават да спазват същия хранителен режим и след неговото приключване.", "date": "2018.02.19", "title": "Огнян Симеонов, диетолог:  Беленото конопено семе е препоръчително да присъства на масата по време на пост"}
{"url": "http://www.focus-news.net/news/2018/02/19/2490113/the-telegraph-zhelaeshti-da-se-zapishat-dobrovoltsi-v-britanskata-armiya-se-otkazvat-zaradi-tvarde-dalgata-protsedura.html", "text": "Желаещи да се запишат доброволци в британската армия се отказват заради твърде дългата процедура, като стандартната процедура отнема около 300 дни, пише британският вестник The Telegraph. Това поставя пред въоръжените сили възможността да не успеят да запълнят бройката си, като в момента армията е с четири хиляди души по-малко от нормалният си брой. За да поддържа обявения от правителството брой, всяка година британската армия трябва да включи в редиците си нови 10 хил. души, които да компенсират за преминаващите в запаса и пенсиониращите се. \r\nЗа да помогне за целта, през 2012 г. Министерството на отбраната нае специална фирма, която да набира нови хора. \r\nПо данни на вестника, в периода за последните 12 месеца до септември 2017 г., към въоръжените сили на Великобритания са се присъединили почти 7,500 души, докато в същия период са напуснали почти 10 хил.: Цанко Цолов", "date": "2018.02.19", "title": "The Telegraph: Желаещи да се запишат доброволци в британската армия се отказват заради твърде дългата процедура"}
{"url": "http://www.focus-news.net/news/2018/02/19/2490110/adelina-stefanova-hram-vavedenie-bogorodichno-blagoevgrad-parvite-tri-dni-ot-velikdenskite-posti-sa-nay-trudni-tay-kato-horata-se-stremyat-da-ne-konsumirat-nikakva-hrana.html", "text": "От днес започват Великденските пости. Това каза за Радио „Фокус“ – Пирин Аделина Стефанова, уредник в храм „Въведение Богородично“ – Благоевград.  По думите ѝ първите три дни от началото на Великденските пости са най-трудни, тъй като християните се стремят да не консумират никаква храна дори и постна. „Първата седмица на Великденските пости я наричаме Тодорова седмица – чист понеделник, черен вторник, луда сряда, въртоглав четвъртък, черен петък“, добави още Стефанова. Тя коментира, че тази е най-тежката седмица от годината, както и последната преди Великден. Стефанова пожела на всички християни леки и спасителни пости.\r\nКристина МИТКОВА", "date": "2018.02.19", "title": "Аделина Стефанова, храм „Въведение Богородично“ – Благоевград: Първите три дни от Великденските пости са най-трудни, тъй като хората се стремят да не консумират никаква храна"}
{"url": "http://www.focus-news.net/news/2018/02/19/2490105/pazardzhik-s-vazpomenatelna-panihida-v-strelcha-shte-badat-otbelyazani-145-godini-ot-obesvaneto-na-vasil-levski.html", "text": "С панихида, рецитал и тематичен спектакъл ще бъдат отбелязани 145 години от смъртта на Васил Левски в Стрелча, съобщиха от Общината. От 10.30 часа ще започне панихида пред храм-паметник „Св. Архангел Михаил” в  града. От 16.00 часа в НЧ „Просвещение” програмата продължава с рецитал за Апостола на свободата, подготвен от третите класове на НУ „Паисий Хилендарски”, а веднага след него жителите и гостите на града ще могат да видят спектакъла „Левски в Стрелча” в изпълнение на творческа група „Актьори” по проект “Обединени от знанието” към СУ “Кирил и Методий”. В края на деня за всички желаещи ще бъде представен филмът „Левски пред съда на Портата и историята”.", "date": "2018.02.19", "title": "Пазарджик: С възпоменателна панихида в Стрелча ще бъдат отбелязани 145 години от обесването на Васил Левски"}
{"url": "http://www.focus-news.net/news/2018/02/19/2490114/dimitar-margaritov-kzp-saytove-za-prodazhba-na-avtomobilni-gumi-spestyavat-zadalzhitelna-informatsiya.html", "text": "24 електронни магазина за продажба на автомобилни гуми в рамките на тематична кампания е проверила Комисията за защита на потребителите (КЗП). В 13 случая са съставени актове за различни нарушения. Това каза председателят на комисията Димитър Маргаритов в „Денят започва” по Българската национална телевизия (БНТ), съобщиха от пресцентъра на КЗП. \r\n„Не са нарушения, които биха могли да изкривят пазара. Става въпрос за погрешно или непълно предоставяне на информацията, която е задължителна за всеки онлайн магазин. Тя е важна и макар че повечето потребители я знаят преди да са отворили въпросния сайт, все пак всеки онлайн търговец е длъжен да спазва закона”, коментира Маргаритов.  \r\nТой посочи, че едно от основните констатирани несъответствия са липсата на напомняне на потребителите за правото им на отказ от онлайн покупката в 14-дневен срок. „Търговецът е длъжен в електронния си магазин да обяви, че клиентите му ще могат да упражнят това право, попълвайки формуляр, за да стане по-бързо и лесно връщането на парите”, добави председателят на КЗП. \r\nДруго нарушение е липсата на информация за алтернативно решаване на възникнал спор между потребителя и търговеца по повод покупката. „От няколко години много активно, включително и в онлайн среда се развиват способите за алтернативно решаване на спорове – т.нар. помирителни комисии. Има онлайн платформа, която съдейства на потребителите това да става по-бързо и лесно, когато говорим за трансгранични потребителски спорове. И тази информация трябва да е налична във всички електронни магазини”, разясни Маргаритов. \r\nВ студиото на БНТ преди края на зимата и началото на пролетта председателят на КЗП коментира и сезонните намаления. „Най-важното от гледна точка на търговците, които провеждат такива кампании, е да не подвеждат потребителите, че намалението е по-голямо, отколкото е действително”, настоя той и подчерта, че процентът на намалението следва да се изчисли от последната цена, на която стоката е продавана поне 30 дни. „Затова тези „намаления в намаленията” понякога са некоректни. Когато търговецът Ви каже, че нещо е на 70% намаление, след като преди това е било на 20% и сега му е добавил още 30%, това не е истина”, каза още председателят на КЗП.  \r\nПо думите на Маргаритов в Интернет средата има търговци, които правят опити да вдигнат цената непосредствено преди кампанията, за да обявят впоследствие по-голяма „отстъпка”. Но според него потребителите изграждат култура да следят динамиката на пазара и да улавят подобни опити за нелоялна търговска практика. \r\nНа въпрос на водещия по повод нови мобилни приложения за поръчване на таксита срещу бакшиш за шофьора в пиковите часове и празничните дни, с които работят таксиметрови компании, Маргаритов подчерта, че Комисията ще провери случая за евентуално наличие на нелоялна практика. \r\n„Тъй като говорим за приложение, наречено „бакшиш”, вече си обясняваме и защо таксиметровият превоз е получил това нарицателно наименование от своите клиенти, понякога съвсем справедливо ядосани от отказа на водачите да приемат поръчката”, коментира той. Маргаритов добави, че  бакшишът не е забранен от законодателната уредба, но НАП би трябвало да разсъждават, ако се осъществява такъв трансфер на парични средства, без това да е отбелязано някъде, дали не се дължи нещо на фиска. „От потребителска страна биха могли да се договарят условия и когато двете страни си стиснат ръцете, те приемат да се реализира някаква сделка. Но от друга страна, таксиметровите услуги имат фиксирани цени, които са обявени по съответен начин и такова задължение съществува за всички таксиметрови превозвачи, дори има понякога условия на максимални тарифи, над които не би могло да се осъществява тази услуга и тук евентуално може да е нелоялната практика”, отбеляза председателят на КЗП.", "date": "2018.02.19", "title": "Димитър Маргаритов, КЗП: Сайтове за продажба на автомобилни гуми спестяват задължителна информация"}
{"url": "http://www.focus-news.net/news/2018/02/19/2490119/sotir-ivanov-istoricheski-muzey-petrich-navarshvat-se-138-godini-ot-rozhdenieto-na-obshtestvenika-revolyutsioner-i-sveshtenik-hristo-filipov.html", "text": "Навършват се 138 години от рождението българският общественик, просветен деец, революционер и свещеник, деец на Вътрешната македоно-одринска революционна организация Христо Филипов. За Радио „Фокус“ – Пирин Сотир Иванов, директор на Исторически музей – Петрич обясни, че Филипов е четвъртият кмет на Общината след Балканската война, като я е управлявал в периода 1913 – 1914. „Христо Филипов е една много интересна фигура, която е свързана както с образованието в Петрич, така и с една стара фамилия, която в продължение на столетия има значение за Петрич“, каза още Иванов. Той добави, че Филипов е роден през 1880 година. „Получава едно изключително добро образование в Серското педагогическо училище и Българската духовна семинария в Цариград. Между другото той е роден на една много важна за българите дата – 19 февруари, когато е обесването на Васил Левски“, добави Иванов. От 1903 година Филипов преподава в класното училище в Петрич. „Присъединява се към ВМОРО и е избран в ръководството на местния комитет на организацията“, отбеляза Иванов. През 1907 година е арестуван и прекарва заедно с баща си 6 месеца в затвора Еди куле в Солун. След освобождаването си заминава за Сан Франциско, САЩ, където записва философия в университета. През 1911 година се завръща в родния си град и отново става учител. През Балканската война е секретар и преводач на Фредерик Палмър, кореспондент на вестник „Ню Йорк Таймс“. „В годините 1913 – 1914 е кмет на Петрич. През 1914 година е сред основателите на местното читалище „Братя Миладинови“ и член на първото му настоятелство. От 1914 до 1919 година е член на Окръжната постоянна комисия в Струмица“, заяви Иванов. Директорът на Исторически музей – Петрич посочи, че Христо Филипов развива широка обществена дейност. Той е основател на  школа за изучаване на чужди езици, включва се активно в дейността на Червенокръстката здравна организация, създава ученически лагер в местността Вършилото в Беласица. През 1931 година е ръкоположен за свещеник в църквата „Свети Николай“ в Петрич, където служи до 1946 година. Христо Филипов умира през 1964 година в София.\r\nЛивия НИНОВА", "date": "2018.02.19", "title": "Сотир Иванов, Исторически музей – Петрич: Навършват се 138 години от рождението на общественика, революционер и свещеник Христо Филипов"}
{"url": "http://www.focus-news.net/news/2018/02/19/2490116/pss-znachitelna-e-opasnostta-ot-lavini-v-pirin.html", "text": "Значителна е опасността от лавини в Пирин. Това съобщиха за Агенция \"Фокус\" от Планинската спасителна служба (ПСС) към БЧК. За Витоша и Рила опасността от лавини е средна, а в Стара планина - ниска.\r\nВремето е облачно и тихо. На места превалява сняг. Температурите варират между -4 и 1 градуса. Новата снежна покривка е с дебелина около 2 см. Съоръженията в курортите работят. В неделния ден са регистрирани много инциденти на ски пистите, свързани с обичайния за сезона травматизъм. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.19", "title": "ПСС: Значителна е опасността от лавини в Пирин"}
{"url": "http://www.focus-news.net/news/2018/02/19/2490118/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-fevruari.html", "text": "„Софийска вода” временно ще прекъсне водоснабдяването в някои части на столицата на 20 февруари 2018 г. (вторник), съобщиха от пресцентъра на дружеството.\r\nВъв връзка с подмяна на спирателни кранове на ул. „Отдих“, кв. „Кумарица“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на ул. „Димитър Вачев“, ул. „Заводско шосе“, ул. „Искърско дефиле“, ул. „Китка“, ул. „Банска“, ул. „Отдих“, ул. „Шопска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отдих“ ъгъла с ул. „Шопска“.\r\nВъв връзка с прекъсване на сградно водопроводно отклонение на ул. „Искра“, вилна зона „Банкя“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на ул. „Искра“, ул. „Кукувица“, ул. „Кос“, ул. „Железничарска“; участъка на ул. „Средна гора“ от ул. „Искра“ до ул. „Зора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Венера“ ъгъла с ул. „Искра“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.19", "title": "„Софийска вода” временно ще прекъсне водоснабдяването в някои части на столицата на 20 февруари"}
{"url": "http://www.focus-news.net/news/2018/02/19/2490117/smolyan-mokri-na-mesta-sa-patishtata-v-oblastta-povishena-e-opasnostta-ot-padashti-kamani.html", "text": "Проходими при зимни условия са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е облачно, на места има лека мъгла и ръми слаб дъжд. Пътните настилки са частично мокри, а по усойните места са обработени срещу заледяване. Повишена е опасността от падащи камъни по всички направления в областта. През нощта не са получавани сигнали за инциденти по пътищата в региона. Поради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.19", "title": "Смолян: Мокри на места са пътищата в областта, повишена е опасността от падащи камъни"}
{"url": "http://www.focus-news.net/news/2018/02/19/2490122/kyustendil-patnite-nastilki-na-teritoriyata-na-oblastta-sa-mokri-i-hlazgavi-vali-slab-dazhd.html", "text": "Пътните настилки навсякъде са мокри и хлъзгави, вали слаб дъжд. Това съобщи за Радио „Фокус” – Кюстендил дежурният в Областно пътно управление – Кюстендил. Пътищата са проходими при зимни условия. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г.\r\nВенцеслав ИЛЧЕВ", "date": "2018.02.19", "title": "Кюстендил: Пътните настилки на територията на областта са мокри и хлъзгави, вали слаб дъжд"}
{"url": "http://www.focus-news.net/news/2018/02/19/2490127/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще ви представим нов екологичен проект, който ще бъде реализиран през следващите 12 месеца. В него ще бъдат включени собствениците на апартаменти в жилищни блокове, обновени със средства от Националната програма за енергийна ефективност и Оперативна програма „Региони в растеж”. Проектът е насочен към повишаване на културата за разделно събиране на отпадъците, а наш събеседник по темата ще бъде зам.-кметът по инвестиционната политика на Община Кюстендил инж. Росица Плачкова. От тази седмица започва приемът на документи за подпомагане на семейства и двойки с репродуктивни проблеми, чрез създадения общински фонд за ин витро процедури. По темата гост в предаването ще бъде Радмила Рангелова, зам.-кмет на Община Кюстендил по „Социални услуги, програми и проекти”. За Националния конкурс за детска рисунка „Пролет върху листа” ще говорим с Любляна Начева, координатор на направление „Духовно развитие и работа с подрастващите” в Община Кюстендил. Тази седмица се отбелязват 45 години от смъртта на инициатора за спасяването на българските евреи Димитър Пешев. По този повод ще говорим с историка към Регионален исторически музей – Кюстендил доцент Ангел Джонев. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.02.19", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/02/19/2490126/sliven-zatvoreni-za-tezhki-avtomobili-nad-10-tona-sa-prohodite-tvardishki-i-vratnik.html", "text": "Пътните настилки в Сливенска област са нормално проходими, съобщиха от Областно пътно управление. Трафикът е интензивен. Затворени за тежки автомобили над 10 т са проходите Твърдишки и Вратник. Отворен е пътят Котел – Омуртаг. Движението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч. Движението по пътя  Малък манастир – Голям манастир  се осъществява в една лента поради пропаднали настилка и насип. Движението се регулира чрез пътни знаци. Срокът и на двата ремонта е  31 март.", "date": "2018.02.19", "title": "Сливен: Затворени за тежки автомобили над 10 тона са проходите Твърдишки и Вратник"}
{"url": "http://www.focus-news.net/news/2018/02/19/2490120/pazardzhik-vav-velingrad-shte-se-provede-vazpomenatelno-poklonenie-pred-pametnika-na-vasil-levski.html", "text": "В града ще се проведе възпоменателно поклонение пред паметника на Васил Левски по повод 145 години от обесването му. Това съобщи за Радио „Фокус“ – Пазарджик Бояна Кирилова, експерт в Общината. В 17.00 часа в присъствието на почетен караул от РК ,,Родопчани”- НС ,,Традиция” ще започне панихида в памет на Дякон Левски, отслужена от енорийски свещеник Отец Антон. Възпоменателно слово ще произнесе кметът на Община Велинград д-р Костадин Коев и председателят на НЧ „Васил Левски“ Николай Делиев. В чест на Апостола ще бъде представено и лично творчество на ученик, спечелил  І-во място в конкурс за литературно произведение, посветено на живота и делото на Васил Левски от СУ ,,Васил Левски”. Ще бъдат поднесени и цветя и венци пред паметника на Васил Левски в кв. \"Каменица\". В 18.30 часа ще започне възпоменателния концерт под надслов ,,Пазим името ти свято”.\r\nАлбена ЖИЛЕКОВА", "date": "2018.02.19", "title": "Пазарджик: Във Велинград ще се проведе възпоменателно поклонение пред паметника на Васил Левски"}
{"url": "http://www.focus-news.net/news/2018/02/19/2490124/prof-gencho-nachev-ne-e-hubavo-che-upravitelyat-na-nzok-prevrashta-edin-chisto-finansovo-administrativen-vapros-v-politicheski.html", "text": "Не е хубаво, че управителят на НЗОК превръща един чисто финансово-административен въпрос в политически. Това каза проф. Генчо Начев, директор на УМБАЛ „Св. Екатерина“ в „Здравей, България“ по Нова телевизия  във връзка със скандала между Министерство на здравеопазването и НЗОК. Той поясни, че нещата се представят като „кореспонденция от ада“. „По отношение на гражданските права, няма опасност да откажат лечение, защото както каза и министърът, има споразумения с фондовете. Задлъжняли сме най-много на Германия, Франция и Италия, по-малко на Австрия и Белгия“, поясни проф. Начев. По думите му този проблем не е от вчера. „Сега се експонира. Разразява се един скандал, според мен е някакъв спор. Не бих искал да се ангажирам с мнение по заплахите на управителя на НЗОК, защото малко клюкарски ми изглежда“, посочи проф. Начев. Според него с дискутиране на този проблем няма да се постигне нищо. „Можем да кажем няколко думи за това, което се случва. Да се говори за актуализация на бюджет февруари месец, не е възможно“, каза проф. Начев. \r\nДиректорът на УМБАЛ „Св. Екатерина“ поясни, че управителят на НЗОК трябва да постави въпроса, защото трябва да има решение, но той трябва да бъде решен чрез съгласуване между Министерство на здравеопазването, Министерство на финансите и НЗОК. „Хубаво е направил проф. Камен Плочев, че е поставил този въпрос. Не е хубаво, че волю или неволю превръща един чисто финансово-административен въпрос в политически. Той пише писмото, той го подписва. Той превръща въпроса в политически“, коментира проф. Начев. „Политически е станал, защото парламентът не може да реши въпроса преди да е минало през Министерски съвет. Парламентът може да го ратифицира, но той не може да го реши. Той не борави с бюджета, той гласува бюджета, но не го управлява. Въпросът през парламента не може да се реши“, коментира директорът на УМБАЛ „Св. Екатерина“. Според него проблемът е мениджърски, за да се превърне в политически.", "date": "2018.02.19", "title": "Проф. Генчо Начев: Не е хубаво, че управителят на НЗОК превръща един чисто финансово-административен въпрос в политически"}
{"url": "http://www.focus-news.net/news/2018/02/19/2490130/sport-grigor-dimitrov-se-izkachi-s-edna-pozitsiya-v-svetovnata-ranglista.html", "text": "Григор Димитров се изкачи с една позиция в световната ранглиста и вече заема четвърто място, измествайки германеца Александър Зверев. Промяна има и топ три на класацията, където Роджър Федерер вече е световният номер едно, след като победи българския тенисист на финала в Ротердам. Втори остава испанецът Рафаел Надал, а хърватският тенисист Марин Чилич запазва третото място.", "date": "2018.02.19", "title": "Спорт: Григор Димитров се изкачи с една позиция в световната ранглиста"}
{"url": "http://www.focus-news.net/news/2018/02/19/2490123/veliko-tarnovo-veliko-povecherie-s-kanona-na-sv-andrey-kritski-shte-bade-otsluzheno-v-katedralata-v-grada-i-vsichki-pravoslavni-hramove-v-regiona.html", "text": "Велико повечерие с Канона на Св. Андрей Критски ще бъде отслужено в катедралата „Рождество Богородично“ и всички православни храмове в региона. поводът е Великият пост, който започва днес, предаде репортер на Радио „Фокус“ – Велико Търново. Според църковните канони началото на светата Четиридесетница се поставя именно в първия ден от постите.„Фокус“ припомня, че Канонът се чете на църковнославянски език от понеделник на Първата седмица на Великия пост. От седми век насам Църквата е установила през дните на Великия пост да се чете и Канонът на св. Андрей Критски. В него ние чуваме и виждаме примери и образци на човешкото грехопадение, както и примери и образци на живота на добродетелните хора. Там откриваме  и чувстваме в греховните примери самите себе си. Чувстваме воплите на грешната, окаяната, загубила образа Божий, човешка душа. Така Църквата желае да ни насочи към искрено покаяние, да се вгледаме в себе си, за да видим своите собствени греховни язви.\r\nЛуиза ТРАНЧЕВА", "date": "2018.02.19", "title": "Велико Търново: Велико повечерие с Канона на Св. Андрей Критски ще бъде отслужено в катедралата в града и всички православни храмове в региона"}
{"url": "http://www.focus-news.net/news/2018/02/19/2490121/blagoevgrad-bez-problemi-se-izvarshva-preminavaneto-na-avtomobili-prez-granichnite-punktove-gkpp-kulata-i-gkpp-ilinden.html", "text": "Без проблеми се извършва преминаването през граничните пунктове между България и Гърция в област Благоевград. Това съобщиха за Радио „Фокус“ – Пирин от \"Гранична полиция\". Нормално се извършва движението на ГКПП „Кулата“, както и на ГКПП „Илинден“. На останалите пунктове по българо-гръцката граница движението също е обичайно натоварено за делничен ден.\r\nКристина МИТКОВА", "date": "2018.02.19", "title": "Благоевград: Без проблеми се извършва преминаването на автомобили през граничните пунктове ГКПП „Кулата“ и ГКПП „Илинден“"}
{"url": "http://www.focus-news.net/news/2018/02/19/2490115/ognyan-simeonov-dietolog-dopalnitelnata-dobavka-na-vitamini-kam-menyuto-ni-shte-ni-pomogne-da-se-chuvstvame-vav-forma-i-da-badem-zdravi.html", "text": "Допълнителната добавка на витамини към менюто ни ще ни помогне да се чувстваме във форма и да бъдем здрави. Това каза в интервю за Радио „Фoкус“ диетологът Огнян Симеонов. Той допълни, че ценният витамин B 12 е от изключителна важност за организма,  но много малко хора знаят, как да си го набавят. Симеонов уточни, че този витамин изключително много липсва при вегетарианците.  \r\n„Най-много B 12 се съдържа в черния дроб от животински произход – телешки черен дроб, но за предпочитане е да е дроб от тревопасно животно. Това е единственият източник на B 12, който се съдържа в хранителната верига. Когато успее човек да си го набави, тялото се чувства изключително добре, не се усеща никога умора и винаги човек е зареден с енергия“, коментира Огнян Симеонов. Той каза още, че при комплексните витамини в много малки количества също се съдържа B 12.", "date": "2018.02.19", "title": "Огнян Симеонов, диетолог: Допълнителната добавка на витамини към менюто ни ще ни помогне да се чувстваме във форма и да бъдем здрави"}
{"url": "http://www.focus-news.net/news/2018/02/19/2490132/montana-3-sm-e-snezhnata-pokrivka-na-petrohan-patyat-e-pochisten-i-opesachen.html", "text": "3 см е снежната покривка на Петрохан, пътят е почистен и опесъчен. Това каза за Радио „Фокус“ – Видин дежурният служител в Областно пътно управление – Монтана. Той посочи, че видимостта на прохода е добра. Трафикът е интензивен и в двете посоки. До 31 март остава забраната за преминаване на автомобили над 12 тона през Потрохан, обиколният маршрут е през град Своге.\r\nАнна ЛОЗАНОВА", "date": "2018.02.19", "title": "Монтана: 3 см е снежната покривка на Петрохан, пътят е почистен и опесъчен"}
{"url": "http://www.focus-news.net/news/2018/02/19/2490134/vidin-mokri-sa-patnite-nastilki-v-oblastta-trafikat-po-glaven-pat-e-79-e-natovaren.html", "text": "Мокри са пътните настилки във Видинска област. Това каза за Радио „Фокус“ – Видин дежурният служител в Областно пътно управление – Видин. Той посочи, че трафикът по главен път Е-79 в посока от и за граничен пункт „Дунав мост 2“ е натоварен, пътуват предимно тежкотоварни автомобили. Във Видин повече автомобили се движат в централната градска част, по бул.“Панония“ и на входно изходните артерии на града.\r\nАнна ЛОЗАНОВА", "date": "2018.02.19", "title": "Видин: Мокри са пътните настилки в областта, трафикът по главен път Е-79 е натоварен"}
{"url": "http://www.focus-news.net/news/2018/02/19/2490128/kristian-vigenin-bsp-za-balgariya-v-makedoniya-vidyahme-promyana-v-otnoshenieto-kam-balgariya-vizitata-na-prezidenta-radev-be-izklyuchitelno-uspeshna.html", "text": "В Македония видяхме промяна в отношението на политическата класа и хората към България. Страхът е изчезнал и хората искат да разширят сътрудничеството със страната ни. Това каза секретарят на ПГ на „БСП за България” Кристиан Вигенин пред БНТ, съобщиха от пресцентъра на НС на БСП. Той добави, че ако основните политически сили и институциите работят по теми, свързани с нашето място и роля в ЕС така, както го правиха за Македония, можем да гарантираме интересите си за десетилетия напред. Вигенин поясни, че от подписването на договора до сега, стокообменът между двете страни се е увеличил с над 10%, нарастнал е и потокът на туристите от двете страни. „Този договор има преки последици в реалния живот на хората. Ако това се запази, можем да предвидим само положителни страни в нашите отношения”, категоричен бе народният представител. Той добави, че договорът за стратегическо партньорство, иницииран от президентите на България и Македония, ще бъде следваща стъпка в изграждането на двустранните отношения. „В него сърцевината ще бъде сътрудничество в сферата на сигурността и отбраната. Македония не е част от НАТО и тази стъпка ще уплътни допълнително нашето партньорство”, каза още Кристиан Вигенин. Той заяви, че визитата на президента Радев в западната ни съседка е била изключително успешна. \r\n„България направи много с поставянето на темата за Западните Балкани в дневния ред на ЕС. Това, обаче се посреща с недоверие и скептицизъм в някои от страните членки”, обясни народният представител. Той добави, че Българското председателство и ЕК правят немалко за ангажирането на страните от Западните Балкани и смисъла от тяхното членство. „Оттук нататък те трябва свършат своята работа и да убедят скептично настроените страни”, категоричен бе той.  Вигенин заяви още, че с европейски средства можем да постигнем много за свързаността на региона.” Коридор №8 е един от акцентите в момента. Свързаността на Черно и Адриатическо море ще допринесе България да постигне целта си, да бъде и транспортен хъб”, добави Вигенин. Той обясни, че четири европейски коридора минават през страната ни, но ние все още не можем да усетим ползи, заради липсата на свързаност с останалите. „Докато Западните Балкани не са изцяло свързани с ЕС, ние не можем да бъдем пълноценна част от него”, категоричен бе Кристиан Вигенин.", "date": "2018.02.19", "title": "Кристиан Вигенин, „БСП за България”: В Македония видяхме промяна в отношението към България, визитата на президента Радев бе изключително успешна"}
{"url": "http://www.focus-news.net/news/2018/02/19/2490136/varna-mokri-i-hlazgavi-sa-patnite-nastilki-na-teritoriyata-na-oblastta.html", "text": "Мокри и хлъзгави са пътните настилки на територията на Варна и областта, предаде репортер на Радио „Фокус“ – Варна. Времето е облачно, със слаби превалявания. На места видимостта е намалена. Трафикът по направленията Варна – София, Варна – Бургас и в посока Добрич се извършва без въведени ограничения.\r\nВъв Варна движението е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”. Променено е и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39. Временна организация на движение е въведена и заради ремонта на бул. “Първи май“ в кв. „Аспарухово“, като в участъка от ул. “Св. Св. Кирил и Методий“ до ул.“Георги Стаматов“ за движение е затворено едното платно – от страната на жилищната зона, а трафикът се осъществява двупосочно в другото платно -от страната на парка. Затворен за влизане на автомобили е бул. „Народни будители“ от кръстовището с бул. „Мара Тасева“. Движението в посока център и кв. „Галата“ се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“. Във връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул. “Янко Славчев“. Временната организация на движение се въвежда до 15-ти май.\r\nМарияна ВАЛЕНТИНОВА", "date": "2018.02.19", "title": "Варна: Мокри и хлъзгави са пътните настилки на територията на областта"}
{"url": "http://www.focus-news.net/news/2018/02/19/2490138/ivanka-deleva-istoricheski-muzey-burgas-druzhestvo-strandzha-e-vtoroto-sazdadeno-v-stranata-tay-kato-burgas-e-tsentar-na-trakiyskata-migratsiya.html", "text": "Дружество „Странджа“ е второто създадено в страната след това във Варна, тъй като Бургас е център на тракийската миграция. Това каза за Радио „Фокус“ - Бургас Иванка Делева, главен уредник на Историческия музей в Бургас. „Поради близостта с границата с Турция най-много тракийски и македонски бежанци идват и се заселват в Бургас с надеждата да се върнат колкото се може по-скоро в родните си места. Тази тракийска миграция се обединява в дружество „Странджа“. Това се случва може би през декември или януари 1897 година, като инициатор на това дружество и пръв председател от бургаска страна е Григор Дяков, който е родом от Малко Търново. Членове са Георги Стоянов, Стоян Петров, Георги Кондолов, Георги Минков. Това са хора, които още преди това, още преди да се създаде Вътрешната македоно-одринска организация в Бургас, те са обединителен център на тракийските бежанци. Георги Минков е изключително активен. Той е от Лозенград, емигрант в Бургас. Той обединява около себе си тракийските заселници“, каза още Делева. По думите ѝ части от България след Санстефанския мирен, след Берлинския договор остават в Османската империя. Идеята и целта на дружеството е от една страна, да има просвета и осветляване на хората за реалното състояние, в което се намират в Тракия и в България. Създава се и печатен орган на дружеството вестник „Странджа“ и неговото мото е „Духовна политическа свобода чрез нравствено и умствено развитие на народа, просвета на хората“. Вестникът се разпространява чрез специални куриери из страната в Одринска Тракия, Родопите. Идеята им е да се създадат нови мигрантски дружества с цел да се подпомагат хората със средства, с оръжия, боеприпаси, да се подготвят чети, които при евентуални революционни действия, да бъдат активни и да действат за освобождаването  на тези земи и за постигане на автономия на Македония и Одринско. Най-активният период на дружеството е в навечерието на Илинденско-Преображенското въстание.\r\nМария РУСЕВА", "date": "2018.02.19", "title": "Иванка Делева, Исторически музей - Бургас: Дружество „Странджа“ е второто създадено в страната, тъй като Бургас е център на тракийската миграция"}
{"url": "http://www.focus-news.net/news/2018/02/19/2490135/plovdiv-regionalna-zanayatchiyska-kamara-shte-otkrie-izlozhbata-martenitsi-2018-v-novata-galeriya-zanayati.html", "text": "Регионална занаятчийска камара Пловдив ще открие изложбата „Мартеници“- 2018 в новата галерия „Занаяти”. Това съобщиха за Радио „Фокус” - Пловдив от камарата.  Три години гази галерия е била център за организиране изложби от ковано желязо, керамика, текстил, бижута и други ръчно изработени изделия. Галерията има вече нов дом, но на същия адрес. Новото пространство на галерия „Занаяти“ ще бъде открито днес от 18.00 часа на ул. \"Д-р Вълкович\". Пространството е част от предверието и заседателната зала на офиса на Регионална занаятчийска камара. След едномесечен ремонт мястото е превърнато в малка галерия.", "date": "2018.02.19", "title": "Пловдив: Регионална занаятчийска камара ще открие изложбата „Мартеници“- 2018 в новата галерия „Занаяти”"}
{"url": "http://www.focus-news.net/news/2018/02/19/2490141/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Техническият диалог между Белград и Прищина ще бъде възобновен на 26 февруари, това потвърди Мая Кочиянчич, говорител на върховния представител на ЕС по въпросите за външните работи и политиката на сигурност, пише Gazeta Expres.\r\n„Просто за да потвърдя, двете страни се съгласиха за следващия кръг от технически преговори да започне на 26 февруари в Брюксел, като целта е да се обсъди спазването на постигнатите до момента споразумения“, това е заявила Кочиянчич за косовски вестник. \r\nПо-рано потвърждение за новия кръг технически преговори даде и сръбския президент Александър Вучич. \r\nРазговорите между двете страни бяха прекъснати на 16 януари след убийството на лидера на косовските сърби Оливер Иванович в Митровица. \r\n*** Турция губи връзка с реалността, това е заявил говорителят на гръцкото Министерство на външните работи Александрос Йениматас, пише гръцкото електронно издание Protothema. \r\nПо-рано гръцкият външен министър Ниско Кодзиас заяви във връзка с инцидента около остров Имия/Кардак, че при следващата провокация, реакцията на Атина няма да бъде толкова мирна, припомня изданието. В отговор турското външно ведомство обвини гръцкия първи дипломат в безотговорно отношение и е „отвъд границата“. Във връзка с това, говорителят на гръцкото МВнР заяви, че „Туция систематично нарушава международния закон и продължава преминава червените линии. И когато ние ги призовем да не правят това, Туция реагира все едно изгубва връзка с реалността, която тя сама е създала“. \r\nЙениматас освен това призова Анкара да „уважава международното и морското право“. \r\n*** Зачестилите в последно време коментари на български политици и анализатори относно името на Македония представляват безпринципен натиск, защото се явяват 25 години след началото на Спора за името. Такъв е коментарът на Любчо Георгиевски, лидер на ВМРО-НП, пише македонското издание “Локално“. \r\nГеоргиевски е заявил това от официалната си страница в социалната мрежа „Фейсбук“ по повод някои изказвания на български политици, сред които бившият президент Георги Първанов и действащият държавен глава Румен Радев. Според македонския политик, българите трябва да видят аргументите на Гърция, изразени против включването на името „Македония“ в името на югозападната ни съседка, тъй като по думите на Георгиевски, същите аргументи „важат и за тях (българите)“. \r\n„Защо 25 години мълчаха на фона на политика на гръцкото монополизиране на името Македония“, завършва македонският политик. \r\n*** Сърбия е готова за компромисно решение, но за компромис са нужни две страни, заяви в неделя вечерта президентът на Сърбия Александър Вучич след разговора си с американския сенатор Рон Джонсън, пише електронното издание на белградския вестник „Данас“.\r\nАмериканският сенатор е призовал всички народи в региона да се обърнат към бъдещето и да си си опростят тежките обиди от миналото, които не могат да бъдат забравени.\r\nВ хода на взаимната пресконференция, Вучич е посочил, че САЩ и Сърбия имат различни позиции относно диалога Белград – Прищина, като американският сенатор смята, че Сърбия носи отговорността за постигането на компромис, докато самият той е на мнение, че за компромис са нужни две страни.\r\nСръбският лидер е пояснил, че няма компромис, ако едната страна е абсолютно задоволена, а другата не. Той за пореден път е изразил позицията си, че Белград е отворен за разговор, но без да се прави обществено достояние това, какво е възможно и какво не е, като е добавил, че за народът най-важното е да се стигне до разрешение и Сърбия да не бъде унизена.\r\nОсвен това, той посочи, че Джонсън ще посети Прищина и че той го е помолил, Съединените щати, които са оказали силно влияние върху създаването на така наречената независимост на Косово, да помогнат на Сърбия да стабилизира региона и да повлияе на албанците, за да се постигне истински компромис.\r\nОт своя страна, Джонсън е уверил Вучич, че САЩ иска пълна стабилност и абсолютен мир в региона и че за тях това е приоритет, което е добра и важна новина за Белград, добави сръбският държавен глава, като съобщи, че е получил американската подкрепа за европейския път на Сърбия.\r\n***", "date": "2018.02.19", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/02/19/2490125/protothema-turtsiya-gubi-vrazka-s-realnostta-zayavi-govoritel-na-gratskoto-vanshno-ministerstvo.html", "text": "Турция губи връзка с реалността, това е заявил говорителят на гръцкото Министерство на външните работи Александрос Йениматас, пише гръцкото електронно издание Protothema. \r\nПо-рано гръцкият външен министър Ниско Кодзиас заяви във връзка с инцидента около остров Имия/Кардак, че при следващата провокация, реакцията на Атина няма да бъде толкова мирна, припомня изданието. В отговор турското външно ведомство обвини гръцкия първи дипломат в безотговорно отношение и е „отвъд границата“. Във връзка с това, говорителят на гръцкото МВнР заяви, че „Туция систематично нарушава международния закон и продължава преминава червените линии. И когато ние ги призовем да не правят това, Туция реагира все едно изгубва връзка с реалността, която тя сама е създала“. \r\nЙениматас освен това призова Анкара да „уважава международното и морското право“. : Цанко Цолов", "date": "2018.02.19", "title": "Protothema: „Турция губи връзка с реалността“, заяви говорител на гръцкото външно министерство"}
{"url": "http://www.focus-news.net/news/2018/02/19/2490131/kyustendil-chitalishte-bratstvo-shte-vzeme-uchastie-v-otbelyazvaneto-na-godishninata-ot-gibelta-na-vasil-levski-v-bosilegrad.html", "text": "Читалище „Братство” ще вземе участие в отбелязването на годишнината от гибелта на Васил Левски в Босилеград. Това съобщи за Радио „Фокус” – Кюстендил Иван Андонов, председател на читалище „Братство”. По думите му от 11.00 часа пред паметника на Апостола в Босилеград ще се състои програма, посветена на 145 години от смъртта на Дякона. „Читалището ще изпрати членовете на вокална формация „Неразделни“, които ще вземат участие в програмата”, каза Иван Андонов. По думите му програмата е организирана от Центъра за култура, със съдействието на Община Босилеград, гимназия „Княгиня Мария Луиза”, Основното училище „Георги Димитров” и други ведомства от Босилеград.\r\nВенцеслав ИЛЧЕВ", "date": "2018.02.19", "title": "Кюстендил: Читалище „Братство” ще вземе участие в отбелязването на годишнината от гибелта на Васил Левски в Босилеград"}
{"url": "http://www.focus-news.net/news/2018/02/19/2490143/targovishte-dvizhenieto-po-pat-i-4-shumen-veliko-tarnovo-v-rayona-na-s-prolaz-se-osashtestvyava-v-edna-lenta-dvuposochno-poradi-katastrofa.html", "text": "Движението по път I-4 Шумен - Велико Търново, в района на с. Пролаз, се осъществява в една лента, двупосочно, поради катастрофа. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и събразеена скорост, като спазват указанията на \"Пътна полиция\".\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.19", "title": "Търговище: Движението по път I-4 Шумен - Велико Търново, в района на с. Пролаз, се осъществява в една лента, двупосочно, поради катастрофа"}
{"url": "http://www.focus-news.net/news/2018/02/19/2490133/targovishte-obshtogradsko-poklonenie-shte-se-provede-v-grada-po-povod-145-godini-ot-gibelta-na-vasil-levski.html", "text": "В Търговище ще се проведе общоградско поклонение по повод 145 години от гибелта на Васил Левски. Това съобщиха от Общината. В 11.15 часа ще бъде отслужена панихида в храм „Св. Иван Рилски“ по инициатива на Обществен комитет „Васил Левски“. В 11.45 часа ще бъдат поднесени венци и цветя пред барелефа на Апостола в центъра на града. Там ученици от II СУ „Проф. Никола Маринов“ ще изнесат музикално-поетичната композиция „Следите на Апостола“. В програмата ще вземе участие и Духовият оркестър към Община Търговище.", "date": "2018.02.19", "title": "Търговище: Общоградско поклонение ще се проведе в града по повод 145 години от гибелта на Васил Левски"}
{"url": "http://www.focus-news.net/news/2018/02/19/2490129/pazardzhik-s-panihida-i-hudozhestvena-programa-na-tema-toy-obarna-vremeto-shte-bade-pochetena-pametta-na-vasil-levski-v-panagyurishte.html", "text": "С панихида и художествена програма под надслов „Той обърна времето“ ще бъде почетена паметта на българския революционер, председател на Българския революционен централен комитет и идеолог на национално-освободителното движение Васил Левски в Панагюрище. Това съобщи за Радио „Фокус“ – Пазарджик Радка Костуркова, експерт в общинската администрация. Паметта на Васил Левски ще бъде почетена в църквата „Свето Въведение Богородично“, където от 16.30 часа ще бъде отслужена Панихида. За живота и делото на Апостола на свободата ще припомнят членовете на клубовете към Центъра за подкрепа за личностно развитие – Панагюрище в художествената програма „Той обърна времето“.\r\nАлбена ЖИЛЕКОВА", "date": "2018.02.19", "title": "Пазарджик: С панихида и художествена програма на тема „Той обърна времето“ ще бъде почетена паметта на Васил Левски в Панагюрище"}
{"url": "http://www.focus-news.net/news/2018/02/19/2490137/kyustendil-okrazhniyat-sad-shte-zasedava-po-deloto-za-ubiystvoto-na-nikolay-radev-ot-dupnitsa.html", "text": "Окръжният съд в Кюстендил ще заседава по делото за убийството на Николай Радев от Дупница. Това съобщиха за Радио „Фокус” – Кюстендил от деловодството на съдебната институция. Поредното заседание по делото е насрочено за 10.00 часа в сградата на Съдебната палата, зала четвърта. В рамките на днешното заседание трябва да бъде разпитан свидетел, допуснат да даде показания от предходното заседание по делото. Свидетелят е бил лекуван в отделението, където е починал Николай Радев и неволно е чувал виковете му за помощ. Случаят е от 11 март 2014 година когато в местно заведение в Дупница умишлено е умъртвен  Николай Радев, известен в града с прякора Отвертката. Според държавното обвинение извършителите са тримата мъже от фамилията Карастоянови – бащата и двамата му синове.\r\nВенцеслав ИЛЧЕВ", "date": "2018.02.19", "title": "Кюстендил: Окръжният съд ще заседава по делото за убийството на Николай Радев от Дупница"}
{"url": "http://www.focus-news.net/news/2018/02/19/2490140/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo-v-rayona-na-punkta-vali-slab-snyag.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, в района на пункта вали слаб сняг. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.19", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”, в района на пункта вали слаб сняг"}
{"url": "http://www.focus-news.net/news/2018/02/19/2490145/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „145 години от гибелта на Левски“. Изданието припомня, че пред паметника на Апостола на свободата в Пазарджик днес ще бъде представена поетична композиция по текстове на Иван Вазов на възпитаници на езиковата гимназия „Бертолт Брехт“ и на тяхната преподавателка по български език и литература – поетесата Цветанка Убинова. Изпълнението е поверено на Йоана-Преслава Арабаджийска, ученичка от 8-и клас на ЕГ „Бертолт Брехт“ и на актьора от пазарджишкия театър Тодор Кайков. Поклонението пред паметника на Васил Левски по повод на 145 години от гибелта му, организирано от Община Пазарджик, ще се състои днес от 12.00 часа. В 11.00 часа в църквата „Св. Богородица“ ще бъде отслужена заупокойна панихида в памет на Васил Левски. „В Спортното модерно общежитие и нови терени“, ни информира от втора страница вестника. В напълно обновено и много модерно общежитие ще бъдат настанени скоро учениците от Спортното училище в Пазарджик. Всеки, който преминава покрай училището, вече забелязва грейналата в слънчеви цветове сграда. Тя е санирана, боядисана отвън и в момента се извършват довършителни работи по вътрешната реконструкция. Въпреки че започна с известно закъснение, ремонтът на сградата е на приключване. До броени дни учениците ще могат да се настанят в обновени и много модерни стаи. Напълно е сменено обзавеждането на спалните и на общите помещения, баните и санитарните възли са ремонтирани изцяло и отговарят на всички съвременни стандарти „Курортите се представиха успешно на „Ваканция и спа Експо 2018“, научаваме от трета страница на изданието. Курортите с национално значение, намиращи се на територията на област Пазарджик, се представиха успешно на провелото се в София туристическо изложение Ваканция и спа Експо 2018. В тазгодишното изложение участваха 360 представители на туристическия бизнес от 22 страни от цял свят. Акцент в българското представяне бе участието на 50 общини, сред които Панагюрище, Велинград, Стрелча. Община Панагюрище за поредна година участва в най-големия туристически форум в България. Щандът на средногорския град бе част от националния щанд на Министерство на туризма. Към представянето на община Панагюрище интерес проявиха стотици посетители на изложението. Те имаха възможност да се запознаят с културно-познавателния туризъм в региона, с представения годишен културен календар, с историческото наследство, както и с организираните международни, национални и регионални празници, конкурси, фестивали.", "date": "2018.02.19", "title": "Преглед на основните теми в пазарджишкия печат"}
{"url": "http://www.focus-news.net/news/2018/02/19/2490147/pazardzhik-okrazhniyat-sad-shte-gleda-deloto-sreshtu-advokat-luka-belyov-i-bivshiya-zam-kmet-na-obshtina-rakitovo-momchil-arnaudov.html", "text": "Окръжният съд в Пазарджик ще заседава по дело за обсебване в особено големи размери, съобщи за Радио „Фокус“ – Пазарджик Маринела Георгиева от администрацията на съда. Делото е по обвинителен акт на Окръжна прокуратура – Пазарджик срещу адвокат Лука Бельов и бившия заместник-кмет на Община Ракитово Момчил Арнаудов. Адвокат Лука Бельов е обвинен за това, че от 3 декември 2009 до 8 април 2010 година е присвоил 144 550 лева собственост на община Ракитово. Бившият зам.-кмет на Община Ракитово Момчил Арнаудов е с обвинен за това, че като временно изпълняващ длъжността кмет на Община Ракитово не е положил достатъчно грижи и от банковата сметка са изтеглени общо суми в размер на 76 454 лева което е донесло значителна щета за общината. Съдебното заседание започва в 10.30 часа, съдия докладчик е Ивета Парпулова.\r\nВаня НИКОЛОВА", "date": "2018.02.19", "title": "Пазарджик: Окръжният съд ще гледа делото срещу адвокат Лука Бельов и бившия зам.-кмет на Община Ракитово Момчил Арнаудов"}
{"url": "http://www.focus-news.net/news/2018/02/19/2490142/kyustendil-vazpitanitsi-na-sredno-uchilishte-hristo-botev-v-sapareva-banya-sa-podgotvili-retsital-po-povod-145-godini-ot-gibelta-na-vasil-levski.html", "text": "Възпитаници на Средно училище „Христо Ботев” в Сапарева баня са подготвили рецитал по повод 145 години от гибелта на Васил Левски. Това съобщи за Радио „Фокус” – Кюстендил директорът на учебното заведение Емилия Гелева. По думите ѝ децата ще се включат в програмата която ще започне от 12.30 часа пред бюст-паметника на Васил Левски в центъра на град Сапарева баня. Те ще изнесат рецитал, след което ще бъдат поднесени венци и цветя. Бюст-паметникът на Апостола в Сапарева баня е открит през 2016 година. Неговото изграждане е дело на благотворителна кампания, а автор на паметника е Иван Петров.\r\nВенцеслав ИЛЧЕВ", "date": "2018.02.19", "title": "Кюстендил: Възпитаници на Средно училище „Христо Ботев” в Сапарева баня са подготвили рецитал по повод 145 години от гибелта на Васил Левски"}
{"url": "http://www.focus-news.net/news/2018/02/19/2490148/pregled-na-osnovnite-temi-vav-varnenskiya-pechat.html", "text": "„Грипът си отива“ е заглавие от първа страница в днешния брой на варненския вестник „Черно море“. Болните от грип и остри респираторни заболявания са намалели през изминалата седмица, сочат данни на РЗИ. 438 души са потърсили помощ от лекар и им е поставена диагноза ОРЗ за периода, като те са с 39 по-малко от заболелите предходната седмица. Засегнати са всички възрастови групи, като най-много случаи има при децата и младежите. „Вино и гурме туризъм популяризират Черноморския регион“, информира изданието. Страната ни може да е водеща в популяризирането на туризма в Черноморския регион като акцентът ще е върху винения и гурме туризма, коментира министърът на туризма Николина Ангелкова на среща с Майкъл Христидес, председател на Организацията за черноморско икономическо сътрудничество (ОЧИС). Предстои темата да бъде обсъдена в рамките на работна група „Сътрудничество в туризма“ на ОЧИС. Така ще се засили фокусът върху развитието на сектора в региона, коментира още министър Ангелкова. Министърът посочи, че тази година обект на специално внимание е инициативата „ЕС-Китай-2018 година, посветена на туризма“, обясни министър Ангелкова. По думите ѝ България има изключително ползотворно сътрудническо с Китай и активно участва с различни проекти по известния маршрут „Път на коприната“. „Без кафе машини и дюнерджийници пред ресторантите и по плажовете“, четем още в броя. Шумът и вредните въздействия от него са едни от сериозните проблеми, които среща родното Черноморие, каза днес във Варна вицепремиерът Валери Симеонов. Предстои влизането в парламента на законопроект, засягащ този проблем. Ще се затегне контролът върху превишените норми за озвучаване и жива музика не само в курортите по морето през лятото, но и в жилищните многофамилни сгради. Прехвърляме правомощията за контрол върху МВР. Предвижда се затваряне на заведения при наднормен шум, както изземване на уредби. Законопроектът ще бъде съгласуван и ще бъде предложен от Министерски съвет за гласуване в Народното събрание още в края на февруари. В 30 дневен срок ще има обществено обсъждане. „Всяка година търсим 45 000 сезонни работници“ е друго заглавие в броя. Всяка година Белгия има нужда от 45 000 сезонни работници за производството на зеленчуци, пакетирането на готовата продукция и други. Повечето от тях идват от България, Румъния и Полша. Причината е, че при нас имаме проблем в приемствеността на поколенията. Това съобщи пред журналисти на Шестата национална среща на земеделските производители в България Люк Ваноарбеек, говорител на Съюза на фермерите в Белгия(СФБ). Форумът, в който участваха над 600 души, се проведе в курорта Златни пясъци. „Медицинският университет във Варна иска да стане собственик на Терапията“, информира изданието. На среща на министрите на здравеопазването и на образованието с ректорите на висшите училища, провеждащи обучение по медицина, ръководството на Медицинския университет, изрази готовност университетът да стане едноличен собственик на капитала на УМБАЛ „Света Марина“- Варна. „Нова система опазва плажа от щормове“ е друга тема в боря. Морската абразия\r\nили ерозия води до загубата на части от плажовете, които са най-ценният ресурс за развитието на морския туризъм. За това допринася недостигът на съвременни брегозащитни и брегоукрепващи решения, които могат да подпомогнат спирането или поне да намалят влиянието на опасните изненади на морето, заяви за в. „Черно море” доц. д-р Николай Вълчев, ръководител на секция „Динамика на бреговата зона“ към Института по океанология – БАН. Дело на неговия екип е пилотна разработка за прогнозиране на влиянието върху брега на екстремни събития, и по-специално от щормове, и сега има възможност да прерасне в истинска нова система за ранно предупреждаване и опазване на плажа от морските бури.", "date": "2018.02.19", "title": "Преглед на основните теми във варненския печат"}
{"url": "http://www.focus-news.net/news/2018/02/19/2490150/premierat-boyko-borisov-imame-mnogo-seriozni-namereniya-za-investitsii-v-kabo-verde-osobeno-v-sferata-na-turizma.html", "text": "Имаме много сериозни намерения за инвестиции в Кабо Верде в сферата на бизнеса, особено на туризма. Това каза премиерът Бойко Борисов след среща с премиера на Кабо Верде Жузе Юлисеш де Пина Корея е Силва, предаде репортер на Агенция „Фокус“. „И в момента има студенти от Кабо Верде, надяваме се повече студенти да завършват висшето си образование в България“, посочи той. „Кабо Верде има много близки отношения с ЕС и ЕНП. Тя е истинска демократична страна в тази част на света“, обясни Бойко Борисов. \r\n„Страната е пример как би могло в един момент да се спре с непрекъснатите помощи за Африка, а в същото време миграционният поток оттам, особено през Либия-Италия, придобива огромни размери“, подчерта той. „С подобна политика може хората от Африка, с наша помощ и инвестиции в образование и икономика, да се задържат на своя континент. Това са над 300 млн. души, които „чукат на вратата ни“, ако не се вземат мерки“, заяви Бойко Борисов. „Надявам се в следващите месеци и години да работим активно в тази посока“, каза още той.\r\nБиляна ИВАНОВА", "date": "2018.02.19", "title": "Премиерът Бойко Борисов: Имаме много сериозни намерения за инвестиции в Кабо Верде, особено в сферата на туризма"}
{"url": "http://www.focus-news.net/news/2018/02/19/2490139/gazeta-express-es-potvardi-che-tehnicheskiya-dialog-mezhdu-belgrad-i-prishtina-se-podnovyava-na-26-fevruari.html", "text": "Техническият диалог между Белград и Прищина ще бъде възобновен на 26 февруари, това потвърди Мая Кочиянчич, говорител на върховния представител на ЕС по въпросите за външните работи и политиката на сигурност, пише Gazeta Expres.\r\n„Просто за да потвърдя, двете страни се съгласиха за следващия кръг от технически преговори да започне на 26 февруари в Брюксел, като целта е да се обсъди спазването на постигнатите до момента споразумения“, това е заявила Кочиянчич за косовски вестник. \r\nПо-рано потвърждение за новия кръг технически преговори даде и сръбския президент Александър Вучич. \r\nРазговорите между двете страни бяха прекъснати на 16 януари след убийството на лидера на косовските сърби Оливер Иванович в Митровица. : Цанко Цолов", "date": "2018.02.19", "title": "Gazeta Express: ЕС потвърди, че техническия диалог между Белград и Прищина се подновява на 26 февруари"}
{"url": "http://www.focus-news.net/news/2018/02/19/2490152/pazardzhik-magla-namalyava-vidimostta-po-patya-belovo-pazardzhik-plovdiv-do-200-metra.html", "text": "Мъгла затруднява трафика в област Пазарджик, предаде репортер на Радио „Фокус“ – Пазарджик. Видимостта по главния път Белово - Пазарджик - Пловдив на отделни места е намалена до 200 метра. Слаб дъжд вали в участъка Белово - ханче Септември. Движението е натоварено. На входа на Пазарджик в района на двете кръгови кръстовища на моста на река Марица има струпване на автомобили. Интензивен е и трафикът по околовръстното шосе в посока Пловдив.\r\nВаня НИКОЛОВА", "date": "2018.02.19", "title": "Пазарджик: Мъгла намалява видимостта по пътя Белово - Пазарджик - Пловдив до 200 метра"}
{"url": "http://www.focus-news.net/news/2018/02/19/2490153/burgas-oblastnata-organizatsiya-na-bchk-shte-provede-svoeto-godishno-otchetno-sabranie-na-20-fevruari.html", "text": "На 20 февруари 2018 г. от 13.30 часа в зала „Компас“ на ИХ „България“, Бургас, Областната организация на БЧК - Бургас ще проведе своето Годишно отчетно общо събрание. Това съобщиха от червенокръстката организация. Доброволци на Червения кръст, партньори, симпатизанти и представители на местната общност ще разкажат за реализираните добри дела в помощ на нуждаещите се през изминалата 2017 година. Делегатите ще приемат и план за дейностите през 2018 г.\r\nЧленската маса на Областната Червенокръстка организация Бургас за 2017 г. е с численост 5 240 членове. Изградени са 142 дружества, от тях 106 в градовете и 36 в селата. На областно ниво има 13 Общински организации на БЧК - Бургас.\r\nСоциално-помощната дейност в Областната организация на БЧК – Бургас е водеща и приоритетна. Тя е насочена в подкрепа на уязвимите групи от населението с цел облекчаване на човешкото страдание в духа и принципа на хуманността, обединени от идеята „Да помагаме на хората да си помагат”, да бъдем автономни, достъпни и конфиденциални в името на човешкото достойнство. През 2017 г. областната организация на БЧК - Бургас е оказала хуманитарна помощ на 14 769 лица (социално слаби, самотни, болни и инвалидизирани хора), от които 494 деца. Хуманитарно подпомогнати лица бежанци на адрес – 44 лица.\r\nПредоставяне на социалната услуга \"обществена трапезария\" за 102 души през цялата 2017 година. Финансовите средства са осигурени от Община Бургас – 6 100 лв. и  от фонд ”Социално закрила” към Министерството на труда и социалната политика на стойност 53 064.00 лв. Програма „Топъл обяд в училище“ е хранила 30 деца от ОУ „Васил Левски” от кв. \"Горно Езерово\" - Бургас за учебната 2016/2017 година като са предоставени 1770 обяда за учениците.\r\nДиспечерската гарова служба за обслужване на трудноподвижни лица към БЧК на ЖП гарата в Бургас е обслужила общо  285 трудно подвижни лица с трайни увреждания. Чрез фонд „Милосърдие“ с решения на Областен съвет на БЧК - Бургас през 2017 г. с еднократна парична помощ са подпомогнати  18 души, като общо раздадените парични средства възлизат на 4 450 лв. От фондонабирателни кампании са събрани 7835.36 лв., от дарения – индивидуални и от фирми, сдружения, физически лица – 15 686.00 лв.\r\nПроведени са 16 евакуации на детски градини и училища, съвместно с Община Бургас, както и десетки демонстрации по Първа помощ пред различни възрастови групи. През 2017 г. младежите червенокръстци са обучили по първа помощ 560 ученици от I - XII клас. Общият брой на проведените от тях лекции на различни теми в училищна среда е повече от 150.", "date": "2018.02.19", "title": "Бургас: Областната организация на БЧК ще проведе своето Годишно отчетно събрание на 20 февруари"}
{"url": "http://www.focus-news.net/news/2018/02/19/2490146/smolyan-darzhavniyat-arhiv-i-klubat-na-uchitelite-veterani-v-grada-organizirat-vecher-posvetena-na-145-godini-ot-obesvaneto-na-vasil-levski.html", "text": "Вечер-поклон, посветена на 145 г. от обесването на Васил Левски организират Държавният архив и Клубът на учителите ветерани в Смолян. Това съобщиха за Радио „Фокус“ – Смолян от Държавен архив – Смолян. Събитието ще се състои днес от 16.00 часа в Изложбената зала на институцията. По време на вечерта-поклон ще бъдат представени факти от живота и дейността на Апостола на свободата, както и презентация за делото на Левски.\r\nНели ГЕРГЬОВСКА", "date": "2018.02.19", "title": "Смолян: Държавният архив и Клубът на учителите ветерани в града организират вечер, посветена на 145 години от обесването на Васил Левски"}
{"url": "http://www.focus-news.net/news/2018/02/19/2490149/pazardzhik-s-panihida-i-poklonenie-v-grada-shte-badat-otbelyazani-145-godini-ot-gibelta-na-vasil-levski.html", "text": "панихида и поклонение в града ще бъдат отбелязани 145 години от гибелта на Васил Левски, съобщиха от Общината. Поклонението в Пазарджик пред паметника на Васил Левски по повод 145 години от гибелта му ще започне в 12.00 часа. В памет на Апостола ще бъде представена поетична композиция по текстове на Иван Вазов. Възпитаници на Езиковата гимназия “Бертолт  Брехт” и на тяхната преподавателка по български език и литература, поетесата Цветанка Убинова са подготвили програмата. Изпълнението е поверено на Йоана-Преслава Арабаджийска, ученичка от 8-ми клас на Езиковата гимназия “Бертолт Брехт” и актьора от пазарджишкия театър Тодор Кайков. В 11.00 часа в църквата „Св. Богородица” ще бъде отслужена панихида в памет на Васил Левски.", "date": "2018.02.19", "title": "Пазарджик: С панихида и поклонение в града ще бъдат отбелязани 145 години от гибелта на Васил Левски"}
{"url": "http://www.focus-news.net/news/2018/02/19/2490151/varna-438-bolni-ot-ostri-respiratorni-infektsii-i-grip-sa-registrirani-v-oblastta-prez-poslednata-sedmitsa.html", "text": "438 болни от остри респираторни инфекции и грип са регистрирани във Варна през последната седмица. Това съобщиха за Радио „Фокус“ – Варна от Регионалната здравна инспекция във Варна. Според данните, предоставени от сентинелните практики, за предходната седмица броят на регистрираните болни е бил 477. За периода от 9 до 15 февруари с диагноза грип в Инфекциозна клиника на болница „Св. Марина” са постъпили за лечение 22 души. С усложнения от остри респираторни инфекции са 67 пациенти – 45 с бронхит и 22 с пневмония.\r\nОт здравната инспекция допълниха, че за периода регистрираната заразна заболeваемост се движи в характерните за сезона граници. Регистрирани са 35 случая на чревни инфекции срещу 42 от предходната седмица, като през настоящите дни чревните инфекции са представени от 24 ентероколита, 3 салмонелози, 1 колиентерит, 3 хепатита, 2 бактериални менингита и 2 ротавирусни ентерита. От въздушно-капковите инфекции са регистрирани 62 лица срещу 92 за предходната седмица, представени от 51 случая на варицела и 11 случая на скарлатина.\r\nМарияна ВАЛЕНТИНОВА", "date": "2018.02.19", "title": "Варна: 438 болни от остри респираторни инфекции и грип са регистрирани в областта през последната седмица"}
{"url": "http://www.focus-news.net/news/2018/02/19/2490157/sliven-s-literaturen-spektakal-apostolat-na-svobodata-v-kotel-shte-badat-otbelyazani-145-godini-ot-obesvaneto-na-vasil-levski.html", "text": "Литературен спектакъл „Апостолът на свободата”, посветен на 145 години от обесването на Васил Левски ще се състои днес в Котел. Това съобщиха от пресцентъра на Общината. Ще участват ученици от на клуб „Млад възрожденец” при СУ „Г. С. Раковски”. Началото е от 17.00 часа в Общинска библиотека „П. Матеев”. Организатори са НЧ „Съгласие – Напредък 1870” и Общинска библиотека „П. Матеев” -  Котел", "date": "2018.02.19", "title": "Сливен: С литературен спектакъл „Апостолът на свободата” в Котел ще бъдат отбелязани 145 години от обесването на Васил Левски"}
{"url": "http://www.focus-news.net/news/2018/02/19/2490158/premierat-zhuze-yulisesh-de-pina-koreya-e-silva-zainteresovani-sme-da-priemem-balgarski-investitori-v-razlichni-sferi-osobeno-v-turizma.html", "text": "Бихме искали да работим в посока на привличане на повече инвестиции от България. Заинтересовани и отворени сме да приемем български инвеститори в различни сфери, особено в сферата на туризма. Това каза премиерът на Кабо Верде Жузе Юлисеш де Пина Корея е Силва след среща с премиера Бойко Борисов, предаде репортер на Агенция „Фокус“. „Туризмът представлява 25% от БВП на Кабо Верде, имаме годишно нарастване с около 20%“, изтъкна той. „Кабо Верде се приготвя да функционира като трамплин за европейските страни към Африканския континент, за европейски бизнес инвестиции“, заяви премиерът. „Предлагаме стабилност, доверие и предвидимост, така че е много нисък рискът за хората, които решат да инвестират в страната ни“, обясни той. „Инвеститорите не биха били неприятно изненадани и не би трябвало да се страхуват за инвестициите си“, коментира премиерът на Кабо Верде. „Подчертаваме този свой интерес, защото други европейски държави вече инвестират в Кабо Верде и постигат печалба“, каза още той.\r\nБиляна ИВАНОВА", "date": "2018.02.19", "title": "Премиерът Жузе Юлисеш де Пина Корея е Силва: Заинтересовани сме да приемем български инвеститори в различни сфери, особено в туризма"}
{"url": "http://www.focus-news.net/news/2018/02/19/2490159/dzhumhuriet-zigmar-gabriel-dva-pati-se-e-sreshtal-tayno-s-erdogan-za-osvobozhdavaneto-ot-turskiya-zatvor-na-deniz-yudzhel.html", "text": "Процесът за освобождаването от турския затвор на журналиста от „Ди Велт” Дениз Юджел е бил ръководен лично от външния министър  на Германия Зигмар Габриел, пише германският „Зюддйоче Цайтунг”, цитиран от турския вестник „Джумхуриет”. Даже на два пъти Зигмар Габриел се е срещал тайно лично с турския президент Реджеп Тайип Ердоган. Това е станало по-миналата седмица. Първият път - по време на визитата на Ердоган във Ватикана. Вторият път – втората седмица на февруари, когато Зигмар Габриел е посетил „инкогнито” Истанбул. В събота Зигмар Габриел оцени освобождаването на Дениз Юджел по следния начин: „Беше преодоляна една много важна пречка пред развитието на двустранните отношения с Турция; но това не е единствената пречка. Седем германски държавни служители бяха извадени от затворите в Турция и се прибраха в Германия. Все още обаче петима души остават в турски затвори.”.\r\nСамият Дениз Юджел не се радва напълно на освобождаването си от турски затвор. „Не зная защо бях арестуван преди една година, защо преди една година бях взет за заложник; както и защо вчера бях освободен от затвора. Все още не съм получил обвинителния акт. Разбира се, че се радвам на освобождаването; но това има един горчив привкус. Така както арестуването ми нямаше никаква връзка с правото, със закона и с правовата държава; така и самото ми освобождаване няма нищо общо с тях.”, откровено признава Дениз Юджел, цитиран от „Джумхуриет”.: Георги Димов", "date": "2018.02.19", "title": "„Джумхуриет”: Зигмар Габриел два пъти се е срещал тайно с Ердоган за освобождаването от турския затвор на Дениз Юджел"}
{"url": "http://www.focus-news.net/news/2018/02/19/2490160/burgas-chetiri-vaterpolistki-na-chernomorets-shte-igrayat-na-evropeyskoto-parvenstvo-po-vodna-topka-za-devoyki-do-19-g.html", "text": "Четири ватерполистки на „Черноморец“ са включени в националния отбор на България за Европейското първенство по водна топка за девойки до 19 г. Това съобщиха от пресцентъра на Община Бургас. Шампионатът на Стария континент ще се проведе в Мадейра от 9 до 16 септември. Бургаската водна топка ще бъде представена от 16-годишната Румяна Евстатиева, 14-годишната вратарка Александра Ненова и 13-годишните Росица Желязкова и Стела Димитрова. В разширения състав, освен състезателки на „Черноморец“, има още от „Локомотив НН“ и „Ботев 2000“ (Враца). Селекционер на националния тим е треньорката на врачанки Венетка Начева. Миналия сезон девойките на България се класираха на 11 място в еврошампионата.\r\nВ държавното първенство при жените, след изиграване на мачовете от първи кръг, във временното класиране отборът на „Черноморец“ заема трето място. В столичния басейн „Диана“ момичетата на треньора Петър Йонов спечелиха морското дерби срещу „КПС Варна“, побеждавайки с 6:4. Лидер е шампионът „Ботев 2000“, а втори – „Локомотив НН“. Вторият кръг ще се състои в края на месец юли във Враца.", "date": "2018.02.19", "title": "Бургас: Четири ватерполистки на „Черноморец“ ще играят на Европейското първенство по водна топка за девойки до 19 г"}
{"url": "http://www.focus-news.net/news/2018/02/19/2490162/varna-v-chast-ot-kv-asparuhovo-vodata-shte-bade-vremenno-spryana-zaradi-izvarshvane-na-stroitelno-montazhni-raboti.html", "text": "В част от кв. „Аспарухово“ във Варна водата ще бъде временно спряна заради извършване на строително-монтажни работи. Това съобщиха за Радио „Фокус“ – Варна от дружеството „Водоснабдяване и канализация“ във Варна. С нарушено водоподаване през деня ще бъдат домакинствата в карето между улиците „Нарва“, бул. „Народни будители“, „Кирил и Методий“, „Найчо Цанов“, карето между улиците „Кирил и Методий“, бул. „Първи май“, „Георги Стаматов“, „Нишава“, част от ж.к. „Дружба“, част от местност Зеленика и местност Вилите. Очаква се водоподаването да бъде възстановено до около 21.00 часа.\r\nМарияна ВАЛЕНТИНОВА", "date": "2018.02.19", "title": "Варна: В част от кв. „Аспарухово“ водата ще бъде временно спряна заради извършване на строително-монтажни работи"}
{"url": "http://www.focus-news.net/news/2018/02/19/2490154/premierat-zhuze-yulisesh-de-pina-koreya-e-silva-imame-interes-ot-zadalbocheno-satrudnichestvo-s-balgariya-v-sferata-na-obrazovanieto.html", "text": "Подчертавам интереса ни от задълбочено сътрудничество с България в сферата на образованието. Има студенти от Кабо Верде, които учат в Медицинския университет в София. Това каза премиерът на Кабо Верде Жузе Юлисеш де Пина Корея е Силва след среща с премиера Бойко Борисов, предаде репортер на Агенция „Фокус“. „Това е човешкият капитал, който е най ценният за развитието на страната ни“, заяви той. „Споделяме вашата визия за Африка. Страната ни е малка и разбираме, че развитието се постига, когато се използват максимално добре всички ресурси-гражданското общество, образованието, качеството на живот и свободата на гражданите, както и възможността те да участват в процеса на развитието на собствената си страна“, изтъкна премиерът на Кабо Верде. „Ако тази гледна точка бъде възприета от ЕС, а Кабо Верде се възприеме като пример за демократична държава, от каквото Африка се нуждае, страната ни би могла да развие добри икономически и финансови отношения, за все по добри условия за щастлив живот на африканските граждани“, каза още той.\r\nБиляна ИВАНОВА", "date": "2018.02.19", "title": "Премиерът Жузе Юлисеш де Пина Корея е Силва: Имаме интерес от задълбочено сътрудничество с България в сферата на образованието"}
{"url": "http://www.focus-news.net/news/2018/02/19/2490161/desetki-mladi-chlenove-sa-prieti-v-boyanskiya-klub-na-prof-bozhidar-dimitrov.html", "text": "Десетки млади членове са приети в Боянския клуб на проф. Божидар Димитров. Това съобщи за за Агенция „Фокус“.  историкът проф. Божидар Димитров. През уикенда се е състояло работно съвещание на Боянския клуб – неформална професорска организация с председател проф. Божидар Димитров, която ще се бори за промяна на формата на управление на България от парламентарна на президентска република. Решено е на 5 март 2018 г. да се състои учредителна конференция на Българско национално движение „Кубрат“, в което ще прерасне Боянския клуб. Стана ясно, че движението ще е непартийно и в него ще могат да участват, както отделни личности, така и НПО-ата и цели партии, споделящи главната стратегически цел на движението. \r\nНа съвещанието са приети десетки млади членове на Боянския клуб. Между по-известните личности са: адвокат Марин Марковски и председателя на Асоциацията на малките и средни предприятия, в която членуват над 1000 предприятия инж. Иван Иванов. \r\nДеница КИТАНОВА", "date": "2018.02.19", "title": "Десетки млади членове са приети в Боянския клуб на проф. Божидар Димитров"}
{"url": "http://www.focus-news.net/news/2018/02/19/2490144/iranskiyat-vanshen-ministar-opaseniyata-na-turtsiya-otnosno-situatsiyata-v-siriya-sa-razbiraemi-no-voennata-interventsiya-e-nenuzhna.html", "text": "Иранският външен министър Мохамад Джавад Зариф заяви, че опасенията на Турция относно ситуацията в Сирия и сигурността на турско-сирийската граница са разбираеми, но военната операция в Африн е ненужна, предава ТАСС. По време на пресконференция в Москва  засягаща Близкия изток, проведена съвместно с руския първи дипломат Сергей Лавров, Зариф заяви, че „опасенията на нашия турски съсед могат да бъде разбрани, но навлизането на територията на друга държава няма да реши проблема“, подчерта иранският дипломат. : Цанко Цолов", "date": "2018.02.19", "title": "Иранският външен министър: Опасенията на Турция относно ситуацията в Сирия са разбираеми, но военната интервенция е ненужна"}
{"url": "http://www.focus-news.net/news/2018/02/19/2490155/pazardzhik-vazpomenatelno-poklonenie-shte-se-provede-pred-pametnika-na-vasil-levski-v-peshtera.html", "text": "В  Пещера ще бъдат отбелязани 145 години от обесването на Васил Левски. Това съобщи за Радио „Фокус“ – Пазарджик Стоян Йовчев, експерт в Общината. Поклонението ще бъде в 11.00 часа пред паметника на Апостола в града. Организатори са общинската организация на Общобългарски комитет „Васил Левски“ и Община Пещера. Паметникът на Васил Левски в Пещера бе монтиран в дена на 180-та годишнина от рождението му, а официалното му откриване е на 21 юли 2017 г. Бюстът на Апостола е поставен върху постамент, с едната си ръка той се кълне върху Библията и револвера, а с другата, поставена до сърцето, демонстрира вярност към Отечеството. Изработен е от бронз, а постаментът му е от риолит. Цялостната визия на паметника наподобява кръст. Паметникът  на Апостола на свободата е поставен на алеята пред Районния съд на Пещера, в пешеходната зона на града върху зелена площ.\r\nАлбена ЖИЛЕКОВА", "date": "2018.02.19", "title": "Пазарджик: Възпоменателно поклонение ще се проведе пред паметника на Васил Левски в Пещера"}
{"url": "http://www.focus-news.net/news/2018/02/19/2490156/politologat-parvan-simeonov-namirame-se-v-nov-etap-na-politicheskiya-teren-kakto-i-v-otnosheniyata-mezhdu-premier-i-prezident.html", "text": "Намираме се в нов етап на политическия терен, както и в отношенията между премиер и президент. Това коментира в сутрешния блок „Добро утро, България“ на Радио „Фокус“ политологът Първан Симеонов по повод публичния сблъсък между премиера Бойко Борисов и президента Румен Радев. Според Симеонов президентът се опитва да говори на двата езика в България и ясно се позиционира, като най-сериозната опозиция на правителството на Борисов: „Бойко Борисов до сега във всичките години на своето управление нямаше край себе си силен президент. Сега, като че ли най-накрая има по-пълнокръвна президентска харизма, която много прилича на подобрена версия на Борисов. Отново силово излъчване, отново балансьорско спрямо Изток – Запад, отново с онзи стил, който е присъщ по-скоро за центрист, пак казвам човек, който се опитва да говори и на двата опозиционни езика точно както Борисов се опитваше на времето, прави го и до ден днешен, с тази разлика обаче, че е нов и ние, българите, предпочитаме новия. С две думи Борисов вижда много сериозна политическа конкуренция не просто сега и тук, а и за в бъдеще“, коментира Първан Симеонов. Според него Бойко Борисов ще трябва да намери начин за продължение на своята политическа кариера или за достоен финал. За предстоящата среща на върха ЕС- Турция на 26 март, на която България е домакин, Първан Симеонов каза, че страната ни трябва да бъде не само географско обстоятелство, но и политически фактор заради кръстопътното си положение и това е един от случаите в които тя може да го направи.", "date": "2018.02.19", "title": "Политологът Първан Симеонов: Намираме се в нов етап на политическия терен, както и в отношенията между премиер и президент"}
{"url": "http://www.focus-news.net/news/2018/02/19/2490163/slavcho-velkov-bsp-za-balgariya-ako-se-stigne-do-debat-v-parlamenta-shte-obyavya-koy-e-zaplashval-prof-plochev.html", "text": "Министърът на здравеопазването не е принципал на проф. Плочев, който е избран с 205 гласа от Народното събрание. Той няма за какво да подава оставка, каза народният представител от ПГ на „БСП за България” Славчо Велков пред БТВ. Той добави, че  управителят на НЗОК неколкократно е уведомявал министъра и неговия заместник Жени Начева за задълженията към чуждестранни болници. Това съобщиха от пресцентъра на НС на БСП. Народният представител каза още, че натиск към проф.Плочев е оказван от няколко места. Велков заяви, че ако се стигне до дебати в парламента, ще обяви кой е заплашвал управителя на НЗОК. „Може да се каже, че този човек е на по-високо ниво от министър, с претенции да управлява държавата, но не е премиерът\", разкри Славчо Велков. Той обясни, че дори и оставката на шефа на НЗОК да стигне до парламента, тя едва ли ще бъде гласувана, след като народните представители разберат, че Кирил Ананиев и заместничката му и шеф на надзора Жени Начева знаят всичко това. Славчо Велков припомни, че през 2010 г. Жени Начева е била обвинена за престъпление по служба и премиерът е поискал оставка. „Тя, обаче се позова, на това, че парламентът я избира и не я подаде”, припомни още той. Славчо Велков обяви, че в петък се е срещнал с министър Ананиев в парламента. „Той дойде с молба да убеждавам проф.Плочев да си подаде оставката”, каза още народният представител.", "date": "2018.02.19", "title": "Славчо Велков, „БСП за България”: Ако се стигне до дебат в парламента, ще обявя кой е заплашвал проф. Плочев"}
{"url": "http://www.focus-news.net/news/2018/02/19/2490165/dzhumhuriet-holandiya-pogna-turskiya-diyanet-zaradi-dzhihadistki-propovedi.html", "text": "Холандското правителство е започнало разследване на Дирекцията по вероизповеданията на Турция (т.нар. Диянет) във връзка с извършвани в някои джамии в страната „джихадистки проповеди”, с цел „подкрепа на операцията „Маслинова клонка” на турската армия в района на сирийския град Африн”, пише вестник „Джумхуриет”. По този повод министърът по социалните въпроси и заетостта Ваутер Колмейс заяви, че въпросните проповеди за „възхваляване на джихада” и за \"сладостта на мъченическия шербет\", са категорично неприемливи. Нидерландският министър обеща, че темата е изключително сериозна и по въпроса официално ще бъдат поискани обяснения от Турция.\r\nСпоред вестник „Телеграф”, подобна молитва с цел подкрепа на операцията „Маслинова клонка” е изготвена именно от Диянета. Озаглавена е \"Джихад: Борба с живота и благата по пътя на Аллах”. Четена е в някои джамии в Холандия. Според турската версия на Би Би Си, тази петъчна проповед е била произнесена в турска джамия в град Хорн, свързана с Фондацията на Диянета в Нидерландия. Текстът и е абсолютно същият, като молитвите, четени в джамиите в Турция. Публикацията напомня, че всяка седмица Анкара изпраща до джамиите в Европа текстовете на задължителните петъчни проповеди. Все още обаче не е известно, точно в колко от свързаните с Фондацията на Диянета в Нидерландия общо 140 джамии е била четена въпросната скандална молитва, пише още „Джумхуриет”.: Георги Димов", "date": "2018.02.19", "title": "„Джумхуриет”: Холандия погна турския Диянет заради „джихадистки проповеди”"}
{"url": "http://www.focus-news.net/news/2018/02/19/2490164/makfaks-makedonskiyat-prezident-shte-se-sreshtne-s-turski-si-kolega-v-ankara.html", "text": "Македонският президент Георги Иванов ще се срещне в понеделник с турския си колега Реджеп Тайип Ердоган в Анкара, съобщава македонската агенция Макфакс.\r\nВ рамките на посещението, освен разговори с Ердоган са предвидени и срещи с държавния връх на Турция. \r\nИванов освен това ще изнесе лекция на тема „Предизвикателства пред висшето образование в новото хилядолетие“ пред членовете на Съветът за висшето образование на република Турция и ректорите на всички държави и части университета в страната. Държавният глава ще участва и на церемонията по откриването на Световният икономически форум в Истанбул.: Цанко Цолов", "date": "2018.02.19", "title": "Макфакс: Македонският президент ще се срещне с турски си колега в Анкара"}
{"url": "http://www.focus-news.net/news/2018/02/19/2490167/vidin-22-godishen-mazh-i-dvama-nepalnoletni-ot-s-belo-pole-sa-zadarzhani-za-grabezh-ot-doma-na-vazrastna-zhena-v-seloto.html", "text": "22-годишен мъж и двама непълнолетни младежи от с. Бело поле са задържани за грабеж от дома на възрастна жена в селото. Полицейските действия започнали на 9 февруари. В 9.00 часа сутринта, 81-годишна жителка на село Бело поле съобщила, че няколко часа по-рано неизвестни проникнали в дома й. Това съобщиха от ОДМВР-Видин. Привеждайки я в безпомощно състояние, те отнели сумата от 240 лева и избягали. При огледа на местопроизшествието униформените установили, че в къщата било проникнато през покрива – след отстраняване на част от керемидите. \r\nВ разследването на грабежа участвали служители на РУ-Белоградчик, сектор „Противодействие на криминалната престъпност”  в ОДМВР-Видин и сектор „Грабежи” в ГДНП. В хода на предприетите оперативно-издирвателни и процесуално-следствени действия криминалистите влезли в дирите на тримата автори на престъпното посегателство. С полицейска мярка за срок до 24 часа униформените задържали двама непълнолетни и С.И./22г./ от селото. Тримата са привлечени в качеството на обвиняеми за извършено престъпление по чл.198, ал.1 от Наказателния кодекс. До момента, момчетата (на 15 и 16г.) не са били регистрирани в детска педагогическа стая за извършени противообществени или престъпни деяния. Пълнолетният няма криминалистическа регистрация. Работата по случая продължава, под ръководството на наблюдаващ прокурор, в рамките на образуваното досъдебно производство в РУ-Белоградчик.", "date": "2018.02.19", "title": "Видин: 22-годишен мъж и двама непълнолетни от с. Бело поле са задържани за грабеж от дома на възрастна жена в селото"}
{"url": "http://www.focus-news.net/news/2018/02/19/2490170/targovishte-vazstanoveno-e-dvizhenieto-po-pat-i-4-shumen-veliko-tarnovo-v-rayona-na-s-prolaz.html", "text": "Възстановено е движението по път I-4 Шумен - Велико Търново в района на с. Пролаз. Това съобщиха от пресцентъра на Агенция \"Пътна инфраструктура\" (АПИ). Трафикът временно се осъществяваше в една лента, поради катастрофа.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.19", "title": "Търговище: Възстановено е движението по път I-4 Шумен - Велико Търново в района на с. Пролаз"}
{"url": "http://www.focus-news.net/news/2018/02/19/2490172/burgas-v-grada-zapochva-noviyat-bezplaten-podgotvitelen-kurs-za-programisti.html", "text": "Вече започна записването за Programming Basics – март 2018 г. в град Бургас. Жителите на града ще имат възможността да придобият основни знания и умения по програмиране напълно безплатно. Това съобщиха от пресцентъра на Община Бургас. Кандидатстването за курса се извършва онлайн на страницата: https://softuni.bg/apply и ще продължи до 1 март. Занятията се провеждат всяка събота в сградата на Колежа по туризъм „Проф. д-р Асен Златаров“ в Парк „Езеро“, зала 311 (за курсистите, които ще се обучават присъствено). Курсът ще се проведе по C# технологията.\r\nКурсът започва на 10 март. В рамките на два месеца курсистите ще преминат през всички фундаментални теми в програмирането, като променливи, типове данни, условни конструкции, цикли и др. Курсът „Programming Basics“ дава начални умения по програмиране, необходими за всички технологични специалности в Софтуерния университет и завършва с практически изпит по програмиране, който е приемен в програмата по софтуерно инженерство на Софтуерния университет.\r\nОбучението е подходящо за всички с интереси към програмирането, не изисква предишен опит и не поставя възрастови ограничения. Желаещите могат да избират между две форми на обучение – присъствена или онлайн. На успешните курсисти Софтуерният университет ще даде шанс да продължат обучението си в програмата по софтуерно инженерство и след завършване на курса, при положение, че издържат сертификационния изпит. Той ще се проведе онлайн на 29 април.\r\nБургас е един от общо шестте града в цяла България, в които ще се проведе обучението. Останалите градове са Пловдив, София, Варна, Русе, Благоевград.", "date": "2018.02.19", "title": "Бургас: В града започва новият безплатен подготвителен курс за програмисти"}
{"url": "http://www.focus-news.net/news/2018/02/19/2490168/prof-kamen-plochev-nzok-nyama-da-podam-ostavka-nishto-nezakonno-ne-sam-napravil.html", "text": "Няма да подам оставка, нищо незаконно не съм направил. Това заяви проф. Камен Плочев, управителят на НЗОК, в предаването „Тази сутрин” по бТВ. Управителят на касата вчера е разговарял и с премиера Бойко Борисов, който му обяснил, че трябва да се спрат течове от НЗОК към чужбина. Плочев е категоричен, че Борисов не му е поискал оставката.Миналата седмица министърът на здравеопазването Кирил Ананиев поиска оставката на Плочев, защото управителят на касата поискал актуализация на бюджета, без да я съгласува с министерството. Плочев е категоричен, че е уведомил Здравното министерство за намеренията си.\r\nВ хода на разговора в „Тази сутрин” управителят на здравната каса каза, че негов близък приятел му се обадил да му въздейства да подаде оставка. „Директно мен никой не ме е заплашвал. Мой приятел ми каза, че с него е проведен разговор, да ми предаде да си подам оставката, да се разделим с добро, защото иначе ще бъде включена репресивната машина на държавата и работа в държавна болница никога няма да си намеря”, разказа Плочев, но отказа да каже точно от къде е дошъл натискът.", "date": "2018.02.19", "title": "Проф. Камен Плочев, НЗОК: Няма да подам оставка, нищо незаконно не съм направил"}
{"url": "http://www.focus-news.net/news/2018/02/19/2490166/sliven-s-vazpomenatelna-tseremoniya-i-podnasyane-na-ventsi-i-tsvetya-pred-pametnika-na-vasil-levski-v-grada-shte-badat-otbelyazani-145-godini-ot-smartta-na-apostola-na-svobodata.html", "text": "145 години от гибелта на Васил Левски ще бъдат отбелязани днес в града. Това съобщиха от пресцентъра на Община Сливен. От 10.00 часа пред сградата на ППМГ „Добри Чинтулов” започна инициативата„Урок по родолюбие” на тема „Спомен и цвете за Михаил Икономов, Михаил Греков, Сава Геренов, Атанас Узунов и Пенчо Черковски – учители в класното училище и участници в комитетите, създадени от Васил Левски“. Учениците от гимназията и представители на сдружение „Мати Болгария“ ще поставят цветя и пред паметните плочи на сподвижниците на Васил Левски - Георги Икономов, Сава Райнов, Бойка Атанасова, Нено Господинов – Брадата и пред паметника на Таньо войвода. В 10.30 часа ученици от ПГЕЕ „Мария Кюри и ПГИ „Проф. д-р Димитър Табаков“ ще поднесат цветя пред релефа на Васил Левски до храм „Св. Цар Борис Първи Покръстител”. Пред паметника на Панайот Хитов в кв. „Ново село“ ще поднесат цветя учениците от Основно училище „Панайот Хитов“.\r\nВ 12.30 часа пред паметника на Дякона на пл. „Васил Левски“ ще се проведе възпоменателна церемония и ще бъдат поднесени цветя.\r\nПо идея на клубовете „Млади възрожденци“ от детските градини в община Сливен, децата ще участват в почетен караул на паметника на Апостола на свободата.\r\nПроявите се организират от Община Сливен, в партньорство с Военно формирование 22220, Регионално управление на образованието – Сливен, Общински комитет „Васил Левски“, Сдружение „Мати Болгария”, ППМГ „Добри Чинтулов”, ПГИ „Проф. д-р Димитър Табаков”, ПГЕЕ „Мария Кюри“ и Основно училище „Панайот Хитов“.", "date": "2018.02.19", "title": "Сливен: С възпоменателна церемония и поднасяне на венци и цветя пред паметника на Васил Левски в града ще бъдат отбелязани 145 години от смъртта на Апостола на свободата"}
{"url": "http://www.focus-news.net/news/2018/02/19/2490177/sliven-mestnata-komisiya-za-borba-s-trafika-na-hora-provede-chetiri-informatsionni-sreshti-v-slivenskiya-zhenski-zatvor.html", "text": "Местната комисия за борба с трафика на хора (МКБТХ) -Сливен проведе четири информационни срещи с жени лишени от свобода в Сливенския женски затвор. Те се състояха  в рамките на информационната кампания за превенция на трафика на хора по повод Международния ден за безопасен интернет. Това съобщиха от Община Сливен. Чрез прожекции на тематични филми и съпътстващи дискусии, жените бяха запознати с явлението „трафик на хора” – рискови фактори, методи на въвличане и начини за предпазване от съвременната форма на робство, с акцент безопасното използване на интернет.\r\nВ рамките на срещите беше представена и Националната телефонна линия за борба с трафика на хора – 0800 20 100. Всички жени получиха специализирана брошура с телефонната линия, предоставена на Местната комисия за борба с трафика на хора (МКБТХ) - град Сливен от А21 България.\r\nИнтернет все по-често е средство за набиране на жертви на трафик на хора с цел сексуална и трудова експлоатация, както и за набиране на хора и експлоатирането им под други форми – с цел просия или сключване на насилствен и фиктивен брак. Средства за набиране на жертвите често са социалните мрежи и интернет страници на брачни агенции, сайтове за запознанства, страници, които предлагат работа в сферата на услугите, като помощ в домакинството, сервитьорство и барманство, модели и забавление, строителство, производство, селско стопанство, курсове за обучение и др. Интернет се ползва и с цел разпространение на порнографски материали и на по-късен етап като форма на изнудване на жертвите, фигуриращи в материалите. При сексуалната експлоатация и порнография особено уязвими са децата, младите жени, както и хората с по-ниска интернет култура и информираност.", "date": "2018.02.19", "title": "Сливен: Местната комисия за борба с трафика на хора проведе четири информационни срещи в Сливенския женски затвор"}
{"url": "http://www.focus-news.net/news/2018/02/19/2490175/vratsa-16-godishen-mladezh-ot-s-butan-se-e-blasnal-v-politseyski-avtomobil-s-motoped-bez-registratsionna-tabela.html", "text": "На 18 февруари 2018 г., около 14.35 часа по време на специализирана операция в село Бутан, полицейски патрул с автомобил, подал звуков и светлинен сигнал за спиране на мотопед без регистрационна табела. Водачът не се подчинил и продължил движението си. Това съобщиха от ОДМВР-Враца. Предприето е проследяване на мотопеда и на кръстовище в селото, водача на мотопеда изгубил контрол над управляваното превозно средство и блъснал  странично служебния автомобил на МВР. Установено е, че мотопеда  е управляван от 16-годишен младеж от с. Бутан. Образувано  е бързо производство по чл.345, ал.2 и чл. 270 от НК. Водачът на мотопеда е задържан за срок до 24 часа в РУ-Козлодуй.", "date": "2018.02.19", "title": "Враца: 16-годишен младеж от с. Бутан се е блъснал в полицейски автомобил с мотопед без регистрационна табела"}
{"url": "http://www.focus-news.net/news/2018/02/19/2490176/sport-manchestar-siti-gostuva-na-uigan-v-mach-ot-fa-cup.html", "text": "Манчестър Сити гостува тази вечер на Уигън в мач от турнира за Купата на футболната асоциация във Великобритания. Тимът от Лига Едно достигна до осминафиналите на турнира след като последователно отстрани Борнемут и Уест Хем в последните два кръга, докато лидерът във Висшата лига победи Бърнли и Кардиф, като \"Сити\" нямат загуба в последните си осем мача от всички турнири.", "date": "2018.02.19", "title": "Спорт: Манчестър Сити гостува на Уигън в мач от FA Cup"}
{"url": "http://www.focus-news.net/news/2018/02/19/2490171/adelina-stefanova-hram-vavedenie-bogorodichno-blagoevgrad-postat-simvolizira-duhovnoto-prechistvane-na-hristiyanite.html", "text": "Постът символизира духовното пречистване на християните. Това каза за Радио „Фокус“ – Пирин Аделина Стефанова, уредник в храм „Въведение Богородично“ – Благоевград. По думите ѝ свещениците препоръчват на всички християни да постят, но не с цел диета или здравословни проблеми, а да го направят с вяра и надежда, защото поста е не само изкупването на грехове, но и пречистването на човешката душа и човешкото тяло. „Църквата дава възможност да се пости първата и последната седмица след което да се приеме светото причастие“, добави тя. Стефанова подчерта, че за да приеме причастие, човек трябва да направи своята изповед пред енорийския си свещеник. „Това са много сложни неща, които с течение на времето много се променят, затова много хубаво е всеки, който иска да предприеме тази крачка, да се консултира със свещеника в църквата“, коментира още тя.\r\nКристина МИТКОВА", "date": "2018.02.19", "title": "Аделина Стефанова, храм „Въведение Богородично“ – Благоевград: Постът символизира духовното пречистване на християните"}
{"url": "http://www.focus-news.net/news/2018/02/19/2490169/premierat-boyko-borisov-bi-bilo-prekrasno-balgariya-da-bade-posrednik-v-sabitiyata-mezhdu-evropa-i-kabo-verde-prez-tazi-godina.html", "text": "Би било прекрасно България да бъде добър модератор и посредник в следващите месеци, защото ще има доста събития между Европа и Кабо Верде в рамките на годината. Това каза премиерът Бойко Борисов след среща с премиера на Кабо Верде Жузе Юлисеш де Пина Корея е Силва, предаде репортер на Агенция „Фокус“. \"Имаме много сериозни намерения за инвестиции в Кабо Верде в сферата на бизнеса, особено на туризма. Голям интерес има в ИТ сектора, България е водеща и призната в това отношение, както и в сферата на управление на туризма“, посочи той. „Като за първо посещение в България на премиера на Кабо Верде, имаме реално свършена работа, а в следващите месеци можем да засилим това“, каза още премиерът.\r\nБиляна ИВАНОВА", "date": "2018.02.19", "title": "Премиерът Бойко Борисов: Би било прекрасно България да бъде посредник в събитията между Европа и Кабо Верде през тази година"}
{"url": "http://www.focus-news.net/news/2018/02/19/2490174/smolyan-byust-pametnik-na-vasil-levski-shte-bade-otkrit-v-chepelarskoto-selo-malevo.html", "text": "Бюст-паметник на Васил Левски ще бъде открит днес в село Малево, община Чепеларе. Това съобщиха от пресцентъра на Общината. Събитието ще се състои днес от 16.00 часа в центъра на селото. В програмата за откриването на монумента и отбелязването на 145 години от гибелта на Апостола ще участват групи от народните читалища „Отец Паисий 1909“ – село Малево, „Родопска искра 1880“ – Чепеларе, „Алеко Константинов 1880“ – село Павелско и децата от основното училище “Цар Симеон Първи“ в село Павелско.", "date": "2018.02.19", "title": "Смолян: Бюст-паметник на Васил Левски ще бъде открит в чепеларското село Малево"}
{"url": "http://www.focus-news.net/news/2018/02/19/2490180/burgas-59-godishen-mazh-ot-aytos-e-pochinal-pri-pozhar-v-tuhlen-garazh.html", "text": "На 17 февруари т. г. около 01.40 ч. в Районно управление - Айтос е получено съобщение за това, че в тухлен гараж, разположен на айтоската улица \"Иларион Макариополски\" №3 гори пожар. Това съобщиха от ОДМВР-Бургас. Огънят е потушен от един противопожарен екип и трима огнеборци, като вследствие на пожара починал собственика на имота – И. Б., 59-годишен, от Айтос. По първоначални данни не се касае за умишлен пожар. Тялото на И. Б. е откарано в \"Съдебна медици\" при УМБАЛ - Бургас за аутопсия. Причините за инцидента са в процес на изясняване. По случая е образувано досъдебно производство.", "date": "2018.02.19", "title": "Бургас: 59-годишен мъж от Айтос е починал при пожар в тухлен гараж"}
{"url": "http://www.focus-news.net/news/2018/02/19/2490173/nso-zhelaeshtite-da-prisastvat-na-vazpomenatelnata-tseremoniya-po-sluchay-145-ta-godishnina-ot-gibelta-na-vasil-levski-v-stolitsata-shte-badat-propuskani-prez-dva-kontrolno-propuskatelni-punkta.html", "text": "Желаещите да присъстват на възпоменателната церемония по случай 145-та годишнина от гибелта на Васил Левски в столицата, ще бъдат пропускани през два контролно-пропускателни пункта. Това съобщиха от пресцентъра на НСО. Първият ще бъде разположен на кръстовището на бул. „Васил Левски“ и ул. „Оборище“, а вторият - на бул. „Дондуков“ и бул. „Васил Левски“.\r\nЦветя на паметника на националния герой ще могат да бъдат поднасяни до 17.00 ч. и след приключване на официалната церемония, с изключение на часовия диапазон от 15.30 до 16.00 ч.\r\nРешилите да присъстват на събитието, че следва да спазват чл. 6, ал.1 от Закона за събранията, митингите и манифестациите и чл. 23, ал. 5 от Наредба № 1 за обществения ред и опазването на общинските имоти на територията на Столична голяма община, която гласи: „При провеждане на масови прояви на обществени места се забранява: внасянето на огнестрелно или хладно оръжие, както и на други предмети, предназначението или употребата на които би застрашило обществения ред, живота и здравето на присъстващите; забранява се посещението на лица в явно нетрезво или неадекватно състояние, както и ползването на предмети, предизвикващи силен шум.“ Полицейските служители, в рамките на своята компетентност, контролират прилагането на Наредбата и съставят актове на гражданите при установяване на нарушения.\r\nСлужителите на НСО ще извършват проверки на предмети и вещества на основание чл. 30, ал. 1 от Закона за Националната служба за охрана като проверяват за наличие на огнестрелни и други оръжия,хладни оръжия и остри предмети, експлозиви и леснозапалими вещества, източници на йонизиращи лъчения, фойерверки и други пиротехнически изделия. Граждани, които носят обемисти багажи, няма да бъдат допускани на мероприятието, поради невъзможността на място да бъде организирано съхраняването им.", "date": "2018.02.19", "title": "НСО: Желаещите да присъстват на възпоменателната церемония по случай 145-та годишнина от гибелта на Васил Левски в столицата, ще бъдат пропускани през два контролно-пропускателни пункта"}
{"url": "http://www.focus-news.net/news/2018/02/19/2490182/veliko-tarnovo-s-23-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 23 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 390 см. Температурата на водата e 5.4  градуса. С дъжд започна денят над българския участък на Дунав. Преваляванията ще продължат през целия ден, като е възможно преди обяд дъждът да се премесва със сняг. Ще духа до умерен източен вятър. Температурите ще са между 0° и 3°.", "date": "2018.02.19", "title": "Велико Търново: С 23 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2018/02/19/2490183/burgas-29-godishen-taksimetrov-shofyor-vavlechen-v-telefonna-izmama-e-predal-vzetite-pari-v-politsiyata.html", "text": "На 16 февруари т. г. около 14.00 ч. в Пето Районно управление – Бургас дошъл 29-годишен таксиметров шофьор, който заявил, че получил телефонно обаждане от чуждестранен телефонен номер, като мъжки глас му предложил да занесе пратка с пари до Румъния. Непознатият му продиктувал адрес, намиращ се в бл. 56 в к-с \"Изгрев\", от който възрастна жена хвърлила на 29-годишния мъж торбичка с пари. Това съобщиха от ОДМВР-Бургас. Следвайки инструкциите мъжа заредил в автомобила гориво на стойност 126 лв., като веднага след това получил ново обаждане с нов адрес в Бургас. Таксиметровият водач осъзнал, че е въвлечен в телефонна измама и заявил на непознатия, че ще върне парите на жената. Непознатият първоначално започнал да предлага по-големи проценти печалба, а след това започва да заплашва 29-годишния мъж, но същият категорично отказал да съдействия, като заедно с взетите пари се явил в Пето Районно управление – Бургас. Междувременно в управлението е получено съобщение от 85-годишната измамена бургазлийка от бл. 56 в к-с \"Изгрев\" за това, че хвърлила през терасата на дома си торбичка със сумата от 1 500 лв., като измамата е осъществена по класическата схема \"оказване на съдействие на полицейски служители при задържането на телефонни измамници\". По случая е образувано досъдебно производство, като предстои връщането на парите на измамената възрастна жена.", "date": "2018.02.19", "title": "Бургас: 29-годишен таксиметров шофьор, въвлечен в телефонна измама, е предал взетите пари в полицията"}
{"url": "http://www.focus-news.net/news/2018/02/19/2490181/zoran-zaev-za-avstriyska-mediya-nadyavame-se-da-reshim-spora-za-imeto-do-yuli.html", "text": "Македония се надява да реши спора за името с Гърция до месец юли, когато се провежда среща на НАТО, това е заявил премиерът Зоран Заев в понеделник в интервю за австрийското радио ORF, предава Reuters. \r\n„Смятам, че ще успеем да приключим преговорите успешно до провеждането на срещата на НАТО през юли“, заяви министър-председателят. \r\n„Ние имаме автоматична покана, което означава, че страните от Алианса ще започнат да ратифицират нашето членство веднага след като Гърция обяви, че проблемът е решен“, добави Заев.\r\nЗаради спора за името, Гърция блокираше членството на Скопие в ЕС и НАТО. : Цанко Цолов", "date": "2018.02.19", "title": "Зоран Заев за австрийска медия: Надяваме се да решим спора за името до юли"}
{"url": "http://www.focus-news.net/news/2018/02/19/2490184/varna-obvinyaemiyat-za-ubiystvoto-na-mlad-mazh-v-grada-ostava-v-aresta.html", "text": "Варненският окръжен съд е уважил искането на Окръжната прокуратура във Варна да бъде взета мярка за неотклонение „Задържане под стража“ спрямо 36-годишния Венцислав А. Съдебното заседание във Варненския окръжен съд е било разгледано в неделя  в късния следобед и при закрити врати заради бруталния характер на убийството. Това съобщиха от пресцентъра на Апелативна прокуратура-Варна.\r\n36-годишният Венцислав е бил привлечен като обвиняем за умишленото убийство на 34-годишния Явор, негов приятел от детството. Първоначалното обвинение, в което Венцислав А. беше привлечен като обвиняем, бе преквалифицирано от прокуратурата в умишлено убийство, извършено с особена жестокост и по особено мъчителен за убития начин след излизане на резултатите от съдебномедицинската експертиза – по член 116, ал. 1, т. 6 от НК.\r\nРазследването по случая е започнало,  след като на 14 февруари 2018 г. гражданин подал сигнал за намерен мъж в безпомощно състояние пред блок 404, вход 5 в кв. „Владиславово“. На път за болницата 34-годишният Явор починал.\r\nОпределението на Варненския окръжен съд подлежи на обжалване пред Апелативния съд във Варна. Ако то бъде обжалвано, съдебното заседание във въззвивната инстанция ще бъде на 27 февруари 2018 г.", "date": "2018.02.19", "title": "Варна: Обвиняемият за убийството на млад мъж в града остава в ареста"}
{"url": "http://www.focus-news.net/news/2018/02/19/2490179/sotir-ivanov-istoricheski-muzey-petrich-dneshnoto-obshtestvo-pomni-zavetite-na-vasil-levski-makar-te-da-sa-visoki-kato-ideali.html", "text": "Днешното общество помни заветите на Васил Левски и макар нещата, които ни е завещал, да са високи като идеали – равенство, братство, справедливост, то те са важни за нашето общество. Това каза за Радио „Фокус“ – Пирин Сотир Иванов, директор на Исторически музей - Петрич. По думите му тези неща са много значими и като политически идеал. „От друга страна идеите на Левски са много човешки. Те много лесно могат да се споделят от уста на уста, от хора, които просто си седят и извършват някаква дейност. Тези неща са свързани със семейната ценностна система и християнски мироглед на българите“, каза още Иванов. Според него точно затова те са живи и днес, защото са свързани със семейството, с отделни човек, с индивидуалните свободи и възможности. „Те винаги ще бъдат живи, защото са част от това, което е важно за всяко едно човешко общество, което иска да се развива свободно“, подчерта Иванов.\r\nЛивия НИНОВА", "date": "2018.02.19", "title": "Сотир Иванов, Исторически музей - Петрич: Днешното общество помни заветите на Васил Левски, макар те да са високи като идеали"}
{"url": "http://www.focus-news.net/news/2018/02/19/2490186/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Процесът за освобождаването от турския затвор на журналиста от „Ди Велт” Дениз Юджел е бил ръководен лично от външния министър  на Германия Зигмар Габриел, пише германският „Зюддйоче Цайтунг”, цитиран от турския вестник „Джумхуриет”. Даже на два пъти Зигмар Габриел се е срещал тайно лично с турския президент Реджеп Тайип Ердоган. Това е станало по-миналата седмица. Първият път - по време на визитата на Ердоган във Ватикана. Вторият път – втората седмица на февруари, когато Зигмар Габриел е посетил „инкогнито” Истанбул. В събота Зигмар Габриел оцени освобождаването на Дениз Юджел по следния начин: „Беше преодоляна една много важна пречка пред развитието на двустранните отношения с Турция; но това не е единствената пречка. Седем германски държавни служители бяха извадени от затворите в Турция и се прибраха в Германия. Все още обаче петима души остават в турски затвори.”.\r\nСамият Дениз Юджел не се радва напълно на освобождаването си от турски затвор. „Не зная защо бях арестуван преди една година, защо преди една година бях взет за заложник; както и защо вчера бях освободен от затвора. Все още не съм получил обвинителния акт. Разбира се, че се радвам на освобождаването; но това има един горчив привкус. Така както арестуването ми нямаше никаква връзка с правото, със закона и с правовата държава; така и самото ми освобождаване няма нищо общо с тях.”, откровено признава Дениз Юджел, цитиран от „Джумхуриет”.\r\n*** Турция губи връзка с реалността, това е заявил говорителят на гръцкото Министерство на външните работи Александрос Йениматас, пише гръцкото електронно издание Protothema. \r\nПо-рано гръцкият външен министър Ниско Кодзиас заяви във връзка с инцидента около остров Имия/Кардак, че при следващата провокация, реакцията на Атина няма да бъде толкова мирна, припомня изданието. В отговор турското външно ведомство обвини гръцкия първи дипломат в безотговорно отношение и е „отвъд границата“. Във връзка с това, говорителят на гръцкото МВнР заяви, че „Туция систематично нарушава международния закон и продължава преминава червените линии. И когато ние ги призовем да не правят това, Туция реагира все едно изгубва връзка с реалността, която тя сама е създала“. \r\nЙениматас освен това призова Анкара да „уважава международното и морското право“. \r\n*** Желаещи да се запишат доброволци в британската армия се отказват заради твърде дългата процедура, като стандартната процедура отнема около 300 дни, пише британският вестник The Telegraph. Това поставя пред въоръжените сили възможността да не успеят да запълнят бройката си, като в момента армията е с четири хиляди души по-малко от нормалният си брой. За да поддържа обявения от правителството брой, всяка година британската армия трябва да включи в редиците си нови 10 хил. души, които да компенсират за преминаващите в запаса и пенсиониращите се. \r\nЗа да помогне за целта, през 2012 г. Министерството на отбраната нае специална фирма, която да набира нови хора. \r\nПо данни на вестника, в периода за последните 12 месеца до септември 2017 г., към въоръжените сили на Великобритания са се присъединили почти 7,500 души, докато в същия период са напуснали почти 10 хил.\r\n***", "date": "2018.02.19", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/02/19/2490185/burgas-avtomobil-e-izgoryal-napalno-na-gorski-pat-mezhdu-selata-planinitsa-i-dyulya-zaradi-kaso-saedinenie.html", "text": "На 17 февруари т. г. около 08.50 ч. в Районно управление на МВР - Руен е получено съобщение за това, че на горски път между селата Планиница и Дюля, общ. Руен, поради късо съединение в двигателното отделение възникнало запалване в лек автомобил с шуменска регистрация, управляван от 55 годишния М. Д. от Шумен. Това съобщиха от ОДМВР-Бургас. От инцидента автомобила изгорял напълно.", "date": "2018.02.19", "title": "Бургас: Автомобил е изгорял напълно на горски път между селата Планиница и Дюля заради късо съединение"}
{"url": "http://www.focus-news.net/news/2018/02/19/2490190/vitsepremierat-valeri-simeonov-nikoy-ne-mozhe-da-garantira-che-na-sledvashtite-izbori-shte-se-yavim-s-vmro-v-koalitsiya.html", "text": "Никой не може да гарантира, че на следващите избори ще се явим в коалиция - при това напрежение по-скоро няма да се явим. Това каза вицепремиерът и лидер на НФСБ Валери Симеонов в предаването „Свободна зона с Георги Коритаров“ по ТВ  „Европа“. „Като във всяка коалиция не винаги нещата вървят гладко. В случая има натрупани, наслоени напрежения от месеци. Те са натрупани не толкова в идеен план, защото ние с Атака и ВМРО сме идейно почти еднакви партии, с очертано патриотичен профил и поставяне на първо място интересите на държавата. В реалната политика, както в случая в Народното събрание има едни натрупани напрежения, които не знам защо колегата Каракачанов не желае да бъдат решени. В ситуацията в момента е изцяло в полза на ВМРО, от гледна точка на тяхното хиперактивно и истерично присъствие в медиите от сутрин до вечер“, каза вицепремиерът Симеонов. По думите му постоянно всички действия и постижения на „Обединени патриоти“ се представят като постижения на ВМРО. Той отбеляза, че ВМРО е най-малката партия в коалицията, но с най-сериозни претенции по отношение на представяне на избори. Според него присъствието на депутати от ВМРО в медиите е ход за гарантиране на по-добро представяне при евентуално самостоятелно явяване на избори.\r\nПопитан дали трябва страната ни да се намеси в конфликта за името на Македония, Симеонов посочи: „Не е нужно да бъдем намесени в решаването на този въпрос с името. Можем да имаме позиция, но в никой случай не трябва да го поставяме като толкова значим проблем за приемането на Македония в ЕС. Това си е проблем на Гърция“, коментира Симеонов. Според него Договора за добросъседство с Македония е постижение, за което той не си е мечтал. В тази връзка вицепремиерът поздрави министър-председателя Бойко Борисов за водената от него външна политика.", "date": "2018.02.19", "title": "Вицепремиерът Валери Симеонов: Никой не може да гарантира, че на следващите избори ще се явим с ВМРО в коалиция"}
{"url": "http://www.focus-news.net/news/2018/02/19/2490189/blagoevgrad-17-godishen-vodach-na-mototsiklet-e-s-opasnost-za-zhivota-sled-katastrofa-s-lek-avtomobil.html", "text": "17-годишен водач на мотоциклет е с опасност за живота след катастрофа с лек автомобил. Това съобщиха от ОДМВР-Благоевград. Инцидентът е станал на 16 февруари (петък) около 11.00 часа на бул.“П.Яворов“ в града, когато лек автомобил „Фолксваген“, управляван от 37-годишна местна жителка, при завой на ляво катастрофира с мотоциклет „Каджива“, управляван от 17-годишния младеж от Благоевград. При инцидента, с опасност за живота е водачът на мотоциклета, който е транспортиран за лечение в УМБАЛСМ „Пирогов“ в София. С охлузвания на ръцете е пострадало пътуващото на мотоциклета 16-годишно момиче от гр.Благоевград, а с охлузни рани по лицето е пострадала водачката на лекия автомобил.", "date": "2018.02.19", "title": "Благоевград: 17-годишен водач на мотоциклет е с опасност за живота след катастрофа с лек автомобил"}
{"url": "http://www.focus-news.net/news/2018/02/19/2490187/pernik-politsiyata-e-otkrila-otkradnatite-10-galaba-i-zaek-ot-zookata-v-gradskiya-park.html", "text": "Служителите на ОДМВР-Перник са открили откраднатите 10 гълъба и заек от зоокъта в Градския парк. Животните са в добро състояние и ще бъдат върнати в Зоологическата градина. Това съобщиха от Община Перник. Куриозната кражба стана в началото на месеца. Посегателството беше заснето от охранителната камера. На записа се виждаше как мъж с качулка влиза и излиза от клетката на животните през дупка в мрежата, която е направил. \r\nОбщина Перник  благодари на органите на реда  за високия професионализъм и проявената отговорност  във връзка с вандалския инцидент.  \r\n„Надяваме се и в бъдеще  да  продължи ползотворното ни и съвместно сътрудничество с полицията в борбата с престъпността и негативните явления в обществото, с цел осигуряване реда и спокойствието на гражданите на Перник“,  посочиха от общинското ръководство.", "date": "2018.02.19", "title": "Перник: Полицията е открила откраднатите 10 гълъба и заек от зоокъта в Градския парк"}
{"url": "http://www.focus-news.net/news/2018/02/19/2490191/varna-sadat-ostavi-bez-razglezhdane-isk-za-bezdeystvie-na-predsedatelya-na-obs-po-uvedomyavane-na-initsiativen-komitet-za-ustanoveni-nerednosti-v-podpiska-za-referendum-za-raybrezhnata-zona.html", "text": "Административен съд – Варна остави без разглеждане иск на Инициативен комитет (ИК) за провеждане на местен референдум за Морската градина и крайбрежната зона на град Варна чрез подписка, представляван от Юлиан А. Ч., относно бездействието на председателя на Общински съвет (ОбС) - Варна по уведомяване на ИК за установените нередности в подписката и определяне на едномесечен срок за тяхното отстраняване, и прекрати адм. дело №439/2018 г. Това съобщиха от пресцентъра на съда.\r\nВ своето определение съдът сочи, че намира иска за недопустим, поради факта, че твърдяното бездействие на Председателя на ОбС - Варна е било предмет на друго дело  – адм. д. № 2172/2017 г., което е приключило с решение, в което съдът е приел, че не е налице такова бездействие. Съдът отчита и обстоятелството, че Общински съвет - Варна е отхвърлил предложението на ИК за провеждане на местен референдум за Морската градина и е отказал произвеждането на такъв, поради липса на изискуемия от закона брой подписи, както и поради обстоятелството, че поставените въпроси не са от компетентността на ОбС – Варна. ИК е подал жалба срещу решението на ОбС,  образувано е по нея адм. д. № 502/2018 г., с която се цели надлежна защита. \r\nАдминистративният съд прекрати и две дела, образувани по протести на Окръжна прокуратура – Варна - адм. д.  № 3367/2017 г. и адм. дело 3406/2017 г., срещу текстове от Правилника за организацията и дейността на общинския съвет, неговите комисии и взаимодействието му с общинската администрация на Общински съвет - Ветрино, приет с Решение №28, Протокол №3/29.12.2015 г. и Наредбата за придобиване, управление и разпореждане с имоти и вещи, собственост на Община Ветрино, приета  с Решение № 201 по Протокол №14 от 16.09.2008 г. от Общински съвет – Ветрино, поради отмяна на атакуваните от ВОП текстове. \r\nОпределенията могат да се обжалва с частни жалби пред Върховния административен съд в седмодневен срок от съобщенията до страните.", "date": "2018.02.19", "title": "Варна: Съдът остави без разглеждане иск за бездействие на председателя на ОбС по уведомяване на Инициативен комитет за установени нередности в подписка за референдум за райбрежната зона"}
{"url": "http://www.focus-news.net/news/2018/02/19/2490178/mia-nikos-kodzias-smyata-da-poseti-makedoniya-v-sledvashtite-dni-saobshtava-gratska-televiziya.html", "text": "Гръцкият външен министър Никос Кодзиас смята да посети Македония в следващите няколко дни, това съобщава гръцката телевизия „Алфа“, като се позовава на свои източници, предава Македонската информационна агенция. Съгласно данни на гръцката медия, първият дипломат на Атина ще хване първия полет след официалното преименуване на летището в македонската столица от „Александър Македонски“ на „Международно летище Скопие“. \r\nСъс себе си Кодзиас ще носи и предварителния проект за споразумение за решаване на спора за името, в който освен предложения за смяна на името ще бъдат включени и искания за „отстраняване на иредентизма“, съобщава още гръцката телевизия, цитирана от македонската агенция. : Цанко Цолов", "date": "2018.02.19", "title": "MIA: Никос Кодзиас смята да посети Македония в следващите дни, съобщава гръцка телевизия"}
{"url": "http://www.focus-news.net/news/2018/02/19/2490193/smolyan-v-regionalniya-istoricheski-muzey-shte-se-provede-atelie-za-traditsionni-rodopski-martenitsi.html", "text": "Ателие за традиционни родопски мартеници отваря врати в Регионалния исторически музей „Стою Шишков“ в Смолян. Това каза за Радио „Фокус“ – Смолян  Тинка Белегова, уредник в музея. Музейното ателие, което се организира за 17-та поредна година, ще работи в продължение на седмица и ще приема посетители до 23 февруари от 14.00 до 16.00 часа. Белегова добави, че в него могат да се включат всички, които искат да изпробват сръчността на ръцете си и творческото си въображение, в съчетание със старите родопски традиции, независимо на каква възраст са. По време на работата в ателието, музеен експерт ще разказва за обичаите около празника Първи март и старите поверия при изработването и носенето на мартеници в различните селища на Смолянския край. „Разказът е увлекателен и за малки, и за големи, защото е съобразен с възрастта на участниците в ателието. А в ателието чакаме децата, учениците и студентите, както и работещите дами, баби с внуци, а така също и гостите на града“, призова Белегова. Материалите за изработка на мартениците са предоставени от музея, а таксата за участие е 1 лв.\r\nБелегова отбеляза, че родопските мартеници, които са се изработвали преди години, са пъстри като цветна пролетна градина. „Освен бяла и червена, родопчанката е вплитала оцветена вълна в жълто, синьо, розово, зелено и оранжево в ритуалния накит за деца, млади моми и жени. Закичвали се също домашни животни и плодни дръвчета. В зависимост от предназначението на мартеницата се добавяли различни други материали, натоварени със свое семантично значение като мъниста, сребърна паричка, дървена лъжичка, листа от плодно дърво – ябълка или дюля и дори зъб от глиган. Носенето на мартеница в Родопите е свързано не само с пролетния месец март. С мартеница се посрещал новия живот – новородени деца и новия приплод в стадата, тя имала своето място в сватбения и в други радостни ритуали“, каза още Тинка Белегова.\r\nНели ГЕРГЬОВСКА", "date": "2018.02.19", "title": "Смолян: В Регионалния исторически музей ще се проведе ателие за традиционни родопски мартеници"}
{"url": "http://www.focus-news.net/news/2018/02/19/2490196/targovishte-lek-avtomobil-se-e-blasnal-v-kraypatna-mantinela-na-patya-sofiya-varna-v-rayona-na-selo-prolaz.html", "text": "Лек автомобил с варненска регистрация се е блъснал в крайпътна мантинела на пътя София – Варна, в района на село Пролаз. Това съобщиха за Агенция „Фокус“  от ОДМВР Търговище . Сигналът за инцидента е получен около 09.27 часа тази сутрин. Водачът е в добро  здравословно състояние. Движението в участъка не е затруднено. Обстоятелствата около инцидента се изясняват.", "date": "2018.02.19", "title": "Търговище: Лек автомобил се е блъснал в крайпътна мантинела на пътя София – Варна, в района на село Пролаз"}
{"url": "http://www.focus-news.net/news/2018/02/19/2490192/emsc-zemetresenie-s-magnitud-ot-61-po-skalata-na-rihter-e-registrirano-v-meksiko.html", "text": "Земетресение с магнитуд от 6,1 по скалата на Рихтер е регистрирано в Мексико, това показва справка на интернет страницата на Европейския средиземноморски сеизмологичен център. Епицентърът на труса се намира в щата Оаксака, където в края на миналата седмица бе регистрирано земетресение със сила от 7,3 по скалата на Рихтер. Към момента не се съобщава за жертви или разрушения. : Цанко Цолов", "date": "2018.02.19", "title": "EMSC: Земетресение с магнитуд от 6,1 по скалата на Рихтер е регистрирано в Мексико"}
{"url": "http://www.focus-news.net/news/2018/02/19/2490198/burgas-obshtinata-osiguryava-na-grazhdanite-po-5-litra-bezplaten-visokokachestven-kompost-za-stayni-i-dvorni-rasteniya.html", "text": "Общината осигурява на гражданите по 5 литра безплатен висококачествен компост за стайни и дворни растения. Това съобщиха от пресцентъра на Община Бургас. Компостирането е начин за оползотворяване на биоразградимите отпадъци, които произвеждаме в нашето ежедневие. \r\nИдва пролетта и всеки жител на града ще трябва да се погрижи за своите домашни растения. Такива има във всеки панелен дом, а живеещите във фамилни къщи садят различни култури в дворовете си. На всички тях Община Бургас предлага полезната възможност да се сдобият безплатно с 5 литра пакетиран, висококачествен компост, произведен от ОП \"Чистота  ЕКО\". Това е доказан подобрител, особено за почви, изтощени от употребата на изкуствени торове. Още по-голяма е ползата от него в биоземеделието.\r\nЗа да получат безплатния компост, гражданите трябва да представят платежен документ, удостоверяващ, че са заплатил пълния размер на дължимите местни данъци и такса битови отпадъци.\r\nКомпостът ще се раздава на желаещите всяка седмица от вторник до събота до 21 декември 2018 г., от 10.00 до 18.00 часа, във всеки мобилен център за разделно събиране на отпадъците от домакинства, разположен на територията на град Бургас.", "date": "2018.02.19", "title": "Бургас: Общината осигурява на гражданите по 5 литра безплатен висококачествен компост за стайни и дворни растения"}
{"url": "http://www.focus-news.net/news/2018/02/19/2490199/kyustendil-osem-zhiteli-na-dupnitsa-sa-zadarzhani-za-narkorazprostranenie-i-narkopritezhanie.html", "text": "Осем жители на Дупница са задържани за наркоразпространение и наркопритежание. Това съобщиха от пресцентъра на МВР. Специализирана полицейска операция по противодействие на наркоразпространението и притежанието на дрога е проведена на територията на Дупница. Акцията е реализирана от криминалисти на РУ Дупница и ОДМВР – Кюстендил, под наблюдението на Районна прокуратура - Дупница. В хода ѝ са установени и задържани 8 лица на възраст между 18 и 30 години, от които при обиск са иззети общо 13.38 грама канабис и 1.38 грама хероин. Задържаните са известни с множество противозаконни прояви, трима от тях са осъждани за престъпления, свързани с наркотици.\r\nОбразувани са четири досъдебни производства, в рамките на които ще се изяснява съпричастността на задържаните към подобни престъпления, извършени на територията и на съседни областни дирекции.", "date": "2018.02.19", "title": "Кюстендил: Осем жители на Дупница са задържани за наркоразпространение и наркопритежание"}
{"url": "http://www.focus-news.net/news/2018/02/19/2490201/smolyan-93-godishen-mazh-e-zaginal-pri-pozhar-v-selo-beden.html", "text": "93-годишен мъж е загинал при пожар в дома си в девинското село Беден, съобщиха от ОДМВР – Смолян. На 18 февруари 2108 г. в 12.52 часа от телефон 112 е получен сигнал за пожар в стая на къща, намираща се в село Беден, община Девин, собственост на 93-годишен мъж от селото. Екип на РСПБЗН - Девин е погасил пожара. Установява се, че при пожара е загинал собственикът на къщата и са унищожени домашно имущество, стени и тавани. Тялото на починалия е транспортирано в МБАЛ - Смолян за аутопсия. Извършен е оглед на местопроизшествие и е образувано досъдебно производство. Причините за пожара са в процес на изясняване. Работата по случая продължава.", "date": "2018.02.19", "title": "Смолян: 93-годишен мъж е загинал при пожар в село Беден"}
{"url": "http://www.focus-news.net/news/2018/02/19/2490200/vidin-dvama-dushi-ot-selo-archar-sa-zadarzhani-za-za-nezakonni-razkopki-na-teritoriyata-na-antichen-grad-ratsiariya.html", "text": "Д. Д. (31 г.) и Е. Б.(26 г.) от село Арчар били задържани вчера с полицейска мярка за срок до 24 часа за незаконни разкопки на територията на античен град Рациария. Това съобщиха от ОДМВР-Видин. Непосредствено след получен сигнал в 12.30 часа, служителите на реда предприели заградителни действия на територията на обекта. Двамата мъже избягали и се укрили в съседен имот, където били заловени. В мазето на въпросния имот униформените открили металотърсач. На мястото на незаконните изкопни дейности разследващите намерили и иззели две лопати, кирка, шпакла, множество артефакти, поставени в стъклен буркан и якето с личните документи на единия от мъжете. Работата по случая продължава, в РУ-Видин е образувано досъдебно производство.", "date": "2018.02.19", "title": "Видин: Двама души от село Арчар са задържани за за незаконни разкопки на територията на античен град Рациария"}
{"url": "http://www.focus-news.net/news/2018/02/19/2490203/stara-zagora-vremenno-e-ogranicheno-izpolzvaneto-na-avariynata-lenta-po-avtomagistrala-trakiya-pri-km-159-v-posoka-burgas-zaradi-remont-na-mantinela.html", "text": "Временно е ограничено използването на аварийната лента при км 159 от автомагистрала ,,Тракия\", в посока Бургас. Това съобщиха от пресцентъра на Агенция \"Пътна инфраструктура\". До 15.00 часа днес ще се извършва ремонт на мантинела. Шофьорите да се движат с повишено внимание и съобразена скорост.", "date": "2018.02.19", "title": "Стара Загора: Временно е ограничено използването на аварийната лента по автомагистрала ,,Тракия\", при км 159 в посока Бургас, заради ремонт на мантинела"}
{"url": "http://www.focus-news.net/news/2018/02/19/2490202/spor-otborat-po-karling-na-sasht-pobedi-kanada-na-zimnite-olimpiyski-igri.html", "text": "Отборът по кърлинг на САЩ победи Канада с 9:7 в мач от предварителния кръг на Зимните олимпийски игри в Пьончан. За канадския тим това е трета поредна загуба на Олимпиадата, след като отборът успя да спечели златния медал в последните три Зимни олимпийски игри през 2006, 2010 и 2014 г. В другите срещи Южна Корея победи Италия, Швеция загуби от Швейцария, а Великобритания победи Дания.", "date": "2018.02.19", "title": "Спор: Отборът по кърлинг на САЩ победи Канада на Зимните олимпийски игри"}
{"url": "http://www.focus-news.net/news/2018/02/19/2490197/plovdiv-arhiereyska-sveta-liturgiya-i-panihida-v-pamet-na-vasil-levski-be-otsluzhena-v-tsarkvata-sveta-bogoroditsa-v-karlovo.html", "text": "Архиерейска света литургия и панихида в памет на Апостола бе отслужена в църквата „Света Богородица” в Карлово, предаде репортер на Радио „Фокус” -  Пловдив. Службата бе изнесена от знеполският епископ Арсений, викарий на Пловдивския митрополит Николай в съслужие с други свещеници. Църквата е част от живота на Левски. Четири години той е служил там като певец и дякон. Там е бил ръкоположен в йеродяконски сан. Моментът е изографисан върху стените на църквата.\r\nВ 11.00 часа на площад „Васил Левски“ започна възпоменателен митинг-поклонение по повод 145 години от гибелта на Апостола. В ритуала участват министърът на отбраната Красимир Каракачанов, представителни роти и военният духов оркестър на 61-ва Стрямска механизирана бригада. Там Елена Генчева, ученичка от 11 а клас ще прочете есето си, посветено на Левски, с което спечели първо място в литературната вечер „Апостола…“. След това участниците в поклонението ще преминат с шествие до родната къща на Левски, където ще отдадат почит на майката му Гина Кунчева, по повод 140-та годишнина от нейната смърт.\r\nЦветана ТОНЧЕВА", "date": "2018.02.19", "title": "Пловдив: Архиерейска света литургия и панихида в памет на Васил Левски бе отслужена в църквата „Света Богородица” в Карлово"}
{"url": "http://www.focus-news.net/news/2018/02/19/2490204/smolyan-kucheto-na-42-godishen-mazh-e-zastrelyano-v-zemlishteto-na-s-polyana.html", "text": "На 17 февруари 2018 г. в Районно управление на МВР-Мадан е получена жалба от 42-годишен мъж, за това, че около 10.35 ч. в землището на с. Поляна, общ. Рудозем е установил отстреляно с огнестрелно оръжие куче, негова собственост. Това съобщиха от ОДМВР-Смолян. Местопроизшествието е запазено и посетено от дежурна оперативна група. Извършен е оглед и е образувано досъдебно производство.", "date": "2018.02.19", "title": "Смолян: Кучето на 42-годишен мъж е застреляно в землището на с. Поляна"}
{"url": "http://www.focus-news.net/news/2018/02/19/2490209/targovishte-trup-na-vazrasten-mazh-e-otkrit-tazi-sutrin-na-ul-trapezitsa.html", "text": "Труп на мъж е открит тази сутрин на ул. „Трапезица” в Търговище, в близост до детска ясла. Това съобщиха за Агенция „Фокус” от ОДМВР-Търговище.\r\nНа място са пристигнали екипи на спешна помощ и полицията. Установена е самоличността на мъжа – 79-годишен от Търговище. Направена му е аутопсия, но не са открити следи от насилие.", "date": "2018.02.19", "title": "Търговище: Труп на възрастен мъж е открит тази сутрин на ул. „Трапезица”"}
{"url": "http://www.focus-news.net/news/2018/02/19/2490211/burgas-v-grada-shte-se-provede-obuchenie-za-protivodeystvie-na-trafika-na-detsa-v-internet.html", "text": "Местната комисия за борба с трафика на хора в Бургас организира обучение на тема: „Предизвикателства по противодействие на детската сексуална експлоатация и трафика на деца чрез Интернет“. Това съобщиха от пресцентъра на Община Бургас. Актуалните тенденции в извършването на престъплението „трафик на хора“ включват използването на социалните мрежи, сайтовете за запознанства и др. за въвличане, контрол и експлоатация на жертвите, в частност непълнолетните лица. Децата и непълнолетните са особено уязвима група за попадане в ситуация на трафик на хора чрез Интернет поради достъпността на мрежата, анонимността на лицата в нея, както и заради особеностите на тийнейджърската възраст, предразполагаща към неограничено търсене и осъществяване на контакти и попадане в ситуации на риск.\r\nОбучението е предназначено за професионалисти, работещи в полиция, прокуратура и средни училища за запознаване с актуалните тенденции в престъпленията с деца в интернет, като се разгледат формите и методите на експлоатацията на деца през интернет, онлайн сексуалното изнудване и принуда, както и интернет като средство за набиране на деца с цел трафик и въвличане в проституция. Ще бъдат обучени 30 професионалисти, работещи в полиция, Районна прокуратура, учители по информационни технологии и педагогически съветници от средни училища в градовете Бургас, Камено и Средец. За лектор на обучението е поканен Любомир Тулев – експерт „Кибер сигурност“ към АМАТАС ЕАД.\r\nОбучението ще се състои на 21 февруари от 09.00 до 16.00 часа в зала „Георги Баев“ на Културен център „Морско казино“.", "date": "2018.02.19", "title": "Бургас: В града ще се проведе обучение за противодействие на трафика на деца в интернет"}
{"url": "http://www.focus-news.net/news/2018/02/19/2490188/ria-novosti-v-turtsiya-sa-zadarzhani-pochti-800-dushi-zaradi-protesti-protiv-provezhdaneto-na-operatsiya-maslinova-klonka.html", "text": "От 20 януари насам, когато Турция даде началото на операция „Маслинова клонка“, полицията в страната е задържала почти 800 души за провеждане на агитация против военната намеса на Анкара в Африн, това съобщава РИА Новости. Съгласно официална информация на турското Министерство на вътрешните работи са проведени „85 акции против  операция„Маслинова клонка“. За участие в тези действия са задържани 786 души“, разкриха още от Анкара. : Цанко Цолов", "date": "2018.02.19", "title": "РИА Новости: В Турция са задържани почти 800 души заради протести против провеждането на операция „Маслинова клонка“"}
{"url": "http://www.focus-news.net/news/2018/02/19/2490206/blagoevgrad-s-tseremoniya-po-podnasyane-na-tsvetya-i-ventsi-v-grada-byaha-otbelyazani-145-godini-ot-obesvaneto-na-vasil-levski.html", "text": "С ритуална церемония по поднасяне на цветя и венци благоевградчани отбелязаха 145 години от обесването на Васил Левски, предаде репортер на Радио „Фокус“ – Пирин. Церемонията се състоя на едноименния площад пред бюст-паметника на Апостола на Свободата. Празничната програма започна с изпълнението на националният химн на Република България от Биг бенд – Благоевград. Ритуалът продължи с рецитал, припомнящ на жителите на града историята и делата на Дякона. На събитието присъстваха кметът д-р Атанас Камбитов, заместник-кмет по култура и хуманитарни дейности Христина Шопова, областният управител Бисер Михайлов, зам. областният управител Иван Стоянов. Венци пред паметника на Апостола бяха поднесени и от председателят на Общински съвет – Благоевград Радослав Тасков и общински съветници, представители на ГЕРБ и Младежи – ГЕРБ, както и от други партии, сред които БСП и ВМРО. Своята признателност към Апостола засвидетелстваха и представители  на Военно формирование 26 400 – Благоевград, групата на евродепутатите от Благоевградска област, от сдружение „За развитие на българското село“, представители на различни културни институции и  свещеници от храм „Въведение Богородично“ – Благоевград. Лошото време и непрестанният дъжд не попречиха на ученици, общественици и десетки граждани на Благоевград да почетат паметта на Васил Левски. В района на събитието имаше засилено полицейско присъствие, за да се гарантира безопасността на жителите на града.\r\nКристина МИТКОВА", "date": "2018.02.19", "title": "Благоевград: С церемония по поднасяне на цветя и венци в града бяха отбелязани 145 години от обесването на Васил Левски"}
{"url": "http://www.focus-news.net/news/2018/02/19/2490207/vitseprezidentat-iliyana-yotova-levski-ne-e-za-politicheska-upotreba.html", "text": "Каквото и да кажем за Левски ще е малко. Той е не само водач на националната революция. Неговите завети трябва да препрочитаме всеки ден, да разбираме посланията му. Това заяви вицепрезидентът Илияна Йотова пред журналисти, съобщиха от прессекретариата на държавния глава. Пред паметника на Васил Левски в София вицепрезидентът участва в отбелязването на 145 години от гибелта на Апостола с рецитал на деца, членове на клубовете „Млади възрожденци“.\r\n„Всеки един от заветите му трябва да пазим дълбоко в сърцето си. Портретът му е в нашите кабинети, но не го гледаме в очите и не мерим своите действия спрямо неговите. За съжаление, често пъти използваме Апостола за политическа употреба. Чуваме заветите му в речи на държавници и политици, но след това не се изпълняват“, отбеляза Илияна Йотова. По думите й в последно време се наблюдават много опити за пренаписване на историята. „Левски е категорично доказателство, че България не получава даром свободата си, колкото и някои да се опитват да ни внушават обратното“, посочи вицепрезидентът.\r\n„Левски създаде не само идеите за национално освобождение, а човешките идеи за равенство и права. На днешния ден е изключително важно да си припомним тези негови завети, защото е жалко, че в XXI век трябва отново да се борим за човешки права“, подчерта още Илияна Йотова.", "date": "2018.02.19", "title": "Вицепрезидентът Илияна Йотова: Левски не е за политическа употреба"}
{"url": "http://www.focus-news.net/news/2018/02/19/2490205/ria-novosti-sergey-lavrov-prizova-da-ne-se-prechi-na-otnosheniyata-na-sarbiya-sas-es-i-eis.html", "text": "Неправилно е противопоставянето на отношенията на Сърбия с Европейския съюз и Евразийския икономически съюз, заяви руският външен министър Сергей Лавров, предава РИА Новости.\r\n„Ние не виждаме проблем от гледна точка на това максимално да развием общото икономическо пространство“, отбеляза първият дипломат на Москва. „Считам, че не е правилно противопоставянето на отношенията с Европейския съюз на държавите от региона и преди всичко развитието на отношенията на Сърбия с Евразийския икономически съюз“, каза още Лавров в интервю за сръбската агенция BETA. \r\nВъншният министър напомни, че съществува споразумение за свободна търговска зона между Русия и Сърбия. \r\n„Преди няколко месеца започнаха преговори между Белград и Евразийския икономически съюз за подписване на подобно споразумение. Според мен това е прагматичен подход от страна на Белград, което показва стремеж от използване на преимуществата и на Запада и на Изтока“, каза още първият дипломат. Лавров отбеляза, че Евразийският икономически съюз представлява широк пазар с около 180 млн. потребители, добри възможности в редица сфери, сред които и инфраструктурната. \r\nАгенцията припомня,че Евразийският икономически съюз представлява международно икономическо споразумение, функциониращо от първи януари 2015 г. Негови членове към момента са Русия, Армения, Беларус, Казахстан и Киргизия.  : Цанко Цолов", "date": "2018.02.19", "title": "РИА Новости: Сергей Лавров призова да не се пречи на отношенията на Сърбия със ЕС и ЕИС"}
{"url": "http://www.focus-news.net/news/2018/02/19/2490214/haskovo-chetirima-dushi-sa-zadarzhani-za-sahranenie-na-narkotik-pri-provedena-prez-pochivnite-dni-politseyska-operatsiya.html", "text": "Четирима души са задържани за съхранение на наркотик при проведена през почивните дни полицейска операция. Това съобщиха от пресцентъра на МВР.\r\nПри проведена полицейска операция през почивните дни, в землището на с. Момково, криминалисти на ОДМВР-Хасково спрели за проверка л.а. „Мазда“. В него пътували двама младежи /на 21 г. и 18г./. При обиск в 18-годишния те намерили калъф за очила, в който имало 53 г зелена листна маса, реагирала при полевия наркотест на марихуана, а при претърсване на колата служителите открили буркан с още 320 грама от същата дрога. Двамата били задържани с полицейска мярка до 24 часа, а по случая е започнало бързо производство. В рамките на операцията е задържана и 20-годишна жителка на Стара Загора. Тя пътувала в автомобил, спрян за проверка в района на парк „Кенана“ край Хасково. При обиск от нея били иззети цигара и пластмасови шишенце, съдържащи марихуана.\r\n34-годишен хасковлия също попаднал в полицейския арест, след  като униформените установили, че е шофирал лек автомобил „Фолксваген“ под въздействието на дрога. Тестването с  техническо средство отчело наличие на амфетамин и метамфетамин. При претърсване на колата , в ниша под волана, полицаите намерили сгъвка с бяло прахообразно вещество, кутийка с бяло кристално вещество и везна. Работата по документирането на случаите продължава под наблюдението на прокуратурата.", "date": "2018.02.19", "title": "Хасково: Четирима души са задържани за съхранение на наркотик при проведена през почивните дни полицейска операция"}
{"url": "http://www.focus-news.net/news/2018/02/19/2490213/prof-kostadin-dinchev-folklorist-vseki-den-ot-parvata-sedmitsa-na-velikdenskiyat-post-e-harakteren-sas-svoi-obichai-i-zabrani.html", "text": "Първата седмица от Великденският пост е изключително строга. Това каза за Радио „Фокус“ – Пирин проф. Костадин Динчев, фолклорист и почетен гражданин на Благоевград. Той обясни, че всеки ден от седмицата носи свое име. „Понеделник е наричан „Песи“, като в Странджа на този ден извършват ритуално къпане на кучетата, което някои прекалени еколози и западни защитници на животните смятат, че това е жестокост и не е правилно, но никой не казва нищо за гоненето на бикове в Испания. Люлеенето на кучетата се прави с цел  предпазване от бяс, защото така гласи народното поверие. Днешния понеделник се нарича още Кукеровден, защото в източна България започват кукерските игри. Вторник е наречен „Черен“ или „Куц“. На този ден се месят питки, които се раздават за здраве“, каза още проф. Динчев. срядата се нарича „Луда“. „Денят на лудостта“ както е наричана още срядата е съпроводена с различни забрани и практики. „Четвъртък е наричан „Въртоглав“. На този ден не се работи . Петъкът се нарича „Черен“. На този ден също не се работи, за да не ни достигнат заболявания, гръм или градушки. Съботата наричаме „Лудото Тодорче“ или Тодоровден, а на места се казва и „Конски Великден“, защото се извършва Кушия. Този ден е посветен на здравето на конете и на него се извършват състезания“, подчерта проф. Динчев. В тази първа седмица от Великденския пост се извършват най-различни обичаи, практики и забрани свързани с него. „Източното православие се адаптира към най-различни народни практики и обичаи и се получава една добра симбиоза, за да се посрещне един от най-светите християнски празници – Великден“, отбеляза проф. Динчев.\r\nЛивия НИНОВА", "date": "2018.02.19", "title": "Проф. Костадин Динчев, фолклорист: Всеки ден от първата седмица на Великденският пост е характерен със свои обичаи и забрани"}
{"url": "http://www.focus-news.net/news/2018/02/19/2490212/sergey-lavrov-es-razshiryava-vliyanieto-si-chrez-ultimatumi.html", "text": "Европейският съюз разширява своето влияние чрез ултиматуми на основата „или сте с Европа, или с Русия“, това заяви руският външен министър Сергей Лавров в интервю за сръбската агенция BETA, предава РИА Новости.\r\n„Що се отнася до изискванията, които ЕС е поставил пред Сърбия за признаването на Косово, може да се каже следното. ЕС изисква от всеки потенциален член да се присъедини към общата външна политика на Съюза, същата политика която доведе до ескалация на напрежението в Европа и същата политика, която се използва за разширяване на НАТО и бе поставена пред европейските държави и Украйна – или сте със Запада или с Русия“, заяви Лавров, като добави, че според него „това е доста лоша практика“. \r\n„Съжалявам, че ЕС, стремейки се да разшири влиянието си използва тези похвати, която се използва в програмата „Източно сътрудничество“ и която бе формирана преди няколко години спрямо постсъветските държави. На практика това сътрудничество се реализира на основа на ултиматума „или с Русия, или с Европа“, подчерта още външният министър. \r\n„Жалко е, че нашите европейски колеги от Брюксел продължават да ползват този похват. Ние бихме предпочели връщането към концепцията, която бе неколкократно застъпвана в Брюксел и няколко европейски столица“, добави първият дипломат. \r\nПрограмата на ЕС „Източно сътрудничество“ се изразява в значително повишаване на политическото взаимодействие, широка интеграция на икономиките на бившите съветски републики в икономиката на ЕС и увеличаване на обема от предоставяна финансова помощ, отбеляза руската агенция. \r\nЛавров напомни, че френският генерал Шарл дьо Гол е защитавал идеята за Европа от Атлантическия океан до Урал, а в момента Москва призовава за Европа от Лисабон до Владивосток. \r\n„В последно време актуалността на тази философия бе потвърдено отново. Както ми е известно, по време на коалиционните преговори в Германия в дневния ред е бил включен въпросът за нуждата от популяризиране на идеята за създаване на единно икономическо пространство от Атлантическия до Тихия океан. В тази връзка е нужно да се отбележат контактите, вярно, срамежливи, между ЕК и Евразийския икономически съюз, от които доскоро управляващите в Брюксел се стремяха да се пазят. Тази тенденция, по мое мнение, е дългосрочна и перспективна“, каза в заключение Лавров. : Цанко Цолов", "date": "2018.02.19", "title": "Сергей Лавров: ЕС разширява влиянието си чрез ултиматуми"}
{"url": "http://www.focus-news.net/news/2018/02/19/2490208/burgas-s-podnasyane-na-ventsi-i-tsvetya-pred-pametnika-na-vasil-levski-v-morskata-gradina-byaha-otbelyazani-145-godini-ot-obesvaneto-na-dyakona.html", "text": "С едноминутно мълчание гражданите на Бургас почетоха паметта на Апостола на свободата Васил Левски, предаде кореспондент на Радио „Фокус“ - Бургас. Това се случи пред паметника му в Морската градина, където бе строена представителната рота на Военноморските сили. Преди това представители на бургаското духовенство отслужиха заупокойна молитва в памет на 145 години от обесването на Дякона. Водещи на програмата бяха актьорите Невена Николова и Златко Ангелов. В края на мероприятието всички присъстващи поднесоха венци и цветя.\r\nНа събитието присъстваха зам.-кметовете на Община Бургас Йорданка Ананиева и Красимир Стойчев, Костантин Луков, председател на Общински съвет - Бургас, Вълчо Чолаков, областен управител, Живко Табаков, председател на Постоянната комисия по туризъм в Общински съвет - Бургас, бургаски народни представители, общественици и десетки граждани.\r\nМария РУСЕВА", "date": "2018.02.19", "title": "Бургас: С поднасяне на венци и цветя пред паметника на Васил Левски в Морската градина бяха отбелязани 145 години от обесването на Дякона"}
{"url": "http://www.focus-news.net/news/2018/02/19/2490210/tsvetan-tsvetanov-se-vklyuchi-v-chestvaniyata-po-sluchay-145-godini-ot-gibelta-na-vasil-levski-v-lovech.html", "text": "Много са хората, които носят Левски в сърцето си и всеки допринася по свой начин заветът на Апостола да се предава на поколенията. Това заяви председателят на ПГ на ГЕРБ и зам.-председател на партията Цветан Цветанов, който участва в честванията в Ловеч по случай 145 години от смъртта на Васил Левски, съобщиха от пресцентъра на ПП ГЕРБ. Цветанов се включи в серия от възпоменателни церемонии и се поклони пред делото и паметта на Апостола на свободата.\r\nЗам.-председателят на ГЕРБ наблюдава възстановка на срещата на Левски и Никола Цвятков с турските заптиета, предшестваща залавянето на Апостола рано сутринта на 27 декември 1872 г. Събитието събра стотици българи от цялата страна, сред които и кметът на Ловеч Корнелия Маринова, народните представители от ГЕРБ Иван Миховски и Калин Василев, както и областният управител на Ловеч Георги Терзийски.\r\nПо-късно в Къкринското ханче Цветан Цветанов, заедно с гостите, към които се присъедини и кметът на Велико Търново Даниел Панов, поднесоха цветя пред паметника на Апостола на свободата и наблюдаваха възстановка на неговото залавяне. Във възстановките, които се правят за първи път от 70-те години на миналия век, участваха 25 човека, членове на регионалните клубове на Национално дружество „Традиция“ от Плевен, Троян и Ловеч.", "date": "2018.02.19", "title": "Цветан Цветанов се включи в честванията по случай 145 години от гибелта на Васил Левски в Ловеч"}
{"url": "http://www.focus-news.net/news/2018/02/19/2490218/dobrich-grazhdani-i-ofitsialni-litsa-prekloniha-glava-i-polozhiha-tsvetya-v-znak-na-pochit-pred-apostola.html", "text": "В студения, мрачен и дъждовен ден граждани и официални лица се събраха в градинката пред паметника на Васил Левски в Добрич, за да почетат святата памет на този български герой, носен в сърцето от всеки българин. Възпоменателната церемония започна с панихида, отслужена от добрички свещеници, предаде кореспондентът на Радио „Фокус” – Варна. „19 февруари, за 145-ти път този ден идва при нас да ни докосне с безсмъртието на Апостола на свободата – Васил Левски. Великият българин, който пожертва младия си живот в името на борбата за освобождението на народа си от османско робство. Затова всяка българска къща помни и предава на поколенията заветните му думи: Ако спечеля, печели цял народ. Ако загубя, губя само мене си“, тези поетични слова в изпълнение на ученици припомниха на присъстващите за величието на Левски и неговото място в нашата родова памет. \r\nТе бяха последвани от тържествено слово, произнесено от зам.-кмета „Хуманитарни дейности“ д-р Емилия Баева. Последваха изпълнения на химните на Република България, Европейския съюз и на Добрич от Духовия оркестър на добруджанския град. С минута мълчание и преклонена глава присъстващите почетоха паметта на един от най-святите български герои. Бяха поднесени венци и цветя на паметника на Васил Левски. \r\nЖулиета НИКОЛОВА", "date": "2018.02.19", "title": "Добрич: Граждани и официални лица преклониха глава и положиха цветя в знак на почит пред Апостола"}
{"url": "http://www.focus-news.net/news/2018/02/19/2490217/varna-s-ednominutno-malchanie-i-na-kolene-zhitelite-na-grada-pochetoha-pametta-i-deloto-na-vasil-levski.html", "text": "С едноминутно мълчание и на колене представители на местната власт, общественици и граждани на Варна почетоха паметта и делото на Апостола на свободата Васил Левски, предаде репортер на Радио „Фокус“ – Варна. Почетен караул и Представителният духов оркестър на Военноморските сили участваха във военен ритуал за отдаване на почести и полагане на венци и цветя пред бюст-паметника на Васил Левски в Алеята на възрожденската памет в Морската градина. Ритуалът бе част от общоградското поклонение по повод 145 години от гибелта на Васил Левски,  организирано от Община Варна, Военноморските сили на Република България, Варненска и Великопреславска митрополия, район „Приморски“ и читалище „Васил Левски – 1945“. В честването се включиха също деца от начално училище „Васил Левски“ и ученици от Професионалната гимназия по строителство, архитектура и геодезия „Васил Левски”. Заупокойна молитва отслужи ст. ик. Димитър Стоев, протосингел на Варненска и Великопреславска св. митрополия.\r\nПо-рано днес венци и цветя бяха поставени и пред барелефа на Апостола в кв. „Левски“ във Варна.\r\nМарияна ВАЛЕНТИНОВА", "date": "2018.02.19", "title": "Варна: С едноминутно мълчание и на колене жителите на града почетоха паметта и делото на Васил Левски"}
{"url": "http://www.focus-news.net/news/2018/02/19/2490219/blagoevgrad-normalno-se-osashtestvyava-preminavaneto-na-avtomobili-prez-gkpp-ilinden.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от \"Гранична полиция\". Без проблеми се извършва и преминаването на моторни превозни средства през ГКПП „Кулата“, както и на останалите пунктове по българо-гръцката граница.\r\nКристина МИТКОВА", "date": "2018.02.19", "title": "Благоевград: Нормално се осъществява преминаването на автомобили през ГКПП „Илинден“"}
{"url": "http://www.focus-news.net/news/2018/02/19/2490224/dvudnevna-konferentsiya-na-nachalnika-na-otbranata-general-leytenant-andrey-botsev-zapochva-na-20-fevruari-v-sofiya.html", "text": "Годишната конференция на началника на отбраната генерал-лейтенант Андрей Боцев ще се проведе на 20 и 21 февруари 2018 г. Темата на форума е: „Предизвикателствата пред системата за отбрана на страната и използването на Въоръжените сили при развитие на военно-политическа криза“. Това съобщиха от пресцентъра на Министерството на отбраната.\r\nНа конференцията ще присъстват заместник министър-председателят по обществения ред и сигурността и министър на отбраната Красимир Каракачанов, народни представители, висшият команден състав, ръководители и представители на държавни институции, генерали и офицери от видовете Въоръжени сили, директори на дирекции в Министерството на отбраната, началници и командири на структури на пряко подчинение на министъра на отбраната.\r\nПрез втория работен ден, 21 февруари, началникът на отбраната генерал-лейтенант Андрей Боцев ще представи анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2017 г. Поканен е да присъства президентът и върховен главнокомандващ въоръжените сили на Република България Румен Радев.", "date": "2018.02.19", "title": "Двудневна конференция на началника на отбраната генерал-лейтенант Андрей Боцев започва на 20 февруари в София"}
{"url": "http://www.focus-news.net/news/2018/02/19/2490216/rakovodstvoto-na-abv-chlenove-i-simpatizanti-na-partiyata-podnesoha-ventsi-i-tsvetya-pred-pametnika-na-apostola-na-svobodata-v-stolitsata.html", "text": "Представители на ръководството на ПП АБВ, членове и симпатизанти на партията поднесоха венци и цветя пред паметника на Васил Левски в столицата по повод 145-та годишнина от гибелта на Апостола на свободата. Това съобщиха от пресцентъра на ПП АБВ. Те отдадоха почит пред живота и делото на Дякона – иконата на българското националноосвободително движение и на стремежа ни към свобода. Мечтата му за славна и силна българска държава и общество, вече десетилетия наред се предава от поколение на поколение. \r\nПламъкът на личността и делото на Васил Левски гори и ще продължава да гори през вековете като олицетворение на достойнството на България.", "date": "2018.02.19", "title": "Ръководството на АБВ, членове и симпатизанти на партията поднесоха венци и цветя пред паметника на Апостола на свободата в столицата"}
{"url": "http://www.focus-news.net/news/2018/02/19/2490215/metodi-biserkov-obshtina-petrich-s-programa-pod-nadslov-pomnim-te-apostole-otbelyazvame-145-godini-ot-obesvaneto-na-vasil-levski.html", "text": "С програма под надслов „Помним те, Апостоле“ отбелязваме 145-ата годишнина от обесването на Васил Левски. Това каза за Радио „Фокус“ – Пирин Методи Бисерков, началник отдел „Образование и култура“ към Дирекция „Образование, култура, спорт, социални дейности и здравеопазване“ на Общината. По думите му първата част от програмата се е състояла на 16 февруари. „Тогава проведохме две събития. Едното бе изложба и урок по родолюбие под надслов „145 години безсмъртие. Прочети ми за Левски“. То се състоя в библиотеката към читалище „Братя Миладинови“ – Петрич. След това имаше областен конкурс-изложба, организиран от Общински детски комплекс под надслов „Левски – пример за вяра и вдъхновение“, каза още Бисерков. Той добави, че на 18 февруари програмата е продължила с откриването на изложба в централната експозиционна зала на Исторически музей – Петрич на тема „145 години от обесването на Апостола на свободата“. Акцентът в честванията на Община Петрич ще бъде днес, когато за трета поредна година ще се проведе факелно шествие. „То ще започне в 18.15 часа от централния площад в града и ще продължи до паметник „Народни будители“, добави Бисерков.\r\nЛивия НИНОВА", "date": "2018.02.19", "title": "Методи Бисерков, Община Петрич: С програма под надслов „Помним те, Апостоле“ отбелязваме 145 години от обесването на Васил Левски"}
{"url": "http://www.focus-news.net/news/2018/02/19/2490225/pernik-tets-republika-sprya-vremenno-rabota-zaradi-pozhar.html", "text": "ТЕЦ „Република“ спря временно работа заради пожар. Това съобщиха за Агенция „Фокус“ от ГД „Пожарна безопасност и защита на населението“. Към този момент няма информация за пострадали или загинали хора. Не се е наложила спешна евакуация на централата. Пожарът е възникнал малко преди 09.00 часа днес. В момента на място все още има пожарни екипи от Перник и Радомир. Причината най-вероятно е причинен от късо съединение в електрическото захранване на трафопост, който захранва самия ТЕЦ.", "date": "2018.02.19", "title": "Перник: ТЕЦ „Република“ спря временно работа заради пожар"}
{"url": "http://www.focus-news.net/news/2018/02/19/2490220/sliven-v-regionalna-biblioteka-sava-dobroplodni-shte-se-provedat-besedi-na-tema-pametta-za-levski-dnes.html", "text": "На преклонението пред подвига на Апостола на свободата са посветени беседите под надслов „Паметта за Левски днес”, които ще се проведат от днес до 23 февруари. в Регионална библиотека „Сава Доброплодни”, с  ученици от първи до четвърти клас на СУ „Пейо К. Яворов” . Това съобщиха от библиотеката. Целта е децата да си припомнят за подвига на Левски, за неговите идеали, които всяко българско дете трябва да носи в сърцето си. В беседите ще се включат и ученици от Професионална гимназия по икономика „Проф. д-р Димитър Табаков“, които ще прочетат разкази, стихове, любопитни случки посветени на нелекия, изпълнен с премеждия, живот на Левски. Всички деца ще се включат и в анкета „С какво Левски е пример за мен”.", "date": "2018.02.19", "title": "Сливен: В Регионална библиотека „Сава Доброплодни” ще се проведат беседи на тема „Паметта за Левски днес”"}
{"url": "http://www.focus-news.net/news/2018/02/19/2490230/sport-stefani-fenier-zavarshi-parva-na-vtorata-trenirovka-v-distsiplinata-spuskane.html", "text": "Стефани Фениер даде най-добро време на втората тренировка в дисциплината „Спускане“ при жените по време на Олимпиадата в Пьончан. Австрийката премина през трасето за минута, тридесет и девет секунди и 75 стотни. Второ време даде италианската състезателка София Годжия, с изоставане по-малко от една десета от секундата. Третото най-бързо спускане направи американката Линдзи Вон, минута, четиредесет секунди и 10 стотни.", "date": "2018.02.19", "title": "Спорт: Стефани Фениер завърши първа на втората тренировка в дисциплината „Спускане“"}
{"url": "http://www.focus-news.net/news/2018/02/19/2490226/burgas-60-uchenitsi-se-vklyuchiha-v-praznika-posveten-na-svetovniya-den-na-vlazhnite-zoni.html", "text": "Фондация „Виа Понтика“ в партньорство с Община Бургас организира празник,  посветен на Световния ден на влажните зони под надслов „Влажни зони за устойчиво градско развитие“. Събитието се състоя в атриума на Бургаски свободен университет. Това съобщиха от пресцентъра на Община Бургас. В инициативата взеха участие над 60 ученици от 5, 6, 11 и 12 клас на СУ „Константин Петканов“ - Бургас, които бяха подготвени от Даринка Иванова, директор на училището и от преподаватели по различни учебни предмети.\r\nНа събитието присъстваха  представители на партньора Община Бургас, в лицето на заместник-кмета Руска Бояджиева и районни кметове, зам. областният управител проф. Севдалина Турманова, проф. Галя Христозова – ректор на БСУ,  представители на  академичното ръководство на университета, експерти от РИОСВ, ИАРА и др. Проф. Христозова и проф. Турманова поднесоха приветствия към участниците. По време на събитието се проведе конкурс за есе, конкурс за избор на талисман (маскот) на защитена местност „Бургаско езеро“, както и мини-тренинг, посветен на градските влажни зони и техния принос за устойчивото градско развитие. Участниците в мини-тренинга бяха разделени на седем групи, като всяка от тях работеше по различна интерактивна арт-задача.", "date": "2018.02.19", "title": "Бургас: 60 ученици се включиха в празника, посветен на Световния ден на влажните зони"}
{"url": "http://www.focus-news.net/news/2018/02/19/2490231/sofiya-37-godishen-mazh-e-zadarzhan-za-shofirane-s-303-promila-alkohol.html", "text": "37-годишен мъж е задържан за шофиране с 3.03 промила алкохол. Това съобщиха от ОДМВР - София. Около 22.00 часа на 18 февруари на ул. „Преслав“, служители на районното управление спрели за проверка лек автомобил „Фолксваген Поло“, управляван от задържания. 37-годишният водач бил тестван с дрегер и задържан с полицейска мярка за срок до 24 часа, след като уредът отчел 3.03 промила в издишания от него въздух. Срещу нарушителя е започнато бързо производство.", "date": "2018.02.19", "title": "София: 37-годишен мъж е задържан за шофиране с 3.03 промила алкохол"}
{"url": "http://www.focus-news.net/news/2018/02/19/2490233/liderat-na-bsp-sofiya-kaloyan-pargov-i-narodniyat-predstavitel-ot-bsp-za-balgariya-hristo-prodanov-shte-provedat-priemna-za-grazhdani-na-20-fevruari.html", "text": "Лидерът на БСП – София Калоян Паргов и народният представител от „БСП за България“ Христо Проданов ще проведат приемна за граждани на 20 февруари. Това съобщиха от пресцентъра на БСП - София. Приемната ще се проведе от 15.00 до 17.00 часа в постоянната приемна на БСП – София на ул. \"Леге\" №10, етаж 1. Желаещите може да се запишат предварително на телефон 02/987 20 86.", "date": "2018.02.19", "title": "Лидерът на БСП – София Калоян Паргов и народният представител от „БСП за България“ Христо Проданов ще проведат приемна за граждани на 20 февруари"}
{"url": "http://www.focus-news.net/news/2018/02/19/2490228/yordanka-ananieva-zam-kmet-na-burgas-mnogo-e-vazhno-ne-samo-preklonenieto-pred-lichnostta-na-apostola-no-da-ne-zabravyame-negovite-zaveti.html", "text": "Много е важно не само преклонението пред личността на Апостола, но да не забравяме неговите завети под формата на слово, които той ни ги е завещал и които са общовалидни. Това каза за Радио „Фокус“ - Бургас зам.-кметът на Община Бургас Йорданка Ананиева. „Наистина те са ценни и важни. Нека се преклоним пред делото, личността и словото на Апостола на свободата“, каза още зам.-кметът. На въпрос дали българският народ заслужава гибелта на Васил Левски Ананиева отговори, че той не се е съмнявал в достойнството на народа си. „Аз също не се съмнявам. Нашият народ е достоен за това, което се прави за него“, каза още зам.-кметът.\r\nМария РУСЕВА", "date": "2018.02.19", "title": "Йорданка Ананиева, зам.-кмет на Бургас: Много е важно не само преклонението пред личността на Апостола, но да не забравяме неговите завети"}
{"url": "http://www.focus-news.net/news/2018/02/19/2490229/haskovo-ritual-po-povod-145-godini-ot-obesvaneto-na-vasil-levski-se-provede-v-grada.html", "text": "Ритуал по повод 145 години от обесването на Васил Левски се състоя в Хасково. В церемонията участваха военнослужещи от Хасковския гарнизон и духовия оркестър към Община Хасково. Заупокойна молитва отслужиха хасковски свещеници, водени от ставрофорен иконом Антоний Енев. Това съобщиха от Общината.\r\nВ словото си кметът Добри Беливаново заяви: \"Убеден съм, че българите винаги ще говорят за Дякон Левски като за еталон на родолюбие, подчиненост и отдаденост на каузата България да бъде чиста и свята република\". Градоначалникът призова за Левски да не се говори само по време на възпоменателни ритуали и в училище, а ежедневно.\r\n7-годишният Илия Колев от 17-та Детска градина \"Иглика\" разчуства присъстващите с прекрасна рецитация на стихотворението на Христо Ботев \"Обесването на Васил Левски\".\r\nЦветя пред паметника на Апостола пред едноименното хасковско училище положиха представители на институции, граждани и множество деца.", "date": "2018.02.19", "title": "Хасково: Ритуал по повод 145 години от обесването на Васил Левски се проведе в града"}
{"url": "http://www.focus-news.net/news/2018/02/19/2490234/pernik-pozharat-v-tets-republika-e-napalno-ovladyan.html", "text": "Пожарът в ТЕЦ „Република“ е напълно овладян. Това съобщиха за Агенция „Фокус“ от ОДМВР-Перник. При произшествието няма пострадали, нанесени са само материални щети. Причината за пожара е изгорял захранващ кабел (6kV), който е възпламенил трансформаторно масло от един от трансформаторите. Към този момент ТЕЦ-ът още не е възобновил работата си. На място има 3 екипа пожарникари от Перник и един екип от Радомир, които остават на мястото на произшествието, за да предотвратят евентуални вторични проблеми.", "date": "2018.02.19", "title": "Перник: Пожарът в ТЕЦ „Република“ е напълно овладян"}
{"url": "http://www.focus-news.net/news/2018/02/19/2490223/shumen-s-obshtogradski-riutal-po-podnasyane-na-ventsi-i-tsvetya-v-grada-beshe-pochetena-pametta-na-vasil-levski.html", "text": "С общоградски риутал по поднасяне на венци и цветя в Шумен беше почетена паметта на Васил Левски, предаде репортер на Радио „Фокус“ - Шумен. Възпоменателната церемония се състоя пред паметника на Апостола на свободата. \r\n„На тази дата мислите ни поглъщат дребнавостите на ежедневието и търсят своята отправна точка назад във времето, в годината останала тъжовна за българския род  - 1873“, каза в словото си Гергана Илиева от Регионален исторически музей - Шумен. Тя посочи, че направеното от Левски за българите е добре синтезирано в едно изречение, предадено от свещеника на предсмъртната му изповед: Дяконът се държа юнашки! Каза, че наистина той е първият, но че след него са хиляди. „Дали сме ние част от тези хиляди, заслужихме ли своя Апостол - 19 февруари е ден за равносметка. Разбрахме ли написаното в джобното  тефтерче на революционера? Почувствахме ли душата на човека, отдаден на идеали? Къде захвърлихме угризенията от миналото? Научихме ли децата как да обичат своя род, да отстояват правата си и да ценят свободата си? Издигнатите паметници на признателност с лика на  Левски са над 100 в България и извън нейните граници. Ликът от бронз ни напомня за този, който беше сравнен с лъв, за този, чийто добродетели го доближиха до християнската святост. Да направим поклон и тихо да си обещаем - ще живеем така като да не срамува от нас Дякона. Ще възпитаваме така, че всяко ново поколение да бъде по- добро, по- човечно, по-искрено, по-толерантно, но и по-критично към делата си, защото това ни завеща Апостолът“, каза още Гергана Илиева. След минутата за поклон и мълчание венци и цветя бяха поднесени от името на Общината, Областна администрация, общински съветници, политически, просветни, обществени организации и родолюбиви българи.\r\nИвелина ИВАНОВА", "date": "2018.02.19", "title": "Шумен: С общоградски риутал по поднасяне на венци и цветя в града беше почетена паметта на Васил Левски"}
{"url": "http://www.focus-news.net/news/2018/02/19/2490237/aa-mevlyut-chavushoglu-se-schepka-s-generalniya-sekretar-na-arabskata-liga-zaradi-turskata-voenna-operatsiya-v-afri.html", "text": "На 54-та Международна конференция по сигурността в Мюнхен стана остър сблъсък между турския външен министър Мевлют Чавушоглу и генералния секретар на Арабската лига Ахмед Абу Гаит, предаде Анадолската агенция (АА). На заседанието по въпросите на Близкия изток Ахмед Абу Гаит остро  критикува военната операция на турската армия „Маслинова клонка” в сирийския град Африн с мотивировката: „Винаги се стремя да разбера поведението на Турция. Обръщам се към турските приятели, братя и колеги: трябва да осъзнавате, че сте извършили намеса в една арабска страна. Очаква се преди да предприемете подобно действие, да посочите открито Вашите принципи.”. На тази забележка Мевлют Чавушоглу е обърнал внимание на „неиздържаността” на политиката и изявленията на Арабската лига. „Вие споменавате за вашата система. Дано вашата система да е по-силна, до степен да може да предотврати убийствата на половин милиона хора от лидера на една държава във вашата система и да не допуска използването на химическо оръжие в тази държава. … Критикувате Турция, а оставане безмълвни срещу западните държава и преди всичко – САЩ, които провеждат военна операции в Сирия.”, цитира АА думите на Мевлют Чавушоглу.: Георги Димов", "date": "2018.02.19", "title": "АА: Мевлют Чавушоглу се счепка с генералния секретар на Арабската лига заради турската военна операция в Афри"}
{"url": "http://www.focus-news.net/news/2018/02/19/2490238/varna-v-chast-ot-mestnost-rakitnika-vodata-shte-bade-vremenno-spryana-zaradi-avariya.html", "text": "В част от местност Ракитника във Варна водата ще бъде временно спряна заради авария. Това съобщиха за Радио „Фокус“ – Варна от водоснабдителното дружество, обслужващо областта. Очаква се водоподаването да бъде възстановено до около 17.00 часа. Без вода до 17.00 часа ще бъдат и домакинствата в района между бул. „Владислав Варненчик“, бул. „Цар Освободител“, ул. “Струга“ и ул. “Отец Паисий“.\r\nМарияна ВАЛЕНТИНОВА", "date": "2018.02.19", "title": "Варна: В част от местност Ракитника водата ще бъде временно спряна заради авария"}
{"url": "http://www.focus-news.net/news/2018/02/19/2490239/pregled-na-mezhdunarodnite-novini-do-13-chasa-agentsiya-fokus.html", "text": "Руският външен министър Сергей Лавров в интервю за сръбската агенция BETA заяви, че: разширяването на НАТО нанася вреда на усилията за обезпечаване на стабилността и безопасността в Европа.\r\n„Разширяването на НАТО е във вреда и едновременно нарушава „джентълменското“ споразумение, за което съм споменавал и за чието съществуване бе потвърдено от официални архивни документи, разсекретни от САЩ“, заяви Лавров пред руската агенция. \r\n„На границата на Русия има разположени достатъчно сериозни контингенти на НАТО – на САЩ, Великобритания, Германия, Италия и Канада“, подчерта първият дипломат. \r\n„Всичко това противоречи на договорките и по-важното, нанася колосална вреда по усилията за обезпечаване на стабилността  и безопасността в Европа“, добави още Лавров. \r\n„Нищо, което се случва в момента в НАТО не увеличава сигурността и безопасността на Балканските държави“, смята руският дипломат, според когото приемането на Черна Гора в НАТО е било ненужно. \r\n„Смятам, че приемането на Черна Гора в НАТО бе формално и ненужно. Между другото, по този начин те разкриха, че референдумът като средство за взимане на важно решение губи популярност“, допълни министърът. \r\n*** Руският външен министър Сергей Лавров в интервю за сръбската агенция BETA заяви, че не вижда риск в присъединяването на страните от Балканите в ЕС.\r\n„Не виждам какъв риск може да бъде това, че страните от Балканите и и други региони в Европа искат да развиват отношения с Европейския съюз и членуват в него. На тях им се дават условия за членство и те сами трябва да преценят дали това ги устройва и доколко отговаря на националните им интереси“, отбеляза Лавров и добави: „В крайна сметка тези страни сами трябва да преценят целесъобразността на тези действия за развитието на външните си връзки с когото и да е било“. \r\nОфициални кандидати за членство в ЕС към момента са Албания (от 2014 г.), Македония (2005 г.), Черна Гора (2010 г.), Сърбия (2012 г.), и Турция (1999 г.).  Преговори за присъединяване се водят с Турция, Черна Горя и Сърбия, съответно от 2005 г., 2012 г. и 2014 г. \r\n*** Земетресение с магнитуд от 6,1 по скалата на Рихтер е регистрирано в Мексико, това показва справка на интернет страницата на Европейския средиземноморски сеизмологичен център. Епицентърът на труса се намира в щата Оаксака, където в края на миналата седмица бе регистрирано земетресение със сила от 7,3 по скалата на Рихтер. Към момента не се съобщава за жертви или разрушения. \r\n*** Сирийското държавно радио оповести, че до няколко часа верните на режима на Башар Асад военни сили ще навлязат в град Африн. Информацията на държавното сирийско радио се позовава на собствен кореспондент и е цитирано и от „Ройтерс”. Преди няколко дни излязоха твърдения, че Башар Асад се е разбрал с Отрядите за народна самоотбрана (ОНС) на сирийските кюрди за военно сътрудничество в Африн. Сега идва и поредното потвърждение на тези твърдения.\r\n*** Македония се надява да реши спора за името с Гърция до месец юли, когато се провежда среща на НАТО, това е заявил премиерът Зоран Заев в понеделник в интервю за австрийското радио ORF. \r\n„Смятам, че ще успеем да приключим преговорите успешно до провеждането на срещата на НАТО през юли“, заяви министър-председателят. \r\n„Ние имаме автоматична покана, което означава, че страните от Алианса ще започнат да ратифицират нашето членство веднага след като Гърция обяви, че проблемът е решен“, добави Заев.\r\nЗаради спора за името, Гърция блокираше членството на Скопие в ЕС и НАТО. \r\n*** Гръцкият външен министър Никос Кодзиас смята да посети Македония в следващите няколко дни, това съобщава гръцката телевизия „Алфа“, като се позовава на свои източници. Съгласно данни на гръцката медия, първият дипломат на Атина ще хване първия полет след официалното преименуване на летището в македонската столица от „Александър Македонски“ на „Международно летище Скопие“. \r\nСъс себе си Кодзиас ще носи и предварителния проект за споразумение за решаване на спора за името, в който освен предложения за смяна на името ще бъдат включени и искания за „отстраняване на иредентизма“, съобщава още гръцката телевизия, цитирана от македонската агенция. \r\n*** Македонският президент Георги Иванов ще се срещне в понеделник с турския си колега Реджеп Тайип Ердоган в Анкара.\r\nВ рамките на посещението, освен разговори с Ердоган са предвидени и срещи с държавния връх на Турция. \r\nИванов освен това ще изнесе лекция на тема „Предизвикателства пред висшето образование в новото хилядолетие“ пред членовете на Съветът за висшето образование на република Турция и ректорите на всички държави и части университета в страната. Държавният глава ще участва и на церемонията по откриването на Световният икономически форум в Истанбул.\r\n*** Техническият диалог между Белград и Прищина ще бъде възобновен на 26 февруари, това потвърди Мая Кочиянчич, говорител на върховния представител на ЕС по въпросите за външните работи и политиката на сигурност.\r\n„Просто за да потвърдя, двете страни се съгласиха за следващия кръг от технически преговори да започне на 26 февруари в Брюксел, като целта е да се обсъди спазването на постигнатите до момента споразумения“, това е заявила Кочиянчич за косовски вестник. \r\nПо-рано потвърждение за новия кръг технически преговори даде и сръбския президент Александър Вучич. \r\nРазговорите между двете страни бяха прекъснати на 16 януари след убийството на лидера на косовските сърби Оливер Иванович в Митровица. \r\n***", "date": "2018.02.19", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/02/19/2490232/d-r-emiliya-baeva-zam-kmet-na-dobrich-vseki-ot-nas-nosi-v-sebe-si-svoya-levski.html", "text": "Всяка година граждани се събират на днешната дата пред паметника на Васил Левски, за да бъдат припомнени великите дела на този достоен българин. С тези думи започна своето тържествено слово по повод 145 години от гибелта на Апостола на свободата зам.-кметът „Хуманитарни дейности“ в Община град Добрич д-р Емилия Баева, предаде кореспондентът на Радио „Фокус” – Варна. Словата на зам.-кмета, произнесени по време на общоградското поклонение, търсеха отговори на много и важни въпроси за поколенията българи. „Левски е нещо много повече от обикновена историческа личност. Той е знамето, което ни обединява, светлият пример, който трябва да следваме, и мярката, с която трябва да мерим духовния си ръст като народ. Всеки един от нас носи в себе си своя Левски. И все пак на този ден не може да не се запитаме: защо сме тук? Но дали наистина помним или нашата родова памет е вече само в учебниците и паметниците, вместо в нашите сърца и в нашата душа? Изричаме силни думи за Левски. Казваме, че той е нашата съвест. Но вглеждаме ли се в него всеки ден? Сочим го като пример, пътеводна звезда, но помним ли неговите думи?“, заяви тя. \r\nД-р Баева припомни, че в учебници и енциклопедии Левски е описван като гениален теоретик и революционер, идеолог и организатор на българското национално-освободително движение през 60-те и 70-те години на XIX век, създател на вътрешната революционна организация и Апостол на свободата. Но нищо от това не описва мястото, което той заема в сърцата на всеки българин, посочи д-р Баева, и в ден като днешния малки и големи, млади и стари се събират, за да почетат и помнят личността и делото на един човек, посветил себе си на България. \r\nЖулиета НИКОЛОВА", "date": "2018.02.19", "title": "Д-р Емилия Баева, зам.-кмет на Добрич: Всеки от нас носи в себе си своя Левски"}
{"url": "http://www.focus-news.net/news/2018/02/19/2490235/tsvetan-tsvetanov-v-lovech-po-vreme-na-izbori-gerb-vinagi-dava-primer-s-uvazhenieto-si-kam-oponentite.html", "text": "Във всяка една предизборна кампания, както и в живота, не трябва да има агресия. Ако запалиш искрата на политическото противопоставяне в малките населени места, след края на изборите хората там губят нормалните си отношения. Тази кампания ГЕРБ беше сред хората, чухме техните желания, като демонстрирахме и необходимото уважение към позициите на политическите опоненти. Това е нашата сила. Така коментира пред медиите в Ловеч провелите се вчера частични местни избори зам.-председателят на ГЕРБ и председател на ПГ на партията Цветан Цветанов, съобщиха от пресцентъра на ПП ГЕРБ.\r\n„В с. Любенец – Новозагорско, спечелихме още на първия тур. В още няколко населени места отиваме на втори. Уверен съм, че тази неделя на балотажа ще се поздравим с окончателния успех“, каза още Цветанов. По думите на зам.-председателя на ГЕРБ партията е дала пример с поведението си през изминалата кампания. „Бяхме непрекъснато с хората, чухме проблемите им и се ангажирахме да ги решим. На всяка една от предизборните срещи неизменно присъстваше представител на наши политически опоненти. Ние се отнесохме с нужното уважение към тяхното мнение и разговорите, които се получиха, имаха изключително градивен характер“, коментира Цветанов и допълни, че благодарение на този си подход не се е стигнало до агресия или разрив в отношенията между хората в малките населени места. „Това е силата на ГЕРБ“, категоричен бе Цветанов.", "date": "2018.02.19", "title": "Цветан Цветанов в Ловеч: По време на избори ГЕРБ винаги дава пример с уважението си към опонентите"}
{"url": "http://www.focus-news.net/news/2018/02/19/2490242/dobrich-prodalzhava-rabotata-po-nyakolko-ulitsi-v-ramkite-na-proekta-na-obshtinata-za-obnovyavane-na-vodoprovodnata-infrastruktura-v-grada.html", "text": "Продължава работата по няколко улици в рамките на проекта на Община град Добрич за обновяване на водопроводната инфраструктура в града. Това съобщи Галя Миткова, началник на отдел „Канцелария и административно обслужване“ в Община град Добрич, предаде кореспондентът на Радио „Фокус” – Варна. Днес се  работи по ул. „Княз Дондуков“ (в участъка от „Александър Стамболийски“ до „П. Р. Славейков“), по улиците  „Волга“, „Скобелев“ и „Опълченец Алексиев“. Разкриват се сградните водопроводни отклонения и се прави подготовка за изкопни работи за основен водопровод.\r\nЖулиета НИКОЛОВА", "date": "2018.02.19", "title": "Добрич: Продължава работата по няколко улици в рамките на проекта на Общината за обновяване на водопроводната инфраструктура в града"}
{"url": "http://www.focus-news.net/news/2018/02/19/2490236/rt-rusiya-razshiryavaneto-na-nato-nanasya-vreda-na-usiliyata-za-obezpechavane-na-bezopasnostta-v-evropa-smyata-sergey-lavrov.html", "text": "Руският външен министър Сергей Лавров в интервю за сръбската агенция BETA заяви, че разширяването на НАТО нанася вреда на усилията за обезпечаване на стабилността и безопасността в Европа, съобщава руската телевизия RT.\r\n„Разширяването на НАТО е във вреда и едновременно нарушава „джентълменското“ споразумение, за което съм споменавал и за чието съществуване бе потвърдено от официални архивни документи, разсекретни от САЩ“, заяви Лавров пред руската агенция. \r\n„На границата на Русия има разположени достатъчно сериозни контингенти на НАТО – на САЩ, Великобритания, Германия, Италия и Канада“, подчерта първият дипломат. \r\n„Всичко това противоречи на договорките и по-важното, нанася колосална вреда по усилията за обезпечаване на стабилността  и безопасността в Европа“, добави още Лавров. \r\n„Нищо, което се случва в момента в НАТО не увеличава сигурността и безопасността на Балканските държави“, смята руският дипломат, според когото приемането на Черна Гора в НАТО е било ненужно. \r\n„Смятам, че приемането на Черна Гора в НАТО бе формално и ненужно. Между другото, по този начин те разкриха, че референдумът като средство за взимане на важно решение губи популярност“, допълни министърът. : Цанко Цолов", "date": "2018.02.19", "title": "RT (Русия): Разширяването на НАТО нанася вреда на усилията за обезпечаване на безопасността в Европа, смята Сергей Лавров"}
{"url": "http://www.focus-news.net/news/2018/02/19/2490227/kyustendil-s-obshtogradsko-poklonenie-v-grada-byaha-otbelyazani-145-godini-ot-gibelta-na-vasil-levski.html", "text": "С общоградско поклонение бяха отбелязани 145 години от гибелта на Васил Левски в Кюстендил, предаде репортер на Радио „Фокус” – Кюстендил. Десетки хора се поклониха пред паметника на Апостола в града. На общоградското поклонение присъстваха кметът на Община Кюстендил Петър Паунов, председателят на Общински съвет Михаела Крумова, областният управител Виктор Янев, представители на областната и общинската администрации, политически партии, неправителствени организации, патриотични дружества, читалища, училища, детски градини, граждани и футболни привърженици. По повод 145-годишнина от гибелта на Апостола беше произнесено слово, включващо и рецитал на стихове, посветени на делото и живота на Васил Левски. Присъстващите преклониха глава и поднесоха венци и цветя, в знак на признателност към делото великия българин.\r\nВенцеслав ИЛЧЕВ", "date": "2018.02.19", "title": "Кюстендил: С общоградско поклонение в града бяха отбелязани 145 години от гибелта на Васил Левски"}
{"url": "http://www.focus-news.net/news/2018/02/19/2490222/hyuriet-do-nyakolko-chasa-asad-izprashta-siriyskata-armiya-v-afrin.html", "text": "Сирийското държавно радио оповести, че до няколко часа верните на режима на Башар Асад военни сили ще навлязат в град Африн, пише вестник „Хюриет”. Информацията на държавното сирийско радио се позовава на собствен кореспондент и е цитирано и от „Ройтерс”. Преди няколко дни излязоха твърдения, че Башар Асад се е разбрал с Отрядите за народна самоотбрана (ОНС) на сирийските кюрди за военно сътрудничество в Африн. Сега идва и поредното потвърждение на тези твърдения, посочва още „Хюриет”.: Георги Димов", "date": "2018.02.19", "title": "Хюриет: До няколко часа Асад изпраща сирийската армия в Африн"}
{"url": "http://www.focus-news.net/news/2018/02/19/2490246/veliko-tarnovo-v-grada-startira-piloten-eksperiment-za-po-chist-vazduh.html", "text": "Община Велико Търново стартира пилотен експеримент за по-чист въздух. Това съобщиха от пресцентъра на Общината. Съвременен електростатичен филтър за фини прахови частици 10 бе монтиран върху индивидуална горивна инсталация, намираща се в жилищен дом с отопление на твърдо гориво. Доказаната ефективност на тази система е над 95%, а инсталацията й е лесна – монтира се в горната част на комина и не влияе по никакъв начин на помещенията в жилището, нито на хората. Работи ли филтърът, през комина излиза основно пара, независимо дали под него има печка, камина или друго съоръжение с твърдо гориво. Разходът на ток на подобна система е около 8 лева за цял отоплителен сезон.\r\nЕкспериментът стана възможен, след като Община Велико Търново инвестира в разработването на предпроектно проучване за реализиране на мерки, целящи подобряването на качеството на атмосферния въздух. В рамките на процедурата са заложени следните дейности: проучване на нагласите на населението за участие в мерки срещу замърсяването от битовото отопление, идентификация на приоритетни жилищни райони за прилагане на съответните мерки.\r\nПредвидено е Община Велико Търново да получи безвъзмездна финансова подкрепа от Европейския съюз за актуализация на програмата за намаляване на емисиите на фини прахови частици. По Оперативна програма „Околна среда“ ще бъде осигурена възможност за реализиране на проекти за намаляване на замърсяването с ФПЧ 10. Сред мерките са: подмяна на стационарни индивидуални и многофамилни устройства за твърдо гориво в домакинството и поставяне на филтри за ФПЧ на тези отоплителни системи. \r\nВнедряването новите съоръжения ще е безвъзмездно за жителите, а от изключителна важност е активното им гражданско участие и съдействие, за да бъде жизнената среда още по-добра. \r\nЗамърсяването с фини прахови частици е основната причина за моментното влошаване на качеството на атмосферния въздух в Старата столица. Един от основните източници е отоплението на твърдо гориво, особено с произход от стари котли и печки. Между 50 и 60% от населението в цялата страна все още използва подобни съоръжения. Деца, възрастни и хора с хронични белодробни заболявания, грип или астма са особено чувствителни към високи стойности на ФПЧ10.", "date": "2018.02.19", "title": "Велико Търново: В града стартира пилотен експеримент за по-чист въздух"}
{"url": "http://www.focus-news.net/news/2018/02/19/2490249/pazardzhik-registrirano-e-otklonenie-v-mikrobiologichnite-pokazateli-na-piteynata-voda-v-chetiri-sela-ot-obshtina-belovo.html", "text": "РЗИ - Пазарджик извърши изследване за качеството на питейната вода в област Пазарджик, съобщиха за Радио „Фокус” – Пазарджик от Здравната инспекция. Пробите са взети в периода от 1 до 16 февруари 2018 година от 5 населени места в областта. От тях 4 проби по микробиологични показатели не отговарят на Наредба № 9 от 16 март 2001 година за качеството на водата, предназначена за питейно-битови цели. Те са от селата Малко Белово, Момина Клисура, Сестримо и Габровица, в община Белово, където са открити колиформи  над допустимите норми. Предприети са хигиенни мероприятия от страна на ВиК дружеството за подобряване качеството на питейната вода, с цел постигане изискванията на Наредба № 9. Взети са и проби от 5 минерални водоизточници. От тях няма такива, които да не отговарят на Наредба №14 на МЗ за курортните ресурси, курортните местности и курортите.\r\nВаня НИКОЛОВА", "date": "2018.02.19", "title": "Пазарджик: Регистрирано е отклонение в микробиологичните показатели на питейната вода в четири села от община Белово"}
{"url": "http://www.focus-news.net/news/2018/02/19/2490241/ognyan-tsenkov-kmet-na-vidin-lichnosti-kato-vasil-levski-preobrashtat-predstavata-za-granitsite-na-choveshkoto-sebeotritsanie-v-imeto-na-rod-i-rodina.html", "text": "Личности като Васил Левски преобръщат представата за границите на човешкото себеотрицание в името на род и Родина. Това каза Огнян Ценков пред събралите се жители на града пред паметника на Апостола на свободата, предаде репортер на Радио \"Фокус\" - Видин. Огнян Ценков посочи, че думите на Левски – „Ако спечеля, печеля за цял народ, ако загубя , губя само мене си“, се превръщат във верую на истински достойните българи.  „Тези думи вълнуват със своята правдивост и сила, показват неподправената същност на един национален герой, защото целият му живот  показа, че той остава верен на тези слова. Неслучайно народът го назовава Апостол на свободата“, каза в словото си Огнян Ценков. Той добави, че всяка година на 19 февруари се прекланяме пред героичното дело на Васил Левски, за да изразим своята почит към човека останал завинаги жив в паметта на потомците си  с беззаветната си преданост и любов към Отечеството. „Родолюбивите видинчани винаги са тачели историята и са възпитавали децата си в национално самосъзнание и самоуважение. В страниците на българската история блестят имената на велики личности като Васил Левски, които преобръщат представата за границите на човешкото себеотрицание“, каза още Огнян Ценков.\r\nОтбелязването на 145 години от гибелта на Левски във Видин започна със заупокойна молитва в катедралния храм „Св. вмчк Димитър Солунски“, която бе отслужена от Видинския владика Даниил. След нея литийно шествие тръгна от катедралния храм до бюст-паметника на Васил Левски.  Начело на литийното шествие бяха владиката Даниил, кметът Огнян Ценков, областният управител Албена Георгиева и четиримата народни представители от Видинска област – Владимир Тошев от ГЕРБ, Росен Живков от „Обединени патриоти“ и Филип Попов и Цветан Топчиев от БСП. На възпоменателно честване пред паметника на Васил Левски присъстваха много граждани и ученици. Деца изнесоха рецитал от стихове, посветени на живота и делото на Васил Левски. Граждани, ученици, официалните представители на Общината, на държавни организации, народните представители, политически партии и граждански сдружения поднесоха цветя пред бюст-паметника на Левски. \r\nАнна ЛОЗАНОВА", "date": "2018.02.19", "title": "Огнян Ценков, кмет на Видин: Личности като Васил Левски преобръщат представата за границите на човешкото себеотрицание в името на род и Родина"}
{"url": "http://www.focus-news.net/news/2018/02/19/2490244/pazardzhik-stotitsi-zhiteli-i-gosti-na-grada-se-sabraha-pred-pametnika-na-vasil-levski-za-da-pochetat-pametta-na-apostola.html", "text": "Стотици жители на Пазарджик се събраха пред паметника на Васил Левски в центъра на града, за да почетат паметта на Апостола по повод 145 години от неговата гибел, предаде репортер на Радио „Фокус“ – Пазарджик. Децата от хор „Слава Русева“ изпълниха песни по стихове на Ботев, прозвуча и поетично-музикална програма, в която се включиха ученици от Езиковата гимназия в града и актьорът Тодор Кайков. Пред паметника на Васил Левски бе поставен голям транспарант с образа на Апостола на фона на българския трибагреник и послание: „Ти нищо не разбираш – ние с теб живеем, за да умрем. Той умря, за да живее!“. С минута мълчание и падане на колене присъстващите почетоха паметта на Левски. Цветя и венци бяха поднесени от областния управител Стефан Мирев, кмета на Пазарджик Тодор Попов, депутатите Йордан Младенов и Надя Клисурска, общински съветници, представители на различни институции и много граждани.\r\nВаня НИКОЛОВА", "date": "2018.02.19", "title": "Пазарджик: Стотици жители и гости на града се събраха пред паметника на Васил Левски, за да почетат паметта на Апостола"}
{"url": "http://www.focus-news.net/news/2018/02/19/2490250/ministar-krasen-kralev-i-avstriyskiyat-vitsekantsler-haynts-kristian-shtrahe-obsadiha-obshtite-temi-v-sektor-sport-po-predsedatelstvoto-na-saveta-na-es.html", "text": "Министърът на младежта и спорта Красен Кралев проведе 2-часова работна среща с австрийския вицеканцлер Хайнц-Кристиан Щрахе. Това съобщиха от пресцентъра на министерството. По новото разпределение на ресорите в правителството във Виена спортът се управлява директно от неговия кабинет. Щрахе отговаря и за военното министерство. Срещата се проведе по покана на австрийската страна по време на зимните олимпийски игри Пьонгчанг 2018.\r\nОбсъдени бяха два основни проблема. Първият бе за спора между ФИБА и Евролигата. Министър Кралев изрази опасения, че той може да не бъде решен по време на българското европредседателство, защото тлее от години. Заради това вероятно ще се търси решение по време на мандата на Австрия като европредседател. Вицеканцлерът  Щрахе обеща да присъства на Европейския спортен форум, организиран от Европейската комисия на 22 и 23 март в София, където ще бъдат направени първите стъпки за сближаване на двете страни. Там ще бъде проведена среща, инициирана от Комисар Наврачич, в която ще вземат  участие министър Кралев, вицеканцлер Щрахе и представители на ФИБА и Евролигата. Министър Кралев информира колегата си за твърдата подкрепа на премиера Бойко Борисов по тази тема. Бойко Борисов е поел ангажимент да инициира срещи на най-високо ниво, за да бъде решен този конфликт. Проблемът е, че преди години ФИБА е дала възможност Евролигата да бъде регистрирана като частна фирма. Така страдат националните отбори. Хайнц-Кристиан Щрахе обеща подкрепа на Австрия за решаването на този спор.\r\nСлед това бе обсъдена общата позиция на ЕС по актуализацията на кодекса на Световната антидопингова агенция (WADA), който се обсъжда в момента. Министър Кралев, като член на управителния съвет на WADA, запозна колегата си с решенията, които са били взети на сесията в Сеул, както и тези, които се очакват на следващата в Монреал през май.\r\nДвамата обсъдиха и проблемите в детско-юношеския спорт. Австрийците обявиха желанието си да съдействат за развитието на българските ски-курорти. \r\nСлед това министър Кралев разгледа австрийската къща в Пьонгчанг в компанията на президента на Националния олимпийски комитет на Австрия Карл Щос, който е и член на МОК и генералния му секретар Петер Менел.", "date": "2018.02.19", "title": "Министър Красен Кралев и австрийският вицеканцлер Хайнц-Кристиан Щрахе обсъдиха общите теми в сектор спорт по председателството на Съвета на ЕС"}
{"url": "http://www.focus-news.net/news/2018/02/19/2490247/pernik-dva-pozhara-sa-vazniknali-v-tets-republika.html", "text": "Два пожара са възникнали в ТЕЦ „Република“. Това съобщиха от пресцентъра на МВР. Тази сутрин в 8.30 часа е получен сигнал за пожар в района на ТЕЦ „Република“. Към мястото веднага са били насочени два екипа на пожарната. Установено било, че горят кабели под естакада в цех „Механичен“. Огънят е потушен минути по-късно, няма пострадали хора.\r\nКъм 10.45 часа е последвал нов сигнал за пожар, възникнал под трансформаторен пост при включване на електричеството. На място са два пожарни екипа – от Перник и Радомир. Няма данни за пострадали хора.", "date": "2018.02.19", "title": "Перник: Два пожара са възникнали в ТЕЦ „Република“"}
{"url": "http://www.focus-news.net/news/2018/02/19/2490245/kommersant-rusiya-spored-sergey-lavrov-nato-iska-da-nakara-balkanite-da-razpolozhat-voenna-tehnika-po-granitsata-s-rusiya.html", "text": "Руският външен министър Сергей Лавров в интервю за сръбската агенция BETA заяви, че Северноатлантическият пакт иска да вкара Балканите в процеса по разполагане на военна техника в близост до границата на Русия, пише вестник „Коммерсант“. \r\n„След края на Студената война имаше три вълни на разширение на НАТО и с всяка следваща такава военната техника на Алианса се приближаваше все по-близо до руската граница“, разкри Лавров. „Сега в тази игра биват всмукани и Балканите, пред които се поставя избор:или със Запада, или с Русия“, добавя още руският първия дипломат, пише вестник, цитирайки изказване на министъра, предадено то РИА Новости. \r\nСпоред него, такъв избор е бил поставен и пред Украйна, където това е завършило с „разделяне на обществеността и страната“, довело от своя страна, според Лавров, до „противоконституционен държавен преврат, рязко повишаване на ролята на крайните елементи, включително неонацистите, във вътрешнополитическия живот на нашия съсед“. \r\n„Това със сигурност представлява повод за тревога, ни ние ще се придържаме към Минските договорки и ще се надяваме, че тези споразумения, които бяха не джентълменски а юридически и обвързващи, скрепени с резолюция на ООН, ще бъдат спазвани“, допълни външният министър. \r\nИзданието припомня, че миналата седмица в Брюксел бе проведена среща на министрите на отбраната на НАТО. Една от ключовите теми бе за „руската агресия“ и продължаване на указването на помощ за Украйна. : Цанко Цолов", "date": "2018.02.19", "title": "„Коммерсант“ (Русия): Според Сергей Лавров, НАТО иска да накара Балканите да разположат военна техника по границата с Русия"}
{"url": "http://www.focus-news.net/news/2018/02/19/2490255/veliko-tarnovo-poklonenie-pred-tlennite-ostanki-na-golemiya-artist-ot-grada-i-nositel-na-nagrada-veliko-tarnovo-za-2017-godina-milen-kolev-shte-se-provede-na-20-fevruari.html", "text": "Поклонение пред тленните останки на големия артист от Велико Търново и носител на награда \"Велико Търново\" за 2017 година Милен Колев ще се проведе на 20 февруари, от 12,00 ч. в ритуалната зала на гробищния парк. Това съобщиха от пресцентъра на Община Велико Търново.", "date": "2018.02.19", "title": "Велико Търново: Поклонение пред тленните останки на големия артист от града и носител на награда \"Велико Търново\" за 2017 година Милен Колев ще се проведе на 20 февруари"}
{"url": "http://www.focus-news.net/news/2018/02/19/2490243/kiril-dobrev-bsp-levski-e-istinskiyat-obedinitel-na-natsiyata.html", "text": "Днес е модерно да се говори- как, кой и защо е обединител на нацията. Е, Левски е истинският обединител. Българин, надскочил времето, родолюбец с кауза. Това каза зам.-председателят на БСП Кирил Добрев, който се включи в отбелязването на 145-та годишнина от смъртта на Васил Левски, съобщиха от пресцентъра на партията. „Човекът, който казва: “играем с живота на 7 милиона българи - трябва зряло, отговорно да се постъпва”. Човек, посветил живота си за свободата на България... “всичко, което съм сторил, сторих го за отечеството”, допълни Кирил Добрев. Той, заедно народния представител Кристина Сидорова и представители на левицата в Ловеч, подне цветя пред паметника на Апостола при Къкринското ханче.", "date": "2018.02.19", "title": "Кирил Добрев, БСП: Левски е истинският обединител на нацията"}
{"url": "http://www.focus-news.net/news/2018/02/19/2490240/dobrich-sluzhiteli-na-sadebna-ohrana-shte-izlyazat-na-protest-pred-sadebna-palata-v-grada.html", "text": "Служители на „Съдебна охрана“ излизат на протест пред Съдебна палата в града днес в 17.30 часа, предаде кореспондент на Радио „Фокус” – Варна. Служителите ще настояват за изравняване на възнагражденията им с тези на полицаи и военни и за попълване на незаетите щатни бройки. Очаква се към служителите в Добрич да се присъединят техни колеги от съдилищата в Балчик, Генерал Тошево и Каварна. Подобни протести са организирани и в други градове на страната. \r\nЖулиета НИКОЛОВА", "date": "2018.02.19", "title": "Добрич: Служители на „Съдебна охрана“ ще излязат на протест пред Съдебна палата в града"}
{"url": "http://www.focus-news.net/news/2018/02/19/2490248/korneliya-ninova-bsp-balgarskiyat-narod-nikoga-nyama-da-te-zabravi-apostole.html", "text": "Макар и толкова млад, Левски  ни остави много мъдри завети - България да бъде “чиста и свята република”, а българският народ - “равноправен на другите европейски народи”. Това каза председателят на НС на БСП Корнелия Нинова по повод 145-та годишнина от смъртта на Апостола в Карлово, съобщиха от пресцентъра на партията.\r\n\"За мен няма по-силни думи от тези, изречени от Апостола пред съда, попитан: “Как е името ти, как е името на баща ти, откъде си, какво е занятието ти, на колко си години? Той отговаря - Васил, на баща ми – Иван, от Карлово съм [и] съм на двадесет и шест-двадесет и седем години, занятието ми е да облекчавам положението на българите и обикалях, за да им давам упование”, добави Нинова.\r\n\"Българският народ никога няма да те забрави, Апостоле. И днес той търси упование и черпи вяра от твоя идеал за свободна и независима България. Поклон и пред българката майка, родила и отгледала такова чедо\", каза още лидерът на левицата, която се поклони и пред паметника на Гина Кунчева.", "date": "2018.02.19", "title": "Корнелия Нинова, БСП: Българският народ никога няма да те забрави, Апостоле"}
{"url": "http://www.focus-news.net/news/2018/02/19/2490257/kyustendil-klavirniyat-kontsert-sofiyski-virtuozi-shte-bade-predstaven-v-chitalishte-bratstvo.html", "text": "Клавирният концерт „Софийски виртуози” ще бъде представен в читалище „Братство”. Това съобщи за Радио „Фокус” – Кюстендил Иван Андонов, председател на читалището. Концертът ще започне от 18.00 часа в голямата зала на културната институция. В него ще вземат участие цигуларят Ангел Станков, пианистът Атанас Куртев, Анатоли Кръстев – виолончело и Йосиф Радионов – цигулка. В програмата ще звучат произведения на Брамс, Шопен, Чайковски, Мартину, Табаков. „Това е един майсторски концерт, на който жителите и гостите на Кюстендил ще имат възможност да присъстват, наслаждавайки се на великолепните произведения и изпълнението на големите майстори на пиано, цигулка и виолончело”, каза Иван Андонов.\r\nВенцеслав ИЛЧЕВ", "date": "2018.02.19", "title": "Кюстендил: Клавирният концерт „Софийски виртуози” ще бъде представен в читалище „Братство”"}
{"url": "http://www.focus-news.net/news/2018/02/19/2490254/kyustendil-bez-problemi-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.19", "title": "Кюстендил: Без проблеми се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/19/2490258/sport-zhenskiyat-otbor-po-hokey-na-sasht-se-klasira-za-finalite-v-pyonchan.html", "text": "Женският отбор по хокей на САЩ победи тима на Финландия с 5:0 и ще играе за първия си златен медал от 20 години насам, след като последното им първо място бе на Олипиадата в Нагано през 1998 г. По-късно в понеделник съперникът на американските хокеистки ще бъде определен от другата полуфинална среща между отборите на Русия и Канада.", "date": "2018.02.19", "title": "Спорт: Женският отбор по хокей на САЩ се класира за финалите в Пьончан"}
{"url": "http://www.focus-news.net/news/2018/02/19/2490253/stefan-karaivanov-rodstvenik-na-vasil-levski-tova-e-den-v-koyto-levski-e-umryal-za-da-bade-bezsmarten.html", "text": "Това е ден, в който Левски е умрял, за да бъде безсмъртен. Това каза пред журналисти в Карлово Стефан Караиванов, родственик на Левски по линия на майката на Апостола – Гина Кунчева, и наследник на неговия първи братовчед Васил Караиванов, който е и първият кмет на Карлово след Освобождението, предаде репортер на Радио „Фокус” - Пловдив. „Левски е знаел, че неговото дело е обречено и че самият той е обречен, но въпреки това го е направил за България”, каза Караиванов. „Той е имал цел и тя е била постигната – България наистина е била Освободена и то благодарение на това, което Левски е извършил като комитетски дела”, добави Караиванов.\r\nТой посочи, че семейството им издава книга за Васил Левски по спомени на неговия пръв братовчед Васил Караиванов – негов прадядо. В книгата са описани много неща от живота на великия българин. „Това е книгата, която най-вярно пресъздава живота на Левски, защото е написана по спомените на този човек, който е бил в тези събития с него, бил е постоянно с него, бил е негов най-верен съратник, собственик на хана, където Левски е отсядал и събирал своите приятели. Това е първият кмет на Карлово”, посочи Караиванов. Неговата мисия в живота е точно това – издаване и преиздаваме тази книга, за да стигне тя до повече хора в България и да спрат някои заблуди, които се говорят за Левски и особено за неговата майка. Целта е истината да стигне до повече хора. „Това, което се пише, как неговата майка се е самоубила - това не е вярно. Тя умира в съня си от естествена смърт пред своята най-голяма дъщеря Яна. Не се е хвърлила в кладенец, огорчена и обидена или засрамена. Има история, че е давена и потапяна от заптиетата в кладенец с едно въже, когато са арестували Левски, но не се е самоубила. Нека да спрем да оскверняваме паметта на една свята жена и на нейния син”, каза още Стефан Караиванов.\r\nПо думите му цялата книга „Васил Левски по спомени на Васил Караиванов – първи братовчед на Апостола“ е пълна с интересни събития, тъй като архива, който е ползвал авторът Петър Караиванов, е много богат. Той съдържа писма от него самия и от негови съратници, документи, които той е обнародвал – спомените на своя баща Васил Караиванов и други. Две неща се открояват най-силно – животът на всеки - баща му, майка му, брат му. Всеки един от тях поотделно не са по-малко интересни личности. „Брат му- Петър Кунчев се бие с Ботевата чета и остава жив, после на Шипка бива ранен в крака и се лекува в Харков, след което се прибира в Карлово. Говори се, че бил умрял в мизерия, забравен от хората. Никой тогава не е живял охолен живот. Тогава Васил Караиванов, като кмет му намира къща и работа като стражар. Умира млад наистина, но от своите рани”, каза Стефан Караиванов. Другата силна история е тази за майката на Левски и за това как тя посреща вестта за смъртта на сина си. Тя е знаела, че ще бъде хванат и погубен, но не е проронила нито сълза. Други истории в книгата проследяват целият му живот още от началото на дейността му, къде е ходил и обикалял, има факти и много история.\r\n\"При представянето на книгата хората задават много въпроси\", каза още Стефан Караиванов. По думите му на едно от представянията в Айтос от Левски са се интересували дори семейство турци, което показва, че той не е чужд на никой, че е интересна личност и хората го уважават.\r\nЦветана ТОНЧЕВА", "date": "2018.02.19", "title": "Стефан Караиванов, родственик на Васил Левски: Това е ден, в който Левски е умрял, за да бъде безсмъртен"}
{"url": "http://www.focus-news.net/news/2018/02/19/2490251/turskiyat-vanshen-ministar-mevlyut-chavushoglu-ankara-nyama-da-se-protivopostavi-na-sirisyki-pravitelstveni-sili-v-afrin-stiga-te-da-se-boryat-sreshtu-terorizma.html", "text": "Анкара няма да се противопостави на сирисйки правителствени сили в Африн, стига те да се борят срещу тероризма, това заяви турският външен министър Мевлют Чавушоглу по време на обща пресконференция със своя йордански колега Айман Хюсеин Абдула ал Сафади, предава ТАСС, като се позовава на информация от местни медии. \r\n„Целта на нашата операция „Маслинова клонка“ е ясна – ние се борим срещу тероризма“, отбеляза Чавушоглу и добави, „Важна е причината, поради която е този региона влизат силите на президента на Сирия Башар Асад“. Според първия дипломат на Анкара, „ако това е борба с с Кюрдската работническа партия, то ние няма да им пречим“, но ако силите на режима „се опитат да защитят „Отрядите за народна самоотбрана“, то никой няма да може да спре турската войска“.Агенция „Фокус“ припомня:\r\nАнкара счита кюрдските „Отряди за народна самоотбрана“ като крило на терористичната организация „Кюрдска работническа партия“. Срещу кюрдските сили в Африн бе започната и операция „Маслинова клонка“ на 20 януари. : Цанко Цолов", "date": "2018.02.19", "title": "Турският външен министър Мевлют Чавушоглу: Анкара няма да се противопостави на сирисйки правителствени сили в Африн, стига те да се борят срещу тероризма"}
{"url": "http://www.focus-news.net/news/2018/02/19/2490262/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще разговаряме с Ели Стоянова, секретар на Местната комисия по противообществени прояви на малолетни и непълнолетни към Община Садово. Тя ще ни каже как Местната комисия се справи със случая, при който момче нападна учителя си в Професионалната гимназия по селско стопанство. Ще чуем и още любопитни акценти от работата на комисията.\r\nВъв втората част от предаването ще разговаряме с Николина Йорданова, експерт по образование в общината, която ще каже как се опазва реда в детските градини в Садовска община.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.02.19", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/02/19/2490261/gabrovo-dva-sluchaya-na-laymska-bolest-sa-registrirani-v-oblastta-prez-minalata-sedmitsa.html", "text": "Два случая на лаймска болест регистрираха в областта през миналата седмица. Това съобщиха за Радио „Фокус“ – Велико Търново от Регионалната здравна инспекция в Габрово. И двамата пациенти са от Габровска община. За периода 12-18 февруари има отчетени и единадесет заболели от варицела, като 8 от тях са лекувани в болница в Габрово, а останалите трима – в Севлиево. През миналата седмица са регистрирани още осем пациенти със ентероколити и четирима със скарлатина. Средната заболеваемост от остри респираторни заболявания е 222.22% на 10 000 души, което е далече от епидемиологичните стойности. Грипна епидемия в областта се обявява при заболеваемост 350 на 10 000 човека.\r\nЛуиза ТРАНЧЕВА", "date": "2018.02.19", "title": "Габрово: Два случая на лаймска болест са регистрирани в областта през миналата седмица"}
{"url": "http://www.focus-news.net/news/2018/02/19/2490265/veliko-tarnovo-nalozhena-e-myarka-za-neotklonenie-zadarzhane-pod-strazha-na-29-godishen-mazh-za-bludstvo-s-momiche-na-avtobusna-spirka-v-s-obedinenie.html", "text": "По искане на Районна прокуратура – Велико Търново е наложена мярка за неотклонение задържане под стража и по отношение на 29-годишния Валентин Д. за това,  че на 15 февруари 2018 г. на автобусна спирка в с. Обединение, община Полски Тръмбеш, извършил действия с цел да възбуди и удовлетвори полово желание без съвкупление по отношение на навършилата 14 – годишна възраст момиче, като употребил за това сила. Това съобщиха от Апелативна прокуратура-Велико Търново. Престъплението е по чл. 150 от НК.", "date": "2018.02.19", "title": "Велико Търново: Наложена е мярка за неотклонение задържане под стража на 29-годишен мъж за блудство с момиче на автобусна спирка в с. Обединение"}
{"url": "http://www.focus-news.net/news/2018/02/19/2490266/haskovo-37-godishna-zhena-e-zaginala-a-19-godishen-mladezh-e-s-opasnost-za-zhivota-sled-katastrofa-na-patya-mezhdu-selata-lyaskovo-i-karamantsi.html", "text": "37-годишна жена е загинала, а 19-годишен младеж е с опасност за живота след катастрофа на пътя между селата Лясково и Караманци. Това съобщиха от ОДМВР - Хасково. Катастрофата е станала снощи в 21.00 часа на третокласен път от с. Лясково в посока с. Караманци. 19-годишен младеж от с. Караманци е шофирал лек автомобил “БМВ” с несъобразена с релефа на пътя скорост. На десен завой е загубил контрол, излязъл е в дясно от платното и се е преобърнал в крайпътна канавка. От удара на място е загинала майка му, возеща се на предната седалка. Момчето е в МБАЛ - Кърджали с кръвоизлив в мозъка и опасност за живота. Образувано е досъдебно производство.", "date": "2018.02.19", "title": "Хасково: 37-годишна жена е загинала, а 19-годишен младеж е с опасност за живота след катастрофа на пътя между селата Лясково и Караманци"}
{"url": "http://www.focus-news.net/news/2018/02/19/2490259/prof-kostadin-dinchev-folklorist-vsyaka-godina-velikden-e-na-razlichna-data-koyato-tryabva-da-savpada-s-parvoto-proletno-palnolunie.html", "text": "Всяка година Великден е на различна дата, която трябва да съвпада с първото пролетно пълнолуние. Това каза за Радио „Фокус“ – Пирин проф. Костадин Динчев, фолклорист и почетен гражданин на Благоевград. По думите му обикновено е в неделен ден. Датата традиционно е в периода между 4 април и 8 май, като не трябва да съвпада с Гергьовден, който е на 6 май. „На празника, посведен на св. Георги, се ядат блажни храни, което не кореспондира с традициите около и на Великден. Самите дни преди Великден също са специални, защото седмицата преди празника бива наричана „Страстна“, каза още проф. Динчев. Той добави, че в религиозен план празникът представлява възкръсването на Иисус Христос. „Деня на възкресението се предхожда от Страстната седмица. В рамките на нея отново се извършват различни обреди и традиции. Така например в понеделник трябва да си почистим къщите, вторник и сряда не се работи, в четвъртък се боядисват шарени яйца, петък е разпятието, което преиграва смъртта на Спасителя и погребението му. Съботата се води тъжен ден и обикновено не се яде, докато след полунощ не бъде произнесено „Христос Воскресе“ и се отговори „Воистина Воскресе“, добави проф. Динчев. Той каза още, че в народен план по време на понеделник и вторник след Великден трябва да се въздържаме от веселие, а в сряда се разрешават някои игри като например „Мара лишанка“. В Югозападна България от дясната страна на Струма в сряда се играе „Дрельо“ или „Дрельо моме“, което е обратен на маскарадните игри, които се изпълняват на Сурва. „Тоест на този празник жените се обличат в мъжки дрехи и играят една пантомина, в която се граби мома. В общи линии символиката, която е заложена в цялата великденска обредност е разнообразна. Обредите започват да се изпълняват още от Сирни Заговезни, когато се прескачат огньове, които имат магическо предназначение за очистване от лошите сили“, отбеляза проф. Динчев. Според него при обредните практик ясно се вижда, че всичко в света е подредено и се върви от хаус към подреденост. От началото на Великденския пост се върви от хауса, който постепенно ще започне да се преодолява, а възкресението на Иисус Христо ще даде вече нов живот, ще отбележи победата на живота над смъртта. „В природен и социален план пък времето след Великден е периода, когато се отприщтват годежите и венчавките и пролетта се отвръждава, всичко започва да цъфти и започваме да вървим към Гергьовден, който се натича още Цветен Георги“, добави проф. Динчев.\r\nЛивия НИНОВА", "date": "2018.02.19", "title": "Проф. Костадин Динчев, фолклорист: Всяка година Великден е на различна дата, която трябва да съвпада с първото пролетно пълнолуние"}
{"url": "http://www.focus-news.net/news/2018/02/19/2490256/sotir-ivanov-istoricheski-muzey-petrich-levski-e-edna-ogromna-lichnost-ot-onezi-koito-dvizhat-obshtestvoto-napred.html", "text": "Васил Левски е една огромна личност от онези, които движат обществото напред. Това каза за Радио „Фокус“ – Пирин Сотир Иванов, директор на Исторически музей – Петрич. „Аз бих използвал едно малко по-различно сравнение – обществото се движи от едно творческо малцинство, което се формира около това дали е свободно, демократично и прочие. При личности като Левски обаче е било много по-трудно, защото обществото тогава не е било свободно. То е имало наложена политическа система, която е искала да отхвърли авторитета на личности като Левски, Ботев, Каравелов. Всичките тези хора имат авторитет, основан единствено на тяхната собствена харизма, на техните  идеи“, каза още Иванов. По думите му те са имали умението да организират обществото за реализирането на дадени цели, без значение, че не е било свободно. „Ако използваме една художествена илюзия – техните идеи са „Арфата на Орфей“, която движи българското население напред, която ги убеждава защо трябва да има различни политическа организация и защо всеки трябва да поеме отговорност за себе си, да бъде равен с другия, дори на битово ниво. Нека си спомним „Нареда на работниците за освобождението на българският народ“. Левски е бил личност, която със своите идеи, със своето поведение по време на трите си обиколки из България, успява да „зарази“ българите с идеята, че обществото следва да бъде демократично, следва да се освободи, следва да реализира собствените си политически, културни и икономически идеали“, подчерта Иванов. Според него Левски е бил част от една малка плеяда хора, които са се познавали и са се борили за едно и също нещо. „Става дума за една група от около 1000 човека, която е успявала да движи напред един народ, който е наброявал около 4 – 5 милиона души. Всичко, което ни завещаха тези хора е важно, защото то представя идеите, които ни движат напред. Тези хора са били важни и продължават да са такива за нас, защото те са олицетворение на онова, което ни движи напред към реализацията на мечтите ни“, заяви Иванов.\r\nЛивия НИНОВА", "date": "2018.02.19", "title": "Сотир Иванов, Исторически музей – Петрич: Левски е една огромна личност от онези, които движат обществото напред"}
{"url": "http://www.focus-news.net/news/2018/02/19/2490268/rt-rusiya-rusiya-riskuva-initsiiraneto-na-nova-yadrena-nadprevara-predupredi-yens-stoltenberg.html", "text": "Генералният секретар на НАТО Йенс Столтенберг предупреди, че Русия рискува инициирането на нова ядрена надпревара. Според интервю на норвежкия политик за германското списание Bild, Русия нарушава Договора за премахване на ракетите със среден и малък обсег на действие (INF), предава руската телевизия RT. \r\n„Чрез модернизация на ядрения си арсенал и провеждането на ядрени тестове, Русия рискува провокирането на нова надпревара за ядреното въоръжаване в Европа“, заявил Столтенберг, който освен това призова Москва да „съблюдава договора (INF) и направи своите отбранителни проекти и военни учения прозрачни”. \r\n„Както САЩ, една от подписалите споразумението страни, установи, Русия нарушава договора и смята да разработи и тества нова ракета със среден обсег на действие. Всички членове на НАТО са разтревожени“, подчерта генералният секретар. \r\nПо-рано Столтенберг изрази нежеланието на Алианса за „нова Студена война“ и надпревара по въоръжаването с Русия.  : Цанко Цолов", "date": "2018.02.19", "title": "RT (Русия): Русия рискува инициирането на нова ядрена надпревара, предупреди Йенс Столтенберг"}
{"url": "http://www.focus-news.net/news/2018/02/19/2490269/mvr-konfederatsiya-shveytsariya-shte-vrachi-darenie-na-balgarskite-obshtini-za-podpomagane-na-deynostta-na-dobrovolnite-formirovaniya.html", "text": "Утре, 20 февруари, от 11.00 часа, кметовете на 39 български общини ще получат дарение за подпомагане на дейността на доброволните формирования от Конфедерация Швейцария. Това съобщиха от пресцентъра на МВР. \r\nОфициалната церемония по предаване на дарението ще се проведе в складовата база на Главна дирекция „Пожарна безопасност (ГДПБЗН) и защита на населението“ в село Локорско (ул. Илия Манов 30).  На нея ще присъстват гл. комисар Николай Николов - директор на ГДПБЗН, председателят на Управителния съвет на Националното сдружение на общините в Република България и кмет на Велико Търново Даниел Панов, и представители на посолството на Конфедерация Швейцария в България.", "date": "2018.02.19", "title": "МВР: Конфедерация Швейцария ще връчи дарение на българските общини за подпомагане на дейността на доброволните формирования"}
{"url": "http://www.focus-news.net/news/2018/02/19/2490264/plovdiv-desetki-zhiteli-i-gosti-na-grada-pochetoha-pametta-na-vasil-levski-na-vazpomenatelna-tseremoniya.html", "text": "Десетки жители и гости на града почетоха паметта на Васил Левски на възпоменателна церемония пред паметника на героя на Централната алея на Бунарджика, предаде репортер на Радио „Фокус“ – Пловдив. Слово по повод 145 годишнината от обесването на Апостола на свободата произнесе доцент Владимир Янев – преподавател в Катедрата по българска литература и теория на литературата във Филологическия факултет на ПУ „Паисий Хилендарски“. „В този ден Левски ни събира, за да си припомним далечния 6 февруари 1873 година в София. Предан, предаден и обичан. Апостолът, който не знае, че Ботев ще го нарече така, че Каравелов ще го определи като пръв български светия, се изповядва пред отец Тодор Митов и казва „Каквото съм направил, в полза на народа е“. Тези последни думи допълват общоизвестното “Ако спечеля, печеля за цял народ-ако загубя, губя само себе си“. Погубен, той не изгуби себе си. Извисен над бесилото той извисява българското. Днес се прекланяме на подвига на този велик в естествеността и храбростта си човек, сякаш за да се пречистим от дребнавото, егоистичното, самодоволното от себе си. Може би, за да погледнем дори за кратко с други очи на живеенето си, дали е истинско, надличностно свързано с висшите пориви, дела. Защото човек не е сам по себе си, сам за себе си. Той има мисия, надхвърляща пресметливата прагматика, тласкаща извън тясната килия на еднообразното съществуване. Историкът Боян Пенев пише, че Паисий превръща роба в българин, а Софроний превръща българина в гражданин. Ще продължа в този дух. Гражданинът Левски се самопревръща в държавник. Неговото бродене не е из рая, а сред раята. Неговите комитети, организирани така, че да привличат постоянни, безстрашни и великодушни хора са израз на държавосътворяващ дух на обич към отечеството, но и отговорност към бъдещето на свята и чиста Република.“, каза доцент Владимир Янев в своето слово. Водещ на възпоменателното честване беше Стефан Попов, актьор от Драматичен театър – Пловдив. На церемонията присъстваха представители на местната власт, формирования от Пловдивския гарнизон-почетна рота, военен духов оркестър и венценосци.\r\nВесела КРЪСТЕВА", "date": "2018.02.19", "title": "Пловдив: Десетки жители и гости на града почетоха паметта на Васил Левски на възпоменателна церемония"}
{"url": "http://www.focus-news.net/news/2018/02/19/2490271/haskovo-izzeti-sa-nad-46-000-kasa-tsigari-i-57-kg-naryazan-tyutyun-bez-banderol-pri-politseyska-operatsiya-na-teritoriyata-na-oblastta.html", "text": "Иззети са общо 46 278 къса цигари и 5.7 кг нарязан тютюн без бандерол при полицейска операция в Хасково, Димитровград и Харманли. Това съобщиха от ОДМВР - Хасково. На притежателите са съставени актове по Закона за акцизите и данъчните складове. \r\nПолицейските служители предупреждават гражданите, закупуващи контрабандни тютюневи изделия, че липсата на контрол при производството, съхранение и разпространението им е реална заплаха за здравето им. Незаконната търговия стимулира организираната престъпност, лишава държавата от данъчни приходи, създава риск за потребителите, поощрява тютюнопушенето сред младите хора и вреди на законните търговци.", "date": "2018.02.19", "title": "Хасково: Иззети са над 46 000 къса цигари и 5.7 кг нарязан тютюн без бандерол при полицейска операция на територията на областта"}
{"url": "http://www.focus-news.net/news/2018/02/19/2490260/elena-chalganova-rim-blagoevgrad-levski-ni-zaveshta-bezsmartnite-si-dela-v-pametta-na-balgarskata-natsionalna-istoriya.html", "text": "Левски ни завеща безсмъртните си дела в паметта на Българската национална история. Това каза за Радио „Фокус“ – Пирин Елена Чългънова, историк и уредник в Регионален исторически музей. Тя обясни, че Левски е роден в Карлово на 18 юни 1837 година в средно заможно семейство. „Има двама братя и две сестри. В ранна възраст остава без баща. Този факт оказва изключително тежко въздействие върху неговият живот и неговата реализация, тъй като той е принуден да се занимава с абаджийство, занаятчийство за да може да подпомогне издръжката на това многолюдно семейство“, коментира Чългънова. Тя добави, че Дяконът е обесен на 18 февруари 1873 година, тогава той е приключил със своето физическо съществуване, но остава завинаги в нашата памет и история.\r\nИсторикът в Регионален исторически музей – Благоевград посочи, че по повод 145-ата годишнина от обесването на Васил Левски в културната институция е представена изложба „Посветен на отечеството“, която може да бъде видяна в залите на музея до 2 март.\r\nКристина МИТКОВА", "date": "2018.02.19", "title": "Елена Чългънова, РИМ - Благоевград: Левски ни завеща безсмъртните си дела в паметта на Българската национална история"}
{"url": "http://www.focus-news.net/news/2018/02/19/2490272/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "Днешното издание на предаването „Петрич – древен и вековечен“ по Радио „Фокус“ – Пирин изцяло ще посветим на 145-годишнина от гибелта на Апостола на свободата – Васил Левски. Какви събития и инициативи е подготвила Община Петрич, за да отбележи годишнината и какво вече се е случило като събития ще ни каже Методи Бисерков, началник отдел „Образование и култура“ към Дирекция „Образование, култура, спорт, социални дейности и здравеопазване“. От директорът на Исторически музей – Петрич Сотир Иванов пък ще научим подробности за изложбата, която бе открита в централната зала на културната институция, свързана с живота и делото на Дякона. С него ще говорим и за значението на Левски за българската история. В края на предаването ще Ви срещнем и с Любка Панкова, директор на СУ „Васил Левски“ – село Коларово, за да разберем как отбелязват патронния празник на училището и защо Апостола на свободата е важен за възпитаниците, но и за ръководството на учебното заведение.\r\nОтправяме въпрос и към всички Вас, нашите слушатели, а той е: „Какво е за Вас Васил Левски и кое е най-силното послание, което ни е завещал той?“. Телефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Ливия Нинова.", "date": "2018.02.19", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/02/19/2490270/d-r-yanka-draganova-rzi-varna-neznachitelno-e-uvelichena-zabolevaemostta-ot-ostri-respiratorni-infektsii-vav-vazrastta-ot-5-do-14-godini.html", "text": "През седмата седмица незначително е увеличена заболеваемостта от остри респираторни инфекции и грип във възрастовата група от 5 до 14 години. Това каза за Радио „Фокус” – Варна д-р Янка Драганова, директор на Дирекция „Надзор на заразните болести” към Регионалната здравна инспекция (РЗИ) във Варна. За периода от 12 до 18 февруари във Варна и областта са регистрирани 451 заболели, като заболеваемостта е 134.75 на 10 000 души. \"През предходната шеста седмица са регистрирани 433 заболели, като заболеваемостта е била 129.37 на 10 000 души\", припомни д-р Драганова. „Имаме незначително завишаване на заболеваемостта във връзка със завишаване на болните във възрастта от 5 до 14 години. Въпреки това през седмата седмица заболеваемостта остава със среден интензитет на разпространение“, добави д-р Драганова. Във всички останали възрастови групи са наблюдава намаление на броя на болните.\r\nМарияна ВАЛЕНТИНОВА", "date": "2018.02.19", "title": "Д-р Янка Драганова, РЗИ – Варна: Незначително е увеличена заболеваемостта от остри респираторни инфекции във възрастта от 5 до 14 години"}
{"url": "http://www.focus-news.net/news/2018/02/19/2490274/glavniyat-prokuror-sotir-tsatsarov-iziska-deloto-za-pregazenata-zhena-v-s-tarnava-vrachansko.html", "text": "По повод на множество медийни запитвания, както и след сигнали до главния прокурор Сотир Цацаров за необосновано забавяне в действията на компетентната прокуратура по повод на производството за прегазената жена от 19-годишен водач на МПС в с. Търнава, Врачанско, главният прокурор е изискал незабавно материалите по досъдебното производство. Това съобщиха от пресцентъра на Прокуратурата.\r\nПредстои да се преценят действията на Окръжна прокуратура – Враца до момента с оглед възлагане на разследването на друга прокуратура.", "date": "2018.02.19", "title": "Главният прокурор Сотир Цацаров изиска делото за прегазената жена в с. Търнава, Врачанско"}
{"url": "http://www.focus-news.net/news/2018/02/19/2490277/haskovo-dvama-mladezhi-sa-zadarzhani-za-pritezhanie-na-nad-370-grama-marihuana.html", "text": "Двама младежи от Свиленград на 21 г. и 18 г. са задържани за съхранение на наркотик. Това съобщиха от ОДМВР - Хасково. Те са спрени за проверка в землището на село Момково с лек автомобил „Мазда“, шофиран от по-големия от двамата. При обиск в по-малкия е открит в калъф за очила 53 грама зелена листна маса, а до колата – буркан със същото вещество с тегло 320 грама. Полевия наркотест е потвърдил, че веществото е марихуана. Момчетата са задържани до 24 часа. Образувано е бързо производство.", "date": "2018.02.19", "title": "Хасково: Двама младежи са задържани за притежание на над 370 грама марихуана"}
{"url": "http://www.focus-news.net/news/2018/02/19/2490276/prezidentat-rumen-radev-shte-razgovarya-s-predstaviteli-na-sayuza-na-ofitserite-i-serzhantite-ot-zapasa-i-rezerva.html", "text": "На 20 февруари 2018 г., от 11.00 часа на „Дондуков“ 2, държавният глава Румен Радев ще се срещне с представители на Съюза на офицерите и сержантите от запаса и резерва. Това съобщиха от прессекретариата на държавния глава.", "date": "2018.02.19", "title": "Президентът Румен Радев ще разговаря с представители на Съюза на офицерите и сержантите от запаса и резерва"}
{"url": "http://www.focus-news.net/news/2018/02/19/2490267/normalno-se-osashtestvyava-trafikat-na-avtomobili-prez-granichnite-punktove-s-gartsiya-zlatograd-kapitan-petko-voyvoda-i-makaza.html", "text": "Нормално се осъществява преминаването през граничните пунктове с Гърция „Златоград“, „Капитан Петко войвода“ и „Маказа“ към 13.30 часа. Това съобщиха за Радио „Фокус“ – Смолян от пресцентъра на ГД „Гранична полиция“. Без проблеми и забавяния се извършва трафикът на автомобили и през останалите пунктове на българо-гръцката граница.\r\nНели ГЕРГЬОВСКА", "date": "2018.02.19", "title": "Нормално се осъществява трафикът на автомобили през граничните пунктове с Гърция „Златоград“, „Капитан Петко войвода“ и „Маказа“"}
{"url": "http://www.focus-news.net/news/2018/02/19/2490263/kyustendil-zapochvat-pledoariite-na-zashtitata-i-obvinenie-po-deloto-za-ubiystvoto-na-nikolay-radev-ot-dupnitsa.html", "text": "Започват пледоариите на защитата и обвинение по делото за убийството на Николай Радев от Дупница, предаде репортер на Радио „Фокус” – Кюстендил. В зала беше изслушан предпоследният свидетел по делото, който даде показания относно чутото от него във вечерта, в която Николай Радев е транспортиран в болницата в Дупница. Предстои да бъде изслушан и друг свидетел, но преди това се представят пледоариите по делото. Съпругата на Николай Радев е предявила заплащане на кръвнина в размер на 85 000 лева, а родителите – по 150 000 лева. Случаят е от 11 март 2014 година когато в местно заведение в Дупница умишлено е умъртвен Николай Радев, известен в града с прякора Отвертката. Според държавното обвинение извършителите са тримата мъже от фамилията Карастоянови – бащата и двамата му синове.\r\nВенцеслав ИЛЧЕВ", "date": "2018.02.19", "title": "Кюстендил: Започват пледоариите на защитата и обвинение по делото за убийството на Николай Радев от Дупница"}
{"url": "http://www.focus-news.net/news/2018/02/19/2490275/blagoevgrad-otkrita-e-protsedura-za-izbor-ombudsman-na-teritoriyata-na-obshtinata.html", "text": "На провелото се миналата седмица заседание на временната Комисия за подбор на кандидати за обществен посредник за община Благоевград бе взето решение за обявяване началото на процедура по номинация за омбудсман. Това каза за Радио „Фокус“ - Пирин Магдалена Тренчева, секретар на Общински съвет - Благоевград. По думите ѝ на базата на приетия от Общински съвет Благоевград решение, Правилник за организацията и дейността на обществения посредник на територията на община Благоевград, комисията състави обявление с правила за допустимост на кандидатите и прие процедура по подбор на кандидатите, както и сроковете за изпълнението ѝ. „Кандидатите имат 15 дневен срок след датата на публикуване на обявлението (19 февруари 2018 г.), в който да подадат документите си. Документите се приемат в сградата на Община Благоевград, ет. 1, кабинет № 108“, каза още Тренчева. По думите ѝ след изтичане на 15-дневния срок Комисията ще разгледа постъпилите документи от кандидатите и ще проведе събеседване с избраните по документи, след което ще предложи на Общински съвет Благоевград за гласуване до три кандидатури за обществен посредник. Общественият посредник ще бъде избран за срок до изтичане на мандата на настоящия Общински съвет.\r\nЛора КАЛЧЕВА", "date": "2018.02.19", "title": "Благоевград: Открита е процедура за избор омбудсман на територията на общината"}
{"url": "http://www.focus-news.net/news/2018/02/19/2490278/ivan-totev-kmet-na-plovdiv-namerihme-myasto-kade-da-postavim-parvite-podzemni-konteyneri-za-otpadatsi-na-ulitsa-otets-paisiy.html", "text": "Намерени са места за поставяне на първите подземни контейнери за отпадъци на улица „Отец Паисий“ в Пловдив. Това каза пред журналисти кметът на града инж. Иван Тотев, предаде репортер на Радио „Фокус“ – Пловдив. „Намерихме 6 квадратни метра без археология“, каза Иван Тотев. По повод ремонта на улица „Отец Паисий“ и намерените археологични находки, Тотев коментира, че първият участък от улицата е освободен. В следващите няколко дни се очаква това да се случи и с втория участък, в който миналата седмица беше намерено цяло помещение от късноантична сграда и 10 бронзови монети.\r\nВесела КРЪСТЕВА", "date": "2018.02.19", "title": "Иван Тотев, кмет на Пловдив: Намерихме място къде да поставим първите подземни контейнери за отпадъци на улица „Отец Паисий“"}
{"url": "http://www.focus-news.net/news/2018/02/19/2490252/mevlyut-chavushoglu-ako-rezhimat-na-asad-vleze-v-afrin-da-pazi-siriyskite-kyurdi-togava-nikoy-ne-mozhe-da-spre-turskata-armiya.html", "text": "Аман/Африн/Анкара. Министърът на външните работи на Турция Мевлют Чавушоглу отправи предупреждение, че ако силите на Башар Асад влязат в град Африн за да пазят сирийските кюрди, тогава няма сила, която може да спре турската армия, пише вестник „Джумхуриет”. Изявленията си Чавушоглу направи в Аман, на съвместна пресконференция с външния министър на Йордания Айман ал Сафади. „Ако режимът на Башар Асад влезе в Африн за да прочисти Отрядите за народна самоотбрана (ОНС) на сирийските кюрди и Кюрдската работническа партия (ПКК) – няма проблем. … Ако обаче отиде там за да защитава ОНС и ПКК – тогава никой не може да ни спре.”, заканва се Мевлют Чавушоглу, цитиран от „Джумхуриет”.", "date": "2018.02.19", "title": "Мевлют Чавушоглу: Ако режимът на Асад влезе в Африн да пази сирийските кюрди, тогава никой не може да спре турската армия"}
{"url": "http://www.focus-news.net/news/2018/02/19/2490279/ria-novosti-irakski-sad-osadi-na-smart-zhena-ot-turski-proizhod-zaradi-vrazki-s-islyamska-darzhava.html", "text": "Централният криминален съд в Багдад осъди на смърт жена от турски произход заради връзки с „Ислямска държава“, съобщава местното издание “Aл Ватан“, предава РИА Новости. \r\nПо данни на изданието, 48-годишната турска гражданка е пристигнала в Ирак заедно със своя съпруг и двама сина, тъй като семейството им „е искало да бъде част от „Ислямска държава“, която следва Шериата“. Според думи на неназованата осъдена на смърт, нейният съпруг и двете им деца са били убити при въздушен удар. \r\nОсвен това още 10 турски жени на възраст между 20 и 50 години са осъдени на различни срокове лишаване от свобода заради подобни обвинения. Всички те са били задържани в Мосул и Тел Афар, които дълго време бяха контролирани от терористичната организация.    : Цанко Цолов", "date": "2018.02.19", "title": "РИА Новости: Иракски съд осъди на смърт жена от турски произход заради връзки с „Ислямска държава“"}
{"url": "http://www.focus-news.net/news/2018/02/19/2490284/tanjug-sebastian-kurts-shte-poseti-sofiya-vav-vtornik.html", "text": "Австрийският канцлер Себастиан Курц ще посети София във вторник, където ще се срещне с български премиер Бойко Борисов, като подготовка за началото на австрийското председателство на Съвета на ЕС, което започва през юли, съобщава сръбската агенция Tanjug. \r\nБългария пое европредседателството на първия януари от Естония, като на първия юли София ще го предаде на Виена. : Цанко Цолов", "date": "2018.02.19", "title": "Tanjug: Себастиан Курц ще посети София във вторник"}
{"url": "http://www.focus-news.net/news/2018/02/19/2490285/haskovo-frenski-i-alzhirski-grazhdanin-s-falshivi-litovski-dokumenti-sa-zadarzhani-pri-vlizane-v-stranata-na-gkpp-kapitan-andreevo.html", "text": "Вчера на ГКПП \"Капитан Андреево\" е пристигнал за влизане в страната лек автомобил „Мерцедес“, с водач френският гражданин Рабах Г./46 г./. С него пътувал алжирският гражданин Билал Г. /29 г./, който представил за обработка литовско разрешително за пребиваване и литовска шофьорска книжка. Това съобщиха от ГД \"Гранична полиция\". Граничните полицаи изготвили експертни справки, които установили, че литовските документи са фалшиви. Двамата мъже са задържани в Гранично полицейско управление-Свиленград, срещу тях са образувани бързи производства.", "date": "2018.02.19", "title": "Хасково: Френски и алжирски гражданин с фалшиви литовски документи са задържани при влизане в страната на ГКПП \"Капитан Андреево\""}
{"url": "http://www.focus-news.net/news/2018/02/19/2490273/stara-zagora-gradat-se-pokloni-pred-pametta-na-apostola.html", "text": "С венци и цветя отрупаха днес старозагорци паметника на Васил Левски. Стотици граждани дойдоха да се поклонят пред паметта на Апостола на свободата по повод 145 години от гибелта му. Това съобщиха от пресцентъра на Община Стара Загора.\r\nОбщоградският ритуал започна със заупокойна литургия, отслужена от Старозагорския митрополит Киприан и свещеници. Духовият оркестър и почетна рота на Старозагорския гарнизон също се включиха в поклонението. \r\n„Васил Левски се превръща в история, в легенда, в символ. Когато увисва на бесилото, той вече е завършил своето дело“, каза митрополит Киприан. По думите му и днес Апостола продължава да ни нашепва и да ни помага да изправим наведените глави  и да избистрим помътените погледи. \r\nУченици от Средно училище „Васил Левски“ разказаха за живота и дейността на Апостола на свободата в поетичен  рецитал.  „Смъртта на едного, промени живота на всинца ни“, каза в художествената си изповед актьорът Ивелин Керанов.  \r\n„Всяка година заставаме на това свято място и се опитваме да си припомним заветите на Апостола – фигура, която времето не успя да оскверни. Трябваш ни, Дяконе, трябваш ни днес, за да обединиш българите, за да внушиш, че сме длъжни да служим на народа си за благото на България и за благото на нашия град“, каза в емоционалното си слово Иванка Сотирова, зам.-кмет на Община Стара Загора. „Тази икона никога не бива да бъде забравяна“, призова Сотирова. \r\nВенци и цветя пред паметника на Левски бяха поднесени от името на Община Стара Загора, Старозагорския военен гарнизон, Общинския съвет, областния управител, СУ „В. Левски\", Старозагорската митрополия, Шесто основно училище „Св. Никола“. \r\nПред паметта на Левски склониха глава зам.-кметовете на Община Стара Загора Иванка Сотирова, Красимира Чахова, Янчо Калоянов, председателят на Общинския съвет Таньо Брайков,  областният управител Гергана Микова, зам.-областният управител Петя Чакърова, депутатът Радостин Танев, бригаден генерал Костадин Кузмов, командир на Старозагорския гарнизон, общински съветници, представители на политически партии. Стотици граждани,  деца от старозагорски детски градини и  училища също положиха цветя на паметника.", "date": "2018.02.19", "title": "Стара Загора: Градът се поклони пред паметта на Апостола"}
{"url": "http://www.focus-news.net/news/2018/02/19/2490287/predsedatelyat-na-narodnoto-sabranie-tsveta-karayancheva-shte-uchastva-v-interparlamentarnata-konferentsiya-za-stabilnost-ikonomicheska-koordinatsiya-i-upravlenie-v-es-v-bryuksel.html", "text": "Председателят на Народното събрание Цвета Караянчева ще участва в Брюксел в Интерпарламентарната конференция за стабилност, икономическа координация и управление в Европейския съюз (ЕС). Това е третият форум от календара на Парламентарното измерение на Българското председателство на Съвета на ЕС, съобщиха от пресцентъра на Народното събрание. \r\nНа 20 февруари 2018 г. в 08.45 часа  председателят на Народното събрание Цвета Караянчева ще се срещне с председателя на Европейския парламент Антонио Таяни. \r\nВ 9.15 часа двамата ще открият пленарната сесия „Укрепване на устойчивостта и стабилизацията в Икономическия и паричен съюз“ в рамките на форума за стабилност, икономическа координация и управление в Европейския съюз“. \r\nВ 11.00 часа Цвета Караянчева ще разговаря с членовете на България в Европейския парламент, а в 12.30 часа ще се срещне с еврокомисаря, отговарящ за цифровата икономика и общество Мария Габриел.", "date": "2018.02.19", "title": "Председателят на Народното събрание Цвета Караянчева ще участва в Интерпарламентарната конференция за стабилност, икономическа координация и управление в ЕС в Брюксел"}
{"url": "http://www.focus-news.net/news/2018/02/19/2490290/mvr-stolichni-politsai-sa-zadarzhali-trima-mazhe-neposredstveno-sled-kato-protivozakonno-otneli-avtomobil.html", "text": "На 15 февруари, около 09.00 часа при провеждане на полицейска операция на територията на столицата от служители от сектор „Престъпления свързани с МПС“- СДВР,  в Девето Районно управление бил получен сигнал за противозаконно отнет лек автомобил „Мерцедес“. Това съобщиха от пресцентъра на МВР. Информацията гласяла,  че колата е открадната с работещ двигател от района  на бул. „Сливница“. В хода на операцията противозаконно отнетата кола била засечена от служителите на СДВР да се движи по бул. „Сливница“ посока Околовръстен път, заедно с ескортиращ я автомобил „Фолксваген Голф“. След кратко преследване полицаите задържали двете коли и намиращи се в тях трима мъже при опит да укрият крадената кола в района на Перник. Установена била самоличността на тримата- Л.А/37г./, известен с прякор „Таратора“ , А.Я./41г./, с прякор „Шиндлера“, криминално проявени, от София, и Н.Г./35г./ - от пернишкото село Лобош. След извършените процесуално- следствени действия в рамките на образуваното досъдебно производство, материалите са докладвани в Софийска районна прокуратура. Л.А. и А.Я са привлечени като обвиняеми за престъпление по чл.346 от НК и са им наложени мерки „задържане под стража“. Н.Г. е разпитан като свидетел и освободен.", "date": "2018.02.19", "title": "МВР: Столични полицаи са задържали трима мъже, непосредствено след като противозаконно отнели автомобил"}
{"url": "http://www.focus-news.net/news/2018/02/19/2490282/prof-kostadin-dinchev-folklorist-nyakolko-spetsifichni-obrednosti-se-izpalnyavat-v-yugozapadna-balgariya-okolo-velikden.html", "text": "Няколко специфични обредности се изпълняват в Югозападна България около Великден. Това каза за Радио „Фокус“ – Пирин проф. Костадин Динчев, фолклорист и почетен гражданин на Благоевград. По думите му в селищата на дясно от Струма и по-специално в Огражденско-Малешевския край се изпълнява обичаят „Дрельо“. „Както е известно в периода на постите последната седмица е Лазаровата седмица и Връбница, където има разгърнати обредни елементи. Например лазаруването в Югозападна България е доста интересно, защото тук се изпълнява обичая „Калиманка“, който съответства на общобългарското „Комичане“, каза още проф. Динчев. Той обясни, че името „Калиманка“ идва под въздействието на съседна Гърция, където кало-кали означава „добрата майка“ и „добрия татко“. „Затова тук лазаруването е разгърнато, като дори в село Игарлище има специален обичай – лазарнките да обхождат прясно починалите хора, особено младите“, подчерта проф. Динчев.\r\nЛивия НИНОВА", "date": "2018.02.19", "title": "Проф. Костадин Динчев, фолклорист: Няколко специфични обредности се изпълняват в Югозападна България около Великден"}
{"url": "http://www.focus-news.net/news/2018/02/19/2490283/blagoevgrad-pod-nadslov-obesen-be-no-nivga-ne-umrya-v-simitli-byaha-otbelyazani-145-godini-ot-gibelta-na-vasil-levski.html", "text": "Под надслов „Обесен бе, но нивга не умря“ в Симитли бяха отбелязани 145 години от гибелта на Васил Левски. Това каза за Радио „Фокус“ – Пирин Таня Тасева, експерт „Връзки с обществеността“ към Общината. Тя добави, че жителите и гостите на Симитли са преклонили глава пред подвига на Левски, полагайки венци и цветя в знак на признателност пред безсмъртното дело на Апостола на свободата. Организирано е било и шествие, което е минало през площада под дъжда. „В ритъма от барабан, площада прекосиха много граждани. Признателни граждани се събраха в мемориалния парк край бюст-паметника на Левски, където деца изнесоха рецитал на творби за Апостола. Ученици от четвърти и първи клас, рецитираха едни от най- силните стихове, едни от най-въздействащите“, каза още Тасева. Кметът на Общината Апостол Апостолов и заместник-кметът Евгения Георгиева са участвали в програмата, като са положили венци на признателност на паметника на Левски. Народният представител Стефан Апостолов също се преклони пред Апостола. Фен клубът ФК „Левски“ - София, представляван от най- малкия фен в Симитли е поднесъл цветя пред бюст-паметника на Васил Левски. „Особена почит отдават жителите на Симитли и общината към Лески, Дякона, Апостола на свободата. Местните са с гордостта и отговорността, че по родна за тях симитлийска земя е пребивавал Васил Иванов Кунчев. Затова че Левски е бил тук свидетелстват исторически източници. Според които Васил Левски е пребивавал в Тросковския манастир, манастирът, закътан в подножието на величествените Коматински скали, край село Брестово, манастирът, емблема на община Симитли, по който макет е граден и Рилският манастир“, добави Тасева.\r\nЛивия НИНОВА", "date": "2018.02.19", "title": "Благоевград: Под надслов „Обесен бе, но нивга не умря“ в Симитли бяха отбелязани 145 години от гибелта на Васил Левски"}
{"url": "http://www.focus-news.net/news/2018/02/19/2490280/pazardzhik-obshtinskiyat-rakovoditel-na-gerb-ginche-karaminova-i-predstaviteli-na-partiyata-podnesoha-tsvetya-pred-pametnika-na-vasil-levski.html", "text": "ГЕРБ - Пазарджик отбеляза 145 години от смъртта на Васил Левски, съобщиха от ПП ГЕРБ - Пазарджик. Пред паметника на Апостола на свободата, на едноименния площад в Пазарджик, се преклониха общинският ръководител на ГЕРБ - Пазарджик Гинче Караминова, представители на ЖГЕРБ и „Старейшини“ ГЕРБ. Цветя поднесоха и ръководителите на областната и общинската организация на МГЕРБ Надежда Терзиева и Николай Ангелов. От името на евродепутата  Андрей Новаков бе поднесен венец. Стотици граждани се стекоха днес на площада пред паметника, за да почетат паметта на Левски с рецитал и едноминутно мълчание.", "date": "2018.02.19", "title": "Пазарджик: Общинският ръководител на ГЕРБ Гинче Караминова и представители на партията поднесоха цветя пред паметника на Васил Левски"}
{"url": "http://www.focus-news.net/news/2018/02/19/2490286/varna-narodnite-predstaviteli-ot-gerb-emiliya-milkova-i-pavel-hristov-organizirat-priemni-za-grazhdani.html", "text": "Народните представители от ПП ГЕРБ Емилия Милкова и Павел Христов ще проведат приемни за граждани във Варна и Провадия. Това съобщиха от пресцентъра на ПП ГЕРБ – Варна. Емилия Милкова ще отговаря на въпроси на варненци от 15.30 часа в клуба на партията на ул. „Г. Бенковски” №1 в града.\r\nПавел Христов организира приемна в Провадия. Тя ще се състои от 16.00 часа в клуба на ПП ГЕРБ (на първия етаж в сградата на Младежкия дом) в града.", "date": "2018.02.19", "title": "Варна: Народните представители от ГЕРБ Емилия Милкова и Павел Христов организират приемни за граждани"}
{"url": "http://www.focus-news.net/news/2018/02/19/2490292/shumen-54-kg-kanabis-sa-izzeti-pri-razkrivaneto-na-moderna-narkooranzheniya-kray-veliki-preslav.html", "text": "54 кг канабис са иззети при разкриването на модерна наркооранжения в Шуменско, предаде репортер на Радио „Фокус“ - Шумен. Подробности за успешната реализация на криминалистите от ОДМВР - Шумен бяха дадени на брифинг с участието на ст. комисар Ялчън Расим, директор на ОДМВР- Шумен, Маргарита Георгиева, административен ръководител - окръжен прокурор на Окръжна прокуратура - Шумен и заместник окръжният прокурор на Шумен Орлин Куздов. Към реализация полицейските служители са пристъпили на 16 февруари, след получен оперативен сигнал. Акцията е проведена под надзор на прокурор от Окръжната прокуратура в Шумен. В имот край Велики Преслав, в момент на сделка с наркотични вещества, били установени трима мъже с инициали  Е.Б. (на 46 г. от Велики Преслав), А.Н. (на 42 г. от София) и Т.Г. (на 34 г. от Варна). Имотът бил обитаван от 42-годишния с инициали А.Н. Задържан на място е и Т. Г. От него са иззети 8 400 лева. При претърсване в имота на А.Н. са намерени и иззети 4 кг марихуана и везна. При последващо претърсване в село Кочово е открита оранжерия за отглеждане на канабис. Вътре са намерени 11 чувала със суха тревиста маса, като при полеви наркотест веществото е реагирало на канабис. Намерени са 700 саксии, част от тях са били обрани, а в останалите растенията са били в различна фаза на растеж. Открити са и множество препарати, необходими за третиране на растенията. Оранжерията е на площ 80 кв. м, била е разположена на територията на подохранилище. Открита е в работен режим, с много добре изградена отоплителна, вентилационна и напоителна система. Общото намерено количество е около 54 кг суха маса, от които 11 кг са т. нар. глави - съцветия на растението, а останалите 42 кг са суха тревиста маса. Първоначално лицата са били задържани за срок до 24 часа. Образувано е досъдебно производство. Александър Наков от София и Ерджан Балов от Велики Преслав имат повдигнати обвинения за държане и производство на наркотични вещества - марихуана в големи размери. Стойността на продукцията е за над 200 000 лв. \"Повдигнатото обвинение ще бъде разширено с обвинение и във връзка с отглеждането\", посочи Орлин Куздов. Спрямо двамата обвиняеми е взета мярка „Задържане под стража“. Трето лице, заловено в момента на сделка, е с повдигнато обвинение за опит за придобиване на наркотични вещества, но не в големи размери. Спрямо него е взета мярка \"Подписка\". „Предстои още работа по делото, много експертизи, за доизясняване на обективната истина по целия казус“, каза Орлин Куздов. \r\nОкръжният прокурор Маргарита Георгиева посочи, че е събран огромен доказателствен материал, който предстои да бъде анализиран, да се презизират обвиненията, да се работи с още свидетели и да се прецени дали е налице необходимост от съпривличане и на други лица в качеството им на обвиняеми. „Изключително добре свършена работа от страна на криминалистите, защото това е скъпоизготвена и добре поддържана лаборатория, много сериозна инвестиция, откъм техническо оборудване и съответно количество на отглежданите растения, тук всичко е направено изключително скъпо и професионално, инвестицията е с цел осигуряване на получаване на добри неправомерни доходи“, каза Маргарита Георгиева. По думите на Орлин Куздов, няма досега данни, че лицата са успели да продадат от наркотичното вещество. „И в това е и най-голямата заслуга на криминалстите от ОД на МВР, че не са допуснали канабисът да стигне до пазара“, каза още Куздов. Работата по документиране на престъплението продължава под ръководството на наблюдаващ прокурор от ОП - Шумен.\r\nИвелина ИВАНОВА", "date": "2018.02.19", "title": "Шумен: 54 кг канабис са иззети при разкриването на модерна наркооранжения край Велики Преслав"}
{"url": "http://www.focus-news.net/news/2018/02/19/2490294/nad-19-godini-se-e-protochilo-nay-prodalzhitelnoto-proizvodstvo-ustanoveno-ot-inspektorata-kam-vss-v-perioda-1-oktomvri-31-dekemvri-2017-g.html", "text": "Дело за собственост на дворно място от 890 кв. м, намиращо се в софийското с. Волуяк, продължило 19 години, 1 месец и 27 дни, е най-продължителното производство, установено от Инспектората към Висшия съдебен съвет (ИВСС) при проверка на 188 заявления от граждани за забавени дела, извършена в периода 1 октомври – 31 декември 2017 г. Това съобщиха от пресцентъра на ИВСС.\r\n113 от заявленията за нарушаване на правото на разглеждане и решаване на делата в разумен срок по глава Трета „а” от Закона за съдебната власт (ЗСВ) са основателни – 44 са по наказателни дела, 69 са по граждански, търговски и административни дела.\r\nПроизводството за собственост на дворно място от 890 кв. м (иск по чл. 108 от Закона за собствеността), продължило 19 години, 1 месец и 27 дни, е започнало през март 1998 г. в Софийския районен съд (СРС) и е приключило окончателно през май 2017 г. \r\nПрез този период делото е разглеждано веднъж от първоинстанционния съд (СРС), 3 пъти от въззивния съд (Софийски градски съд) и  3 пъти от Върховния касационен съд (ВКС). Причината е, че през 2004 г. ВКС е обезсилил решението на възвивната инстанция, а през 2012 г. е отменил решението на въззивната инстанция, като и двата пъти е върнал делото за ново разглеждане от друг състав на въззивния съд. Така разглеждането на делото от въззивната инстанция е започнало за трети път отначало 11 години след подаването на въззивната жалба срещу първоинстанционното решение, постановено от СРС през април 2001 г.\r\nГолямата продължителност на производството се дължи и на факта, че при разглеждането на делото от отделните въззивни и касационни състави са допускани забавяния в движението му.\r\nВторото въззивно производство в СГС е продължило 7 години и 2 месеца. Проведени са 9 съдебни заседания, насрочвани през големи интервали от време – от 6 до 9 месеца. Още в началото на това въззивно производство е допуснато забавяне, тъй като разпореждането на съда от 1 март 2004 г. за отстраняване на нередовности по исковата молба е връчено на ищците на 31 октомври 2005 г., т.е. 1 година и 7 месеца по-късно, защото съобщението на съда два пъти неправилно е било адресирано до ответниците.\r\nПри третото разглеждане на делото от СГС съдът е постановил решението си почти 2 години след изтичане на установения в чл. 190 ГПК (отм.) 30-дневен срок.\r\nОсвен това при първите две касационни производства във ВКС съдебните заседания за разглеждане на делото са проведени съответно 14 месеца и 9 месеца след образуването му.\r\nВъз основа на констатациите становището на Инспектората към ВСС е, че е налице значително неоснователно удължаване на съдебното производство с около 12 години, отговорност за което носят компетентните съдебни органи.\r\nСред 44-те основателни заявления по наказателни дела най-продължително е дело за документна измама. Производството е за получаване на възстановен ДДС чрез използване на документ с невярно съдържание без правно основание с намерение да го присвои, като документната измама е в особено големи размери, представляваща особено тежък случай (престъпление по чл. 212, ал. 4, вр. ал. 1, пр. 1, вр. чл. 20, ал. 4, вр. чл. 26, ал. 1 от Наказателния кодекс) и е продължило 18 години и 10 месеца.\r\nОбвиняемите по делото са 19 и по заявление на един от тях Инспекторатът към ВСС веднъж вече е проверявал производството. Резултатите от проверката са включени в отчета на ИВСС за установените нарушения на правото на разглеждане и решаване на делата в разумен срок по глава Трета „а” от ЗСВ (нарушение на чл. 6 от Конвенцията за защита правата на човека и основните свободи) за периода 1 юли – 30 септември 2017 г., който може да се прочете на интернет страницата на ИВСС - http://www.inspectoratvss.bg/bg/page/16. Съобщението на ИВСС за това дело е на адрес: http://www.inspectoratvss.bg/bg/pubs/321?tip=0.\r\nВ периода 1 октомври – 31 декември 2017 г. Инспекторатът към ВСС е разгледал заявленията за забавени дела на други четирима обвиняеми по делото за документна измама, продължило спрямо тях 18 години и 10 месеца, и е установил, че те са основателни. \r\nОтчетът на Инспектората към ВСС за установените нарушения на правото на разглеждане и решаване на делата в разумен срок по глава Трета „а” от ЗСВ (нарушение на чл. 6 от Конвенцията за защита правата на човека и основните свободи) за периода 1 октомври – 31 декември 2017 г. може да се прочете на интернет страницата на ИВСС -  http://www.inspectoratvss.bg/bg/page/16. \r\nПо информация от Министерството на правосъдието за този период са сключени 31 споразумения, по които общата изплатена сума за обезщетения е 60 100 лв. Максималният размер на обезщетението, предвиден в ЗСВ, е 10 000 лв.", "date": "2018.02.19", "title": "Над 19 години се е проточило най-продължителното производство, установено от Инспектората към ВСС в периода 1 октомври – 31 декември 2017 г."}
{"url": "http://www.focus-news.net/news/2018/02/19/2490293/ivan-totev-kmet-na-plovdiv-priklyuchi-asfaltiraneto-na-bulevard-vasil-aprilov-neobhodima-e-samo-markirovka.html", "text": "Приключи асфалтирането на булевард „Васил Априлов“ в Пловдив. Това каза пред журналисти кметът на града инж. Иван Тотев, предаде репортер на Радио „Фокус\" - Пловдив. „В момента се подреждат пътните знаци. Проблемът е, че ни трябват два дни хубаво време за поставянето на маркировка. Ако няма такова, ще говорим с КАТ за временна маркировка“, каза Иван Тотев. По думите му на 3 март булевардът ще бъде отворен и ще се спазят всички срокове. „Веднага след 3 март затваряме следващия участък на булевард „Руски“, който е от ул. „Любен Каравелов“ към ул. „Гладстон“, каза Иван Тотев.\r\nВесела КРЪСТЕВА", "date": "2018.02.19", "title": "Иван Тотев, кмет на Пловдив: Приключи асфалтирането на булевард „Васил Априлов“, необходима е само маркировка"}
{"url": "http://www.focus-news.net/news/2018/02/19/2490296/metodi-biserkov-obshtina-petrich-fakelnoto-shestvie-koeto-shte-se-provede-v-grada-po-povod-godishninata-ot-gibelta-na-levski-shte-bade-mnogo-grandiozno.html", "text": "Факелното шествие, което ще се проведе в Петрич по повод годишнината от гибелта на Левски, ще бъде много грандиозно. Това каза за Радио „Фокус“ – Пирин Методи Бисерков, началник отдел „Образование и култура“ към Дирекция „Образование, култура, спорт, социални дейности и здравеопазване“ в Общината. По думите му ръководството на Петрич вече има тригодишен опит в организирането на събитието, което ще спомогне за неговата добра реализация днес. „Шествието ще тръгне от централния градски площад и ще приключи пред паметника на „Народните будители“, където с кратък литературно-музикален спектакъл и поднасяне на цветя ще отдадем почит към Апостола. В шествието ще вземат участие представителни групи от всички училища, които се намират на територията на община Петрич, както и от читалищата, спортните клубове, сдружения и прочие. Шествието ще бъде предвождано от портрета на Васил Левски, веднага след него ще има 12 метров трибагреник, който е носен от момичета в народни носии. Това е една лека препратка към Райна Княгиня и безсмъртието на нашите борци за свобода“, каза още Бисерков. Той добави, че след това в шествието ще се подредят училищата и гостите на града, както и жителите му. „Това, което е ново тази година е, че в него ще участват наши колеги от общините, които са по поречието на реките Струма и Места.  Имаме потвърдено участие от общините Сандански, Кресна, Струмяни, Симитли и Разлог. Наистина това ще бъде едно голямо и запомнящо се отбелязване на годината. Дано и с предаването „Петрич – древен и вековечен“ успеем да ангажираме повече граждани и институции, които да се включат в отбелязването на 145 години от гибелта на Васил Левски“, допълни Бисерков.\r\nЛивия НИНОВА", "date": "2018.02.19", "title": "Методи Бисерков, Община Петрич: Факелното шествие, което ще се проведе в града по повод годишнината от гибелта на Левски, ще бъде много грандиозно"}
{"url": "http://www.focus-news.net/news/2018/02/19/2490281/direktorat-na-istoricheski-muzey-iskra-kazanlak-momchil-marinov-levski-e-emanatsiya-na-balgarshtinata-v-nay-visshata-y-forma.html", "text": "С панихида в храм „Свeта Троица“, където през месец февруари 1869 г. Апостолът на свободата йеродякон Игнатий – Васил Левски, е взел участие във вечерното богослужение, бе поставено началото на събитията в Казанлък по повод 145 години от обесването на Васил Левски, предаде кореспондент на Радио „Фокус“. Панихидата бе отслужена от архиерейски наместник Петко Мотев в съслужие с казанлъшки свещеници. По-късно бяха поднесени цветя пред паметната плоча на Апостола на бул. “23 Пехотен шипченски полк“.\r\nПред бюст-паметника на Васил Левски в едноименния парк се състоя и церемония по повод годишнината. „Според акад. Николай Хайтов Левски е еманация на българщината в най-висшата й форма. Левски е единственият наш национален герой, който е признат още приживе, независимо от политическа мода, независимо от всякаква конюнктура. Може би смисълът да си спомняме Левски е да следваме неговите завети“, каза в словото си пред присъстващите директорът на Исторически музей „Искра“ Момчил Маринов.\r\nМузикално – поетичен рецитал изнесоха деца от Народно читалище „ Пробуда“ в село Копринка. Участие в инициативите взеха и възпитаници на Школата по  вокално пеене към Народно читалище „ Възродена Искра“ в Казанлък.\r\nСлавяна ГАЙДАРОВА", "date": "2018.02.19", "title": "Директорът на Исторически музей „Искра“-Казанлък Момчил Маринов: Левски е еманация на българщината в най-висшата й форма"}
{"url": "http://www.focus-news.net/news/2018/02/19/2490295/ungarskiyat-premier-viktor-orban-balgariya-e-chlen-na-es-i-bi-tryabvalo-da-bade-chlen-na-shengenskoto-prostranstvo.html", "text": "Не е достатъчно Балканите да бъдат само в политически смисъл в Европейския съюз, а трябва да имат автомагистрали и жп линии, за да се сраснат с икономическото тяло на Европа. Това каза унгарският премиер Виктор Орбан в изявление след срещата си с българския министър-председател Бойко Борисов, предаде репортер на Агенция „Фокус“. Според Орбан има историческа възможност и историческа тежест е на гърба на Българското председателство, защото се е отворила \"нова врата\" за интеграцията на Балканите в ЕС. „Виждаме, че България е член на ЕС и би трябвало да бъде и член на Шенгенското пространство. Още не е, но между България и Унгария има много други страни, които отдавна желаят да бъдат членове на ЕС, но това досега не се е случило“, заяви Орбан. По думите му с радост се вижда, че България поема историческа отговорност и взима в свои ръце този въпрос. „Чудесно решение е, че през месец май ще има една голяма конференция за Балканите“, заяви Орбан. \r\nДеница КИТАНОВА", "date": "2018.02.19", "title": "Унгарският премиер Виктор Орбан: България е член на ЕС и би трябвало да бъде член на Шенгенското пространство"}
{"url": "http://www.focus-news.net/news/2018/02/19/2490299/sport-elena-vesnina-pobedi-shuay-pen-na-starta-na-turnira-v-dubay.html", "text": "Рускинята Елена Веснина победи с 2:0 сета китайката Шуай Пен на старта на турнира в Дубай и се класира за втория кръг от надпреварата. Противничка на Веснина ще бъде Йелена Остапенко, която е поставена под номер 4 в схемата на турнира и шесто място в световната ранглиста, в която рускинята заема 23-та позиция.", "date": "2018.02.19", "title": "Спорт: Елена Веснина победи Шуай Пен на старта на турнира в Дубай"}
{"url": "http://www.focus-news.net/news/2018/02/19/2490291/dobrich-izlozhba-poznatiyat-i-nepoznat-apostol-predstavya-obshtinskiyat-mladezhki-tsentar-zahari-stoyanov.html", "text": "Изложба „Познатият и непознат Апостол“ представя Общинският младежки център (ОМЦ) „Захари Стоянов“, предаде кореспондентът на Радио „Фокус” – Варна. Изложбата, подредена във фоайето на центъра, която може да бъде разгледана в следващите две седмици, е посветена на 145 години от гибелта на Васил Левски, каза Силвия Венелинова, организатор в ОМЦ. „Нетрадиционното в нея е, че той е представен по различен от общоприетия начин и не толкова много, защото всъщност експозицията показва Васил Левски в рисувани поредици. Обхванати са два момента. \r\nЕдната рисувана поредица е озаглавена „Неуловимият гостенин от Русе“, създадена от Владо Коновалов. Също и един започнат и недовършен проект, който е по разказа на Иван Вазов „Апостолът в премеждие“ с работен екип Николай Бебенов и Стоян Комитски“, каза Силвия Венелинова. ОМЦ отправя покана към всички любознателни граждани да посетят Младежкия център, за да видят Левски по един нетрадиционен начин. Желанието е да бъдат провокирани най-вече младите хора и да разгледат този своеобразен и интересен разказ за Апостола. Избраната форма на представяне е тази на комикса. \r\nИзложбата обхваща пълната информация за Васил Левски, добави Силвия Венелинова. По думите й той е представен точно така, както всеки българин си го представя. Представена е информация от всекидневника „Добруджанска поща“, отпечатан през далечната 1942 година. Публиката може да се запознае със стъпките на Левски в Добруджа по разкази и данни на хора, които са били очевидци на делата му. Тази информация от първа ръка по думите на Силвия Венелинова е малко позната и любопитна. Въпреки, че рисуваните поредици са във формат комикс, разказът в тях е представен с нужната сериозност и достоверност, без това да накърнява по някакъв начин облика на този български герой.   \r\nЖулиета НИКОЛОВА", "date": "2018.02.19", "title": "Добрич: Изложба „Познатият и непознат Апостол“ представя Общинският младежки център „Захари Стоянов“"}
{"url": "http://www.focus-news.net/news/2018/02/19/2490301/veliko-tarnovo-kontsert-spektakalat-vazrozhdenski-razkazi-e-podarak-za-zhitelite-na-grada-po-sluchay-140-ata-godishnina-ot-osvobozhdenieto-i-170-ata-godishnina-ot-rozhdenieto-na-hristo-botev.html", "text": "Впечатляващият концерт-спектакъл „Възрожденски разкази“ е подаръкът за великотърновци по случай 140-годишнината от Освобождението на България и 170 години от рождението на големия български поет и революционер Христо Ботев. Това съобщиха от пресцентъра на Община Велико Търново. Продукцията е дело на Ансамбъл „Чинари“, а жестът към жителите и гостите на Велико Търново е от страна на Община Велико Търново и кмета Даниел Панов. \r\nКонцертът ще се състои на 1 март /четвъртък/ в голямата зала на Музикално-драматичния театър „Константин Кисимов“, а началото му е в 19,00 ч. Входът е свободен – с покани, които могат да бъдат намерени на касите на МДТ.\r\n„Възрожденски разкази“ е музикално-танцов спектакъл, който връща времето в епохата на Възраждането и борбата на българския народ за свобода. Вихрени хороводни произведения, патриотични маршове и възрожденски песни са съчетни с едни от на-съкровените и любими произведения на Христо Ботев – „Майце си“, „Моята молитва“, „Елегия“. Шедьоврите на големия поет и революционер са вплетени в ритъма на автентичната фолклорна музика. \r\nСпектакълът носи послание за пробуждане на националния дух и гордостта на българите и за съхраняване на спомена за бележитите личности от епохата на Възраждането. \r\nХореограф, сценарист и режисьор на постановката е Асен Павлов. В спектакъла на Ансамбъл „Чинари“ участват Квартет „България“, Трио „Булгарина“ и Костадин Генчев.", "date": "2018.02.19", "title": "Велико Търново: Концерт-спектакълът „Възрожденски разкази“ е подарък за жителите на града по случай 140-ата годишнина от Освобождението и 170-ата годишнина от рождението на Христо Ботев"}
{"url": "http://www.focus-news.net/news/2018/02/19/2490288/kyustendil-s-shestvie-ot-ploshtad-svoboda-v-dupnitsa-byaha-pocheteni-145-godini-ot-smartta-na-vasil-levski.html", "text": "С шествие от площад “Свобода” до паметника на Васил Левски в Дупница бяха почетени 145 години от смъртта на Апостола. Това съобщи за Радио „Фокус” – Кюстендил Христо Апостолов, експерт към Община Дупница. По думите му повече от 200 души са участвали в шествието, организирано от Община Дупница и Сдружение „Патриоти Дупница”. В шествието са се включили архиерейският наместник на Дупнишка духовна околия – отец Георги Паликарски, много граждани, ученици и деца, представители на различни институции. „Всеки от нас трябва да открие в Левски онова, което иска да предаде на децата си, на идните български поколения. Народ, който не се интересува от миналото си, не се интересува и от бъдещето си”, каза в словото си кметът на Община Дупница инж. Методи Чимев. В тържествената програма се включиха мъжкият хор “Св. Иван Рилски”, вокална група “Арт Поп”, танцов състав “Зора” и други. Пред паметника на Апостола са поднесени венци и цветя от участниците в шествието.\r\nВенцеслав ИЛЧЕВ", "date": "2018.02.19", "title": "Кюстендил: С шествие от площад “Свобода” в Дупница бяха почетени 145 години от смъртта на Васил Левски"}
{"url": "http://www.focus-news.net/news/2018/02/19/2490305/kmetat-na-sofiya-yordanka-fandakova-shte-prisastva-na-validiraneto-na-spetsialno-izdanie-na-poshtenska-marka-na-tema-sofiya-evropeyska-stolitsa-na-sporta-2018-na-20-fevruari.html", "text": "На 20 февруари 2018 г., вторник, от 11.00 часа кметът на София Йорданка Фандъкова, Елен Герджиков - председател на Столичен общински съвет и Димитър Геновски, заместник–министър на транспорта, информационните технологии и съобщенията, Деян Дънешки, изпълнителен директор на Български пощи, медии, филателисти. Това съобщиха от пресцентъра на Столична община.\r\nСъбитието ще се проведе в Музея за история на София на пл.“Бански“ 1", "date": "2018.02.19", "title": "Кметът на София Йорданка Фандъкова ще присъства на валидирането на специално издание на пощенска марка на тема „София – Европейска столица на спорта 2018“ на 20 февруари"}
{"url": "http://www.focus-news.net/news/2018/02/19/2490298/ungarskiyat-premier-viktor-orban-kanim-balgarskite-investitori-da-uchastvat-v-uspeha-na-ungariya.html", "text": "Каним българските инвеститори да участват в успеха на Унгария. Това каза унгарският премиер Виктор Орбан в изявление след срещата си с българския министър-председател Бойко Борисов, предаде репортер на Агенция „Фокус“. „Благодарен съм, че вашият премиер ме прие. Поздравявам го. Виждам, че Българското председателство върви добре. Тук идва половин Европа при вас. България в европейската политика днес. Унгария и България имат сърдечни приятелски отношения. В двустранните ни връзки няма никакви конфликти. Имаме съзнание за общо историческа съдба. По време на историята сме издържали на големи изпитания съвместно и в далечното минало и по време на Втората световна война“, каза Орбан. По думите му политиката е светът на интересите, но тук, в Централна Европа и на Балканите, този въпрос изглежда малко по-различно. „Тук сърцето, приятелството и историята тежат много. Изразих на вашия премиер, приятелството и признанието на унгарския народ към него и вас“, каза той. Орбан  поясни, че желае унгарците да участват  в изграждането и развитието на България. „Каним българските инвеститори да участват в успеха на Унгария“, допълни Орбан. \r\nДеница КИТАНОВА", "date": "2018.02.19", "title": "Унгарският премиер Виктор Орбан: Каним българските инвеститори да участват в успеха на Унгария"}
{"url": "http://www.focus-news.net/news/2018/02/19/2490289/ungarskiyat-premier-viktor-orban-ungariya-vinagi-shte-podkrepya-satrudnichestvoto-mezhdu-balgariya-i-turtsiya-granitsite-tryabva-da-se-ohranyavat.html", "text": "Унгария винаги ще подкрепя сътрудничеството между България и Турция. Това каза унгарският премиер Виктор Орбан в изявление след срещата си с българския министър-председател Бойко Борисов, предаде репортер на Агенция „Фокус“ „В центъра на преговорите не бяха двустранните връзки, а европейските въпроси. В две големи групи разгледахме темите. Първата е бъдещето на Европа, с особен оглед на Балканите и второ - охраната на границите и въпроса за миграцията. Поздравих вашия премиер, затова колко успешно и полезно се развиват контактите с Турция. Казах, че Унгария винаги ще подкрепя да има споразумение между България и Турция и сътрудничество, защото границата трябва да се охраняват и трябва да се сключват споразумения по този въпрос“, заяви Орбан. По думите му правителството на България може да разчита на това, че зад контактът с Турция стои Унгария. \r\nДеница КИТАНОВА", "date": "2018.02.19", "title": "Унгарският премиер Виктор Орбан: Унгария винаги ще подкрепя сътрудничеството между България и Турция, границите трябва да се охраняват"}
{"url": "http://www.focus-news.net/news/2018/02/19/2490307/veliko-tarnovo-regionalniyat-istoricheski-muzey-predstavi-v-tsentara-na-grada-izlozhba-ot-zabraveni-snimki-i-gravyuri-ot-rusko-turskata-voyna.html", "text": "Изложба със забравени снимки и гравюри от Руско-турската война подредиха в центъра на Велико Търново. Експозицията е на Регионалния исторически музей и се намира пред Факултета по изобразително изкуство на ВТУ „Св. св. Кирил и Методий“, предаде репортер на Радио „Фокус“ – Велико Търново. Поводът за организирането ѝ е 140-годишнината от подписването на Сан Стефанския мирен договор и края на Руско-турската Освободителна война. Изложбата съдържа 18 визии, изработени на винил. Представени са гравюри, публикувани от френското издание „L,Univers illustre” по време на войната. Част от тях са слабо познати или забравени от обществото и са предоставени за мултиплициране от Национално движение „Русофили”.\r\nИзползвани са и снимки на военните фотографи и кореспонденти Александър Иванов и Франц Душек, които са част от колекцията на Иво Хаджимишев. От музея уточняват, че те са любезно предоставени от техния собственик. Акцентите в мобилната експозиция са поставени на посещението на великия княз Николай Николаевич в Търново през юни 1877 г., на присъствието на 14-та руска дивизия, на Гвардейската гренадирска бригада и Лейбгвардейският Финландски полк в старата столица. Във фокуса на обектива попадат щаб-квартирата на руския император в село Горна Студена, позициите на руската артилерия при Корабия, пленени турски войници и офицери, кубански казаци от императорската охрана и т.н.\r\nАвтори на изложбата „Забравени снимки и гравюри от Руско-турската война (1877-1878 г.)” са доц. Светла Атанасова, Наталия Борисова и Емил Врежаков. Таблата ще останат в центъра на града до края на месеца.\r\nЛуиза ТРАНЧЕВА", "date": "2018.02.19", "title": "Велико Търново: Регионалният исторически музей представи в центъра на града изложба от забравени снимки и гравюри от Руско-турската война"}
{"url": "http://www.focus-news.net/news/2018/02/19/2490300/sotir-ivanov-istoricheski-muzey-petrich-v-muzeya-mozhe-da-bade-vidyana-izlozhba-ot-kartini-predstavyashta-levski-kakavto-balgarite-go-vizhdat-prechupen-prez-svoite-idei.html", "text": "Исторически музей – Петрич винаги е организирал изложби за Васил Левски както по повод годишнината от неговото рождение, така и по повод неговата смърт. Това каза за Радио „Фокус“ – Пирин Сотир Иванов, директор на Исторически музей – Петрич, по повод изложбата, посветена на 145-ата годишнина от обесването на Апостола на свободата. „Освен това правим най-различни изложби, които са свързани със събития, които се превръщат в символни за българското общество. Тази година изложбата е малко по-различна. Тя представя Васил Левски в изобразителното изкуство. Идеята ни е да представим един по-различен Левски, такъв, какъвто той е останал в сърцата на хората, такъв, какъвто българите го виждат – пречупен, през своите идеи, които са били водещи за обществото“, каза още Иванов. Той добави, че в експозицията има различни елементи, включително картини, които са на наши по-късни художници като Светлин Русев с неговата „Клетва“. „Мисля, че това е една интересна провокация за нашите посетители, защото за първи път показваме не толкова политическия образ на Васил Левски, а художественият му – какъвто е останал в сърцата на българите“, подчерта Иванов.\r\nЛивия НИНОВА", "date": "2018.02.19", "title": "Сотир Иванов, Исторически музей – Петрич: В музея може да бъде видяна изложба от картини, представяща Левски какъвто българите го виждат – пречупен, през своите идеи"}
{"url": "http://www.focus-news.net/news/2018/02/19/2490304/elena-chalganova-regionalen-istoricheski-muzey-blagoevgrad-revolyutsionnata-deynost-na-vasil-levski-zapochva-prez-1862-godina-s-uchastieto-mu-v-parva-balgarska-legiya-na-rakovski.html", "text": "Революционната дейност на Васил Левски започва през 1862 година с участието му в Първа Българска легия на Раковски. Това каза за Радио „Фокус“ – Пирин Елена Чългънова, историк и уредник е Регионален исторически музей – Благоевград. По думите ѝ там той се сприятелява с едни от най-известните български  имена в революционното движение от тази епоха като  Христо Иванов – големия, войводата Ильо Марков и редица други дейци, с които той дълго време поддържа контакти. „През 1868 година Левски се включва във Втора българска легия на Раковски. Това участие в легиите на Раковски оказва голямо влияние при формирането на идейния мироглед на Дякон и неговите виждания за по-нататъшния ход и развитие на българското национално освободително движение“, добави тя. Историкът подчерта, че по времето на своите три обиколки, които Левски извършва по българските земи, той създава революционни комитети, първият от които е в Плевен, но за съжаление в хода на своята апостолска дейност Васил Левски е заловен и осъден на смърт чрез обесване.\r\nКристина МИТКОВА", "date": "2018.02.19", "title": "Елена Чългънова, Регионален исторически музей – Благоевград: Революционната дейност на Васил Левски започва през 1862 година с участието му в Първа българска легия на Раковски"}
{"url": "http://www.focus-news.net/news/2018/02/19/2490311/pazardzhik-dvama-vaorazheni-i-maskirani-mazhe-sa-izvarshili-obir-na-kazino-v-grada.html", "text": "Двама въоръжени и маскирани мъже са извършили обир на казино в Пазарджик. Това каза за Радио „Фокус“ – Пазарджик говорителят на ОДМВР Мирослав Стоянов. Той обясни, че обирът е станал около 4.00 часа сутринта. „Двамата са нахлули в игрална зала, която се намира на улица „Стефан Караджа“, заплашили са с пистолет крупието  и са отмъкнали наличната сума пари. Няма пострадали хора. Обектът се охранява от частна охранителна фирма. Подаден е сигнал, но двамата извършители на обира са избягали“, обясни Стоянов. Той уточни, че след инцидента са проведени заградителни мероприятия, блокирани на входно-изходните артерии на Пазарджик, но извършителите все още не са задържани. „По първоначални данни сумата, която са успели да ограбят е няколко хиляди лева. Работата по случая продължава. Ангажирани са екипи на „Криминална полиция“ от Районното управление в Пазарджик и Областната дирекция“, добави Стоянов.\r\nВаня НИКОЛОВА", "date": "2018.02.19", "title": "Пазарджик: Двама въоръжени и маскирани мъже са извършили обир на казино в града"}
{"url": "http://www.focus-news.net/news/2018/02/19/2490308/haskovo-trafikat-na-gkpp-kapitan-andreevo-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" на българо-турската граница е интензивен на изход за товарни автомобили. Това съобщиха за Агенция \"Фокус\" от ГД \"Гранична полиция\".\r\nНа българо-сръбската, българо-македонската, българо-гръцката и българо-румънската граница трафикът е нормален на всички контролно-пропускателни пунктове.", "date": "2018.02.19", "title": "Хасково: Трафикът на ГКПП \"Капитан Андреево\" е интензивен на изход за товарни автомобили"}
{"url": "http://www.focus-news.net/news/2018/02/19/2490306/kyustendil-uchenitsi-grazhdani-i-predstaviteli-na-mestnata-vlast-v-obshtina-sapareva-banya-se-vklyuchiha-v-tarzhestvenoto-otbelyazvane-na-145-godini-ot-gibelta-na-vasil-levski.html", "text": "Ученици, граждани и представители на местната власт в община Сапарева баня се включиха в тържественото отбелязване на годишнината от гибелта на Васил Левски. Това съобщи за Радио „Фокус” – Кюстендил Емилия Гелева, директор на Средно училище „Христо Ботев” – Сапарева баня. По думите ѝ емоционална програма с рецитал на стихове са представили ученици от различни класове учебното заведение. Прочетено е и стихотворение, написано от дългогодишния учител Васил Соколов. По време на събитието малки и големи са свели глави, запазвайки минута мълчание пред живота и делото на националния герой. Отбелязването на 145 години се е провело пред бюст-паметника на Дякона в града.\r\nВенцеслав ИЛЧЕВ", "date": "2018.02.19", "title": "Кюстендил: Ученици, граждани и представители на местната власт в община Сапарева баня се включиха в тържественото отбелязване на 145 години от гибелта на Васил Левски"}
{"url": "http://www.focus-news.net/news/2018/02/19/2490297/smolyan-sluzhiteli-na-direktsiite-ohrana-i-izpalnenie-na-nakazaniyata-izlizat-otnovo-na-protest-na-20-fevruari.html", "text": "Служители на главните дирекции „Охрана“ и „Изпълнение на наказанията“ в Смолян излизат отново на протест на 20 февруари. Това каза за Радио „Фокус“ – Смолян Николай Баташки, председател на синдикалната организация на работещите в ТПО „Герзовица“ – Смолян. \"Събранието на открито ще се проведе от 10.00 часа пред сградата на Съдебната палата, а организатори са служителите на ГД „Изпълнение на наказанията“ в Смолян\", добави Баташки. Той отбеляза, че исканията на работещите в двете дирекции са същите като тези на колегите им от цялата страна. Те настояват за увеличение на заплатите с 20%, изравняване на сумите за труд с другите служби от сектор „Сигурност“ и увеличаване на броя на работещите в двете дирекции с допълнителни 350 щатни бройки за страната.\r\nНели ГЕРГЬОВСКА", "date": "2018.02.19", "title": "Смолян: Служители на дирекциите „Охрана“ и „Изпълнение на наказанията“ излизат отново на протест на 20 февруари"}
{"url": "http://www.focus-news.net/news/2018/02/19/2490309/sevdalina-popova-obshtina-belovo-levski-e-vklyuchil-belovo-v-planovete-na-vatreshnata-revolyutsionna-organizatsiya.html", "text": "Васил Левски посещава Белово и селата в региона и полага основите на революционната мрежа. Това каза за Радио „Фокус“ – Пазарджик Севдалина Попова, старши специалист „Музейно дело“ в Община Белово. Тя обясни, че по спомени на Николина Петракиева, внучка на представителя за село Голямо Белово – Мито Петракиев, нейният прадядо Петраки Радулов и Георги Стефанов – Фафриката, посещават Белград в началото на 90-те години на ХIХ век. Срещат се с Левски и Раковски. „Като добавим и факта, че от Белово е Никола Попов – Крец, емигрант в Букурещ, замогнал се от търговия, който активно участва в подготовката и изпращането на четата на Филип Тотю приз 1867 година, ще разберем, че всъщност беловци не са непознати за дейците на националната революция. По въпроса за създаването на революционен комитет в Голямо Белово отговорът би трябвало да е положителен, ако се съди по бързината и лекотата, с която се създава комитет през 1873 година. Само с едно посещение на Каблешков се взема решение читалищното настоятелство да се обърне в разширен революционен комитет. Това са хора, отдавна прегърнали идеята за освобождение. Неоспорим е и фактът, че и всички, чийто имена се споменават около дейността на Васил Левски, по-късно са активни участници в Априлското въстание. От тези факти можем да направим само един извод – Левски е включил Белово в плановете на Вътрешната революционна организация, защото има достатъчно хора, готови да работят и достатъчно средства за закупуване на оръжие“, коментира Попова. Тя каза още, че извършената дейност през периода 1869-1872 година дава резултати по време на Априлското въстание, когато Белово въстава и се превръща в укрепен въстанически пункт на района.\r\nВаня НИКОЛОВА", "date": "2018.02.19", "title": "Севдалина Попова, Община Белово: Левски е включил Белово в плановете на Вътрешната революционна организация"}
{"url": "http://www.focus-news.net/news/2018/02/19/2490314/gabrovo-30-godishen-mazh-e-zadarzhan-za-proyava-na-agresiya-kam-politseyski-sluzhitel.html", "text": "30-годишен мъж е задържан за проява на агресия към полицейски служител. Това съобщиха от пресцентъра на МВР. На 16 февруари вечерта в РУ - Габрово e получен сигнал за сбиване пред магазин в града. На място пристига полицейски екип. Трима мъже са установени на адрес, като един от тях отказал да представи документи за самоличност, като се държал грубо и отправял обидни думи. Това наложило неговото задържане, по време на което 27- годишен полицай e с наранявания на дясната ръка. Задържаният за срок от 24-часа е 30-годишен мъж от Габрово с криминални регистрации за престъпления по чл. 354 от НК. Работата по случая продължава.", "date": "2018.02.19", "title": "Габрово: 30-годишен мъж е задържан за проява на агресия към полицейски служител"}
{"url": "http://www.focus-news.net/news/2018/02/19/2490302/mvr-zamestnik-ministarat-na-vatreshnite-raboti-stefan-balabanov-i-starshi-komisar-atanas-ilkov-se-pokloniha-pred-pametta-na-vasil-levski.html", "text": "Възпоменателна церемония по повод 145 години от гибелта на Васил Левски се състоя в неделя в родния му град Карлово. На поклонението присъстваха вицепремиерът и министър на отбраната Красимир Каракачанов, заместник-министърът на вътрешните работи Стефан Балабанов, представители на местната власт, военни, общественици и граждани. Паметта на Апостола бе почетена с едноминутно мълчание и тържествена заря. Това съобщиха от пресцентъра на МВР.\r\nДнес в Пловдив годишнината бе отбелязана с панихида в църквата “Св. Св. Петър и Павел”, официално слово и полагане на венци и цветя пред паметника на Левски в парк “Бунарджика”. Сред жителите на града и десетки деца, дошли да отдадат дълбоката си почит към националния герой,  бяха и областният управител Здравко Димитров, кметът инж. Иван Тотев, директорът на полицията старши комисар Атанас Илков, командирът на 68-ма бригада “Специални сили” бригаден генерал Явор Матеев и председателят на Общински съвет Савина Петкова.", "date": "2018.02.19", "title": "МВР: Заместник-министърът на вътрешните работи Стефан Балабанов и старши комисар Атанас Илков се поклониха пред паметта на Васил Левски"}
{"url": "http://www.focus-news.net/news/2018/02/19/2490318/stara-zagora-do-1800-chasa-e-ogranicheno-izpolzvaneto-na-avariynata-lenta-pri-km-180-ot-avtomagistrala-trakiya-v-posoka-burgas-poradi-remont-na-mantinela.html", "text": "До 18.00 часа днес е ограничено използването на аварийната лента при км 180 от автомагистрала ,,Тракия\", в посока Бургас, поради ремонт на мантинела. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.02.19", "title": "Стара Загора: До 18.00 часа е ограничено използването на аварийната лента при км 180 от автомагистрала ,,Тракия\", в посока Бургас, поради ремонт на мантинела"}
{"url": "http://www.focus-news.net/news/2018/02/19/2490303/premierat-boyko-borisov-sporazumenieto-s-turtsiya-tryabva-da-raboti-i-to-e-v-polza-na-vsichki-evropeyski-strani-ne-samo-na-balgariya.html", "text": "Споразумението с Турция трябва да работи и то е в полза на всички европейски страни, не само на България. Това каза премиерът Бойко Борисов в изявление след срещата си с унгарския министър-председател Виктор Орбан, предаде репортер на Агенция „Фокус“. „Благодаря на Виктор Орбан за подкрепата, защото исторически ние знаем какви съседи имаме, какво би могло да се случи при недалновидна политика. Затова споразумението с Турция трябва да работи и то е в полза на всички европейски страни, не само на България“, коментира премиерът. По отношение на Шенгенската граница, премиерът поясни, че България отдавна е изпълнила не само критериите, но е най-надеждната граница в ЕС. Борисов напомни какво е предложението на България. „Малко сме премиерите, които като се видим се усмихваме и се радваме“, заяви Борисов. По думите му това, което се случва по изборите в Европа има само едно обяснение и това е мигрантската криза. „В много държави просто се тресе политическата класа как да се реши този проблем. \"Не забравяйте, че догодина са евроизборите и тези месеци ще бъдат използвани от всички в много различни посоки“, заяви Борисов.“, заяви Борисов. Той поясни, че България предлага 100% надеждна граница на ЕС.  \r\nДеница КИТАНОВА", "date": "2018.02.19", "title": "Премиерът Бойко Борисов: Споразумението с Турция трябва да работи и то е в полза на всички европейски страни, не само на България"}
{"url": "http://www.focus-news.net/news/2018/02/19/2490313/ria-novosti-petima-zaginali-sled-strelbata-na-sirni-zagovezni-v-dagestan.html", "text": "Пет жени бяха убити в неделя, Сирни Заговезни, по време на нападение в дагестанския град Кизляр, извършено от 22-годишния Халил Халилов пред местна църква, като още четирима души са хоспитализирани, които по-късно бяха откарани в за лечение в Москва, съобщава РИА Новости. Убийство на Сирни Заговезни\r\nМъжът е открил стрелба по група хора в Кизляр, в момента в който те са излизали от неделната служба. Всички те са били в напреднала възраст, като нападателят е бил на свой ред застрелян на мястото на инцидента от служители на Росгвардия. Сред пострадалите са и двама служители на службите за сигурност. \r\n„Когато младият мъж с ловка пушка тръгна към храма, тези, които го видяха разбраха, че ще започне да стреля и затвориха вратата. Тогава той откри огън по жените отвън, уби четирима и рани още петима, сред тях един полицай и един служител на  Росгвардия.“, разказа един от очевидците на произшествието. \r\nВеднага след инцидента бяха предприети мерки – бе създаден операционен щаб, на място пристигнаха психолози, които да работят с близките на жертвите. Освен това цялото местно отделение на полицията бе вдигнато на крак и всички входове и изходи от града блокирани. \r\nПо-късно местните власти определиха извършителя като 22-годишния Халил Халилов, жител на село Расвет в Тарумовска област в Дагестан. Състоянието на ранените\r\nСлед нападанието в Кизляр пристигна министърът на вътрешните работи на Дагестан Абдурашид Мохамедов, както и завеждащият ведомството на здравеопазването на републиката Танка Ибрахимов, приружаван от Владимир Уйба, ръководителят на федералната медицинска агенция.\r\nСпоред представител на местното министерство на здравеопазването, „в  момента има четири жертво“, на които се оказва помощ. „Състоянието на две от тях лекарите определиха като тежко. Състоянието на полиция е с умерено тежко, като той е настанен в отделението по травматология с рани на долните крайници. На жертвата се предоставя цялата необходима медицинска помощ в пълен размер. Лекарите работят в засилен режим. Три екипа от медицинския център в Дагестан незабавно са били пристигнали на мястото на произшествието. Психологическата помощ на близките на убитите и ранените се осигурява от психолог от Министерството на здравеопазването на Дагестан“, завърши представителят. По негови данни, две от жените са претърпели операция, като състоянието им остава тежко, животът на останалите е извън опасност. Предполагаем организатор\r\nОрганизаторите на стрелбата в Кизляр може да бъдат ислямисти, заинтересувани от дестабилизация на ситуацията преди президентските избори в Русия, счита сенаторът Игор Морозов. Пред агенцията той е заявил, че „целта на нападението над православна църква навръх Сирни Заговезни е опит да се насади вражда и ненавист между изповядващите различни религии. Това е също така инструмент за дестабилизация на ситуацията преди президентските избори в Русия“.\r\nПо-късно от „Ислямска държава“ поеха отговорност за нападението. Най-твърд отговор\r\nРъководителят на Чечения Рамзан Кадиров заяви, че съучастниците на убиеца в Кизляр трябва да бъдат държани отговорни за цялата строгост на закона. \r\n\"Това е престъпник и  убиец, който трябва да бъде подведен под отговорност в пълната степен на закона. Смятам, че е особено важно да се установи кой и с каква цел е бил инструктиран да вдигне оръжие и да стреля срещу  хора. Те трябва да получат също тежко наказание“, написа Кадиров в една от социалните мрежи. \r\nПредставители на руската православна църква и мюфтийство осъдиха нападението.\r\n„Убийството на невинни хора на прага на храма е ужасно и цинично престъпление, което няма и няма да има никакви оправдания. Само тези, чиито сърца са изпълнени със сатанинска злоба и омраза, които не могат да имат духа на мир и любов, биха извършили подобно нещо“ , се казва в становище на патриарх Кирил. \r\n„Мюфтията на Република Дагестан категорично осъжда всички прояви на насилие от ръцете на уахабитите, които откриха огън от и убиха четирима цивилни и много хора бяха ранени“, се казва в становище на главния мюфтия на Дагестан. : Цанко Цолов", "date": "2018.02.19", "title": "РИА Новости: Петима загинали след стрелбата на Сирни Заговезни в Дагестан"}
{"url": "http://www.focus-news.net/news/2018/02/19/2490317/kmetat-na-stara-zagora-zhivko-todorov-velichko-e-dostoen-chovek.html", "text": "Поканих Величко тук, за да му благодаря за достойната постъпка. Случва се в живота на всеки да покаже човешката си същност. Това, че Величко е реагирал по този начин, особено в неговото положение, е показателно. Величко е достоен човек, пример за подражание, каза днес кметът на Стара Загора Живко Тодоров на среща с 18-годишния Величко Донков. Това съобщиха от пресцентъра на Община Стара Загора . Момчето, което живее в Дома за деца лишени от родителски грижи „Мария Терезия“ и учи в Професионалната гимназия по механотехника и транспорт в Стара Загора, намери чанта с пари и документи, и я върна на собственика й.  \r\n„Величко не е взел парите, защото е морален и достоен човек, а такива хора трябва да бъдат уважавани“, допълни кметът. Той съобщи още, че бизнесмен, пожелал анонимност, е заявил, че поема издръжката на момчето след напускането на дома и бъдещото му учение. Той ще му осигури квартира, ще плати и таксите и издръжката за висшето му образование. \r\n„Сега Величко набира сили да учи висше образование, има желание да продължи обучението си, да сбъдне мечтите си и да стане самостоятелен човек“, обясни Живко Тодоров.  Той връчи на Величко Знак на Община Стара Загора, който се дава за доблестни постъпки. „Продължавай все така и винаги ще се намерят хора, които да ти помогнат“, категоричен бе кметът. \r\nДиректорката на дом „Мария Терезия“ Латинка Петрова разказа, че Величко е дошъл в дома на пет години, нямал близки и приятели в Стара Загора. Вече 13 години живее там и всички го обичат. Помагал на възрастни хора в квартала и в момента, когато станал на 18 години започнал да работи. Стана ясно още, че момчето е и вратар на националния отбор по футбол на деца лишени от родителски грижи. \r\n„Много съм благодарен и впечатлен от постъпката на Величко. Срещнахме се с него, предложих му работа, предстои ни още една среща“, каза бизнесменът Иван Енев, чиято чанта е намерило момчето. „Готов съм да помагам с каквото мога“, категоричен бе Енев. \r\n„На мен чужди вещи не са ми нужни“, кратко отговори на въпроса защо е върнал парите Величко. Стана ясно, че тогава е имал у себе си 1.50 лв. от 33-те, които има дават за месеца. Момчето разказа, че намерило чантата в синя количка, нито за миг не се е двуомил, а веднага я предало на охраната. Величко иска да стане полицай. Като малък гледал полицейски филми, в които доброто побеждава злото, после си играл с пистолети. „Рекох си, че ще стана полицай като порасна“, разказва момчето. Иначе любимият му футболен отбор е „Барселона“ и разбира се Лионел Меси като играч.  \r\nПо време на срещата стана ясно още, че Община Стара Загора е поискала от Министерството на труда и социалната политика дом „Мария Терезия“ да не бъде закриван, а преустроен и там да има два центъра за настаняване от семеен тип.", "date": "2018.02.19", "title": "Кметът на Стара Загора Живко Тодоров: Величко е достоен човек"}
{"url": "http://www.focus-news.net/news/2018/02/19/2490310/ungarskiyat-premier-viktor-orban-nyama-smisal-da-se-govori-za-relokatsiya-dokato-ne-se-garantira-ohranata-na-granitsite-i-vazduha.html", "text": "Няма смисъл да се говори за релокация, докато не се гарантира охраната на границите и въздуха. Това каза унгарският премиер Виктор Орбан в изявление след срещата си с българския министър-председател Бойко Борисов, предаде репортер на Агенция „Фокус“. „Сега на масата на ЕС е едно ново предложение на ЕС за миграцията. Това предложение, по този начин, в тази форма, за нас не е добре. В центъра на това предложение стои релокацията. Унгарската конституция ясно казва, че само унгарците и лицата, които са избрани от тях имат право да решават кой да пребивава в Унгария. Виждаме, че предложението на ЕС се отнася за броя на задължително приетите мигранти. Става въпрос за квоти без горна граница“, заяви Орбан и допълни, че дискусията за задължителните квоти всъщност стимулират миграцията. Според него миграцията е опасна за сигурността, за живота и за европейската християнска култура. „Затова сме решили, че ще изработим собствено наше предложение за модификация, един цял пакет, които ще съдържат тези предложения, които Унгария е формирала“, заяви Орбан. Унгарският премиер посочи, че няма смисъл да се говори за релокация докато не се гарантира охраната на границите и въздуха. Орбан заяви, че е информирал за предложението българския министър-председател и ще му предостави това досие. Според него може да се премести шенгенската граница по-навътре. \"Унгарското становище не е променено, виждаме, че на много меса в света е тежко положението, но не трябва да докарвавме бедата тук\", допълни Орбан. \r\nДеница КИТАНОВА", "date": "2018.02.19", "title": "Унгарският премиер Виктор Орбан: Няма смисъл да се говори за релокация, докато не се гарантира охраната на границите и въздуха"}
{"url": "http://www.focus-news.net/news/2018/02/19/2490323/plovdiv-apelativniyat-sad-shte-gleda-myarkata-za-neotklonenie-na-mazh-izdirvan-v-maroko-za-teroristichna-deynost-i-chlenstvo-v-idil.html", "text": "Утре, 20 февруари 2018 г., от 10.00 часа в зала №2 Апелативен съд-Пловдив ще разгледа жалба на Нофал З. против определение на Окръжен съд – Хасково, с което му е наложена мярка за неотклонение „временно задържане под стража“ за срок от 90 дни -  на основание чл.13, ал.7 от Закона за екстрадицията и европейската заповед за арест и чл. 9 от Договор за екстрадиция  между Р България и Кралство Мароко, т.4, във вр. с т.1 от договора.  \r\nНофал З. е обявен за международно издирване от Кралство Мароко с цел екстрадиция във връзка с извършване на терористична дейност и членство в терористична организация ИДИЛ.", "date": "2018.02.19", "title": "Пловдив: Апелативният съд ще гледа мярката за неотклонение на мъж, издирван в Мароко за терористична дейност и членство в ИДИЛ"}
{"url": "http://www.focus-news.net/news/2018/02/19/2490312/plovdiv-ministarat-na-otbranata-krasimir-karakachanov-prie-stroya-na-tseremoniyata-po-otbelyazvane-na-145-godini-ot-gibelta-na-vasil-levski-v-karlovo.html", "text": "Заместник министър-председателят по вътрешен ред и сигурност и министър на отбраната Красимир Каракачанов прие строя на възпоменателната церемония по повод 145 години от гибелта на Васил Левски на площад „Васил Левски“ в Карлово. Това съобщиха от пресцентъра на Община Карлово.\r\n„Посветил съм себе си на отечеството си, да му служа до смърт и да работя по народната воля“, тези думи изникват в нашето съзнание винаги, когато мислим за Апостола. А днес, 145 години от неговата героична смърт, Апостола ни е нужен. Нужен ни е не по-малко, отколкото беше нужен на нашите предци, не по-малко нужен ще бъде и на поколенията след нас“, каза кметът на община Карлово д-р Емил Кабаиванов. На Сирни заговезни, пред паметника на Васил Левски, кметът се обърна към съгражданите си: „Днес ние, като граждани на Република България, като карловци и като родолюбци, трябва да поискаме прошка от Апостола и от героите, дали живота си за националното освобождение. Да им поискаме прошка, защото не сме на висотата на техния възрожденски морал. Защото често приемаме свободата като даденост. Защото не сме готови да правим саможертвата, която те направиха за свободата на България“, бяха част от встъпителните думи на кмета, след което той предостави думата за слово на заместник министър-председателя и министър на отбраната Красимир Каракачанов. „Преди 145 години, на бесилото в София увисна най-великият син на България. Единственият човек, за който никой и приживе и 145 години след смъртта му не си позволи да каже лоша дума. Единственият, който поколения българи смятат за светец Васил Иванов Кунчев – Васил Левски“, каза министър Каракачанов пред стотиците граждани, дошли да се поклонят пред саможертвата на Апостола.\r\nВъв възпоменателния митинг-поклонение участваха представителни роти и духов оркестър от 61-ва Стрямска механизирана бригада и Мъжка вокална група „Сопот“. Честването завърши с илюминации, които озариха площад „Васил Левски“ под звуците на „Ботев марш“.\r\nНа официалната церемония по отбелязване на 145 години от гибелта на Васил Левски в Карлово присъстваха: Красимир Каракачанов – заместник министър-председател и министър на отбраната, народни представители от 44-то Народно събрание, д-р Емил Кабаиванов – кмет на община Карлово, Теодор Шойлеков – председател на Общински съвет – Карлово, Стефан Балабанов – заместник-министър на вътрешните работи, генерал-лейтенант Пламен Атанасов – заместник-началник на отбраната, генерал-майор Груди Ангелов – началник на ВА „Георги С. Раковски“, бригаден генерал Пламен Йорданов – командир на 61-ва Стрямска механизирана бригада, старши комисар Атанас Илков – директор на ОД на МВР Пловдив, Весела Караиванова – подуправител на НОИ, Евелина Апостолова – заместник-областен управител на област Пловдив, Розалин Петков – заместник-кмет на община Пловдив, Цветан Георгиев – заместник-кмет на община Ловеч, Дора Чаушева - директор на НМ „Васил Левски“, Мариана Манчева – директор на СУ „Васил Левски“, общински съветници, кметове на общини и населени места, признателни граждани.", "date": "2018.02.19", "title": "Пловдив: Министърът на отбраната Красимир Каракачанов прие строя на церемонията по отбелязване на 145 години от гибелта на Васил Левски в Карлово"}
{"url": "http://www.focus-news.net/news/2018/02/19/2490324/prezidentat-rumen-radev-shte-udostoi-s-visshi-darzhavni-otlichiya-deytsi-na-obrazovanieto-naukata-i-voennomeditsinskoto-delo.html", "text": "Президентът Румен Радев ще удостои с висши държавни отличия дейци на образованието, науката и военномедицинското дело.  Това съобщиха от прессекретариата на държавния глава. Церемонията ще се състои на 20 февруари 2018 г. от 14.00 часа в Гербовата зала на „Дондуков“ 2.   \r\nЗа заслуги в областта на образованието и науката проф. Анна  Недялкова ще получи орден „Св. св. Кирил и Методий“ първа степен.   \r\nДоцент Тодор Ангелов Тодоров ще бъде удостоен с орден „Св. св. Кирил и Методий“ първа степен за приноса си за утвърждаване и развитие на българската образователна система.   \r\nПрезидентът Румен Радев ще удостои посмъртно с орден „Св. св. Кирил и Методий“ първа степен проф. Янко Борисов за приноса си в областта на образованието и науката.  \r\nЗа заслуги към Република България и утвърждаването на престижа на страната по света в областта на образованието и науката с орден „Св. св. Кирил и Методий“ огърлие ще бъдат удостоени проф. Владко Тодоров Панайотов и академик Иван Николов Юхновски.   \r\nПроф. Крум Кацаров ще получи орден „Стара планина“ втора степен за големи заслуги към Република България в областта на военномедицинското дело.", "date": "2018.02.19", "title": "Президентът Румен Радев ще удостои с висши държавни отличия дейци на образованието, науката и военномедицинското дело"}
{"url": "http://www.focus-news.net/news/2018/02/19/2490315/premierat-boyko-borisov-razglezhdame-zadalzhitelnata-relokatsiya-v-obratna-posoka.html", "text": "Разглеждаме задължителната релокация в обратна посока. Това каза премиерът Бойко Борисов в изявление след срещата си с унгарския министър-председател Виктор Орбан, предаде репортер на Агенция „Фокус“. „Какво би се случило, ако в Гърция, в България или в Италия влязат изведнъж няколко милиона мигранти? Тогава те трябва да останат на територията на Италия, на България или на Гърция или трябва да ги поемат другите европейски държави?“, поясни премиерът и уточни, че тук се говори за едно формсмажорно обстоятелство. Според него ЕС трябва да инвестира в моряци, кораби и гранични полицаи. Борисов посочи, че трябва да има центрове за сигурност близо до конфликтите, а не вътре в ЕС. „За да може тези, хора след като приключи войната, да се върнат по собствените си домове и активно да участват в развитието на тези страни“, заяви Борисов. „Когато е сигурно, че външните граници се пазят 100%, когато е сигурно, че сме надеждни и когато цялата си хуманност като европейци към хората, които бягат от войната в съответните хотспотове бъдат защитени – тогава вече можем да спорим с колегата, да водим дискусии за задължителната релокация“, коментира Борисов. \r\nДеница КИТАНОВА", "date": "2018.02.19", "title": "Премиерът Бойко Борисов: Разглеждаме задължителната релокация в обратна посока"}
{"url": "http://www.focus-news.net/news/2018/02/19/2490326/sofiya-zadarzhani-sa-dvama-kriminalno-proyaveni-mazhe-za-krazhba-v-zhk-poligona.html", "text": "Задържани са двама криминално проявени мъже за кражба в ж.к. „Полигона“. Това съобщиха от пресцентъра на МВР. На 12 февруари служители на Седмо РУ са задържали двама мъже, непосредствено след извършена от тях кражба. Автопатрул забелязал съмнителното им поведение до паркиран лек автомобил в ж.к. “Полигона”. При последвалата проверка е  установена е самоличността им – мъже с инициали Х. И (на 30 г.) и С.Н (на 39 г.), кримнално проявени от София. В хода на проверката полицаите забелязали до автомобила множество изхвърлени инструменти, предназначени за отключване и взломяване на секретни патрони. В колата униформените открили множество вещи (преносим компютър и аксесоари към него, два таблета, кожено яке и други дребни вещи), за които двамата мъже не дали смислени обяснения. В процеса на разследването било установено, че вещите са предмет на кражба, извършена от двамата малко по-рано от жилище в същия квартал. По случая е образувано досъдебно производство, а двамата мъже са задържани с полицейска мярка до 24 часа.", "date": "2018.02.19", "title": "София: Задържани са двама криминално проявени мъже за кражба в ж.к. „Полигона“"}
{"url": "http://www.focus-news.net/news/2018/02/19/2490322/prof-donka-baykova-dietolog-po-vreme-na-posti-tryabva-na-vsyako-hranene-da-sachetavame-bobova-i-zarnena-hrana-i-da-priemame-dvoyno-poveche-zelenchutsi.html", "text": "По време на великденските пости трябва задължително на всяко хранене да съчетаваме бобова и зърнена храна и да приемаме двойно повече зеленчуци. Това каза диетологът проф. Донка Байкова в интервю за Агенция „Фокус“ във връзка със здравословното хранително пречистване на организма по време на дългите пости преди Великден.\r\n„От гледна точка на християнската културна институция Великите пости са добър повод за духовно пречистване. А ние, хуманните лекари, казваме, че това е добър повод организмът да премине на един детоксикиращ режим на хранене, при който попадналите в него разградни продукти на обмяната, токсични агенти на околната среда и всякакви болестотворни фактори е добре да бъдат излъчени от тялото. И това става чрез приема на растителни храни за малко по-дълго от обичайното време. Все пак поради периода, в който се намираме понастоящем – период на голяма грипна епидемия и усложнения, за да не поставим организма си в риск, би трябвало да се съобразим с някои указания на експертите по хранене и диететика. А именно – към пост да преминем плавно, а не стресово за тялото особено ако сме били в режим на хранене, при който са преобладавали животинските белтъчни храни като месо, риба, яйца, мляко и млечни продукти“, каза още тя и обясни, че дори и християнската културна институция се съобразява с тази препоръка и повелява храните да се изключват поетапно.\r\nПроф. Байкова уточни, че постите представляват един растителен модел на хранене, с цел компенсиране на дефицитните жизнено важни хранителни вещества, които организмът не може сам да произведе и непременно очаква да получи с храната отвън. „За да не страдат обменните процеси, трябва да се набавят някои есенциални аминокиселини, които се съдържат в млякото, млечните продукти, месото, рибата и яйцата. Трябва да ги компенсираме чрез задължително съчетаване на бобова и зърнена храна – например грах и ориз, боб и хляб, леща и просо, леща и киноа и пр. По този начин ще балансираме двата аминокиселинни спектъра на бобовата и на зърнената храна и ще направим добър баланс, който много да прилича на този на месото“, каза още диетологът и обясни, че задължително в менюто на постещия трябва да присъстват и ядки.\r\n„Много важно е да се запомни и че количеството на приеманите зеленчуци и плодове трябва да бъде в двойно по-голям размер, отколкото сме си ги позволявали като възможност преди това. Ако нормално дневно са ни необходими 200 гр. зеленчуци и същото количество плодове, то в този период трябва да помислим за двойно повече. Мисля, че чудесно бихме се справили с поста, ако в този период се чувстваме здрави и бодри и не се преминали току-що през тежко вирусно заболяване. Но ако това е така, би трябвало да отложим дългия пост или да скъсим периода на растителен модел на хранене“, каза още проф. Байкова.\r\nЦветилена СИМЕОНОВА", "date": "2018.02.19", "title": "Проф. Донка Байкова, диетолог: По време на пости трябва на всяко хранене да съчетаваме бобова и зърнена храна и да приемаме двойно повече зеленчуци"}
{"url": "http://www.focus-news.net/news/2018/02/19/2490328/blagoevgrad-3-godishna-uslovna-prisada-poluchi-mazh-ot-sandanski-za-nezakonno-darzhane-na-blizo-900-grama-marihuana.html", "text": "Една година „Лишаване от свобода“ с 3-годишен изпитателен срок и глоба в размер на две хиляди лева е наказанието, определено по споразумение, постигнато между Района прокуратура – Сандански и защитата на подсъдимия Ф.А. Това съобщиха от пресцентъра на Апелативна прокуратура - София. Той се е признал за виновен за това, че на 11 декември 2017 г., в собствения си апартамент в гр. Сандански, без надлежно разрешително, изискващо се съгласно Закона за контрол върху наркотичните вещества и прекурсорите, държал 872 грама коноп (марихуана). Общата стойност на дрогата, със съдържание на активен наркотично действащ компонент тетрохидроканабинол – 9.8%, възлиза на 5 232 лева. Определението на съда има характер на влязла в сила присъда.", "date": "2018.02.19", "title": "Благоевград: 3-годишна условна присъда получи мъж от Сандански за незаконно държане на близо 900 грама марихуана"}
{"url": "http://www.focus-news.net/news/2018/02/19/2490330/nikolay-nikolov-bsp-kato-razshiryavat-zelenata-zona-da-garantirat-i-tselevo-razhodvane-na-sredstvata-za-remont-na-infrastrukturata.html", "text": "\"Планираното разширение на \"зелената зона\" за паркиране в районите \"Красно село\", \"Възраждане\", \"Лозенец\" и \"Оборище\" ще увеличи приходите в Центъра за градска мобилност (ЦГМ). С колегите от групата на БСП в СОС ще настояваме категорично тези средства да бъдат разходвани целево за подобряване на инфраструктурата в кварталите, в които е разширена \"зелената зона\". Имам предвид за ремонт на тротоарите, на улиците, на шахтите на каналите, на уличното осветление и т.н.\". Това коментира общинският съветник от БСП Николай Николов, който е и председател на Районния съвет на социалистите в \"Красно село\", съобщиха от пресцентъра на БСП -\r\n София. Той, заедно с председателите на останалите три района, в които има предложение за разширяване на \"зелената зона\" - Иван Таков, Николай Велчев и Михаил Ставрев, организираха допитване до гражданите, които живеят в посочените за платено паркиране карета от улици, с четири въпроса. Първият е дали гражданите знаят за предстоящо разширяване на \"зелената зона\", в която попада и тяхната улица или булевард. Следващите са дали са съгласни да има \"зелена зона\" на тяхната улица, смятат ли, че постоянното разширение на платените зони за паркиране в София ще решат проблема и предложение за възможно решаване на проблема с паркирането.\r\n\"Крайно време е управляващите в Столична община да кажат къде отиват парите на гражданите от платеното паркиране. Очевидно е, че не ги инвестират в поддръжка на инфраструктурата в районите със \"синя\" и \"зелена зона\". Вижда се по липсата на маркировка и ръждясалите стари колчета по тротоарите. Както и по \"лунните пейзажи\" по улиците, коментира Николай Николов. - Кметовете предложиха разширяване на \"зелената зона\" по настояване на гражданите в съответните райони. С колегите обаче решихме да направим наше допитване. Аз имам лични впечатления от тези граждански допитвания, които правят управляващите. На едно такова, на което присъствах, имаше точно 7 души. А и не сме забравили онази манипулирана анкета, която бяха пуснали в район \"Красно село\" преди две години. Тогава за два дни събраха 60 000 гласа \"за\" разширяване на \"зелената зона\" от общо 84 000 души, които живеят в района. И след като вдигнах скандал, кметът Йорданка Фандъкова и председателят на СОС Елен Герджиков признаха гафа и започнаха допитването отново. Тогава се оказа, че от 600 гласували, 80% бяха против разширяването на \"зелената зона\". Затова не вярвам на \"гражданските мнения\", които управляващите цитират за новото разширение на платената зона за паркиране. И реших в нашата анкета сега сам да се включа в допитването до гражданите\".", "date": "2018.02.19", "title": "Николай Николов, БСП: Като разширяват \"зелената зона\" да гарантират и целево разходване на средствата за ремонт на инфраструктурата"}
{"url": "http://www.focus-news.net/news/2018/02/19/2490331/pleven-politsiyata-zadarzha-dve-zheni-ograbili-36-godishen-mazh.html", "text": "Полицията задържа две жени, ограбили 36-годишен мъж, съобщават от пресцентъра на МВР. На 17 февруари вечерта, на тел. 112 е получен сигнал, че в ж.к “Дружба” в Плевен две жени са ограбили 36- годишен плевенчанин. Веднага на място е изпратен автопатрул. Пострадaлият разказал, че след удар в главата бил повален, а от външния му джоб жените отнели 370 лв., след което избягали. След незабавни оперативни действия са установени извършителките – на 33г. и 25г., и двете от Плевен. Жените са задържани в срок от 24 часа и са направили пълни самопризнания за случая. По случая е образувано е досъдебно производство.", "date": "2018.02.19", "title": "Плевен: Полицията задържа две жени, ограбили 36-годишен мъж"}
{"url": "http://www.focus-news.net/news/2018/02/19/2490321/ria-novosti-v-kuban-byaha-izvarsheni-voenni-ucheniya-s-raketni-ustanovki-iskander.html", "text": "Тренировка по управление на ракетни удари с установки „Искандер-М“ бяха проведени в Краснодарския край, това са съобщили от пресцентъра на Южния военен окръг , предава РИА Новости. \r\n„В хода на учението бе отработено придвижването до установена позиция, разгръщане на ракетните установки и транспортни машини, подготовка за нанасяне на удар и поразяване на мишени на различна далечина“ . \r\nСпоред неговите данни на тренировките са участвали около 200 военнослужещи и 60 машини – ракетни установки и военна техника.  : Цанко Цолов", "date": "2018.02.19", "title": "РИА Новости: В Кубан бяха извършени военни учения с ракетни установки „Искандер“"}
{"url": "http://www.focus-news.net/news/2018/02/19/2490325/premierat-boyko-borisov-nyama-neshto-po-svyato-ot-levski-balgarite-taguvat-za-edin-svetets-i-revolyutsioner.html", "text": "Българите тъгуват за един светец и революционер, какъвто е Васил Левски. Това каза премиерът Бойко Борисов в изявление след срещата си с унгарския министър-председател Виктор Орбан, предаде репортер на Агенция „Фокус“.  В края на изявлението Борисов покани Виктор Орбан да положат цветя на паметника на Апостола на свободата в София.    \r\nДеница КИТАНОВА", "date": "2018.02.19", "title": "Премиерът Бойко Борисов: Няма нещо по-свято от Левски - българите тъгуват за един светец и революционер"}
{"url": "http://www.focus-news.net/news/2018/02/19/2490327/blagoevgrad-kmetat-d-r-atanas-kambitov-polozhi-venets-pred-byust-pametnika-na-vasil-levski.html", "text": "Кметът на Благоевград д-р Атанас Камбитов положи венец пред бюст-паметника на Васил Левски.Това съобщиха от пресцентъра на Общината. Във възпоменателната церемонията по повод 145 години от обесването на Апостола се включиха още областният управител на Благоевград Бисер Михайлов, заместник-областният управител Иван Стоянов, председателят на Общински съвет - Благоевград Радослав Тасков, заместник-кметът по култура и хуманитарни дейности Христина Шопова, представители на църквата, Военно формирование 26 400, представители на политически партии, културни институции, ученици, възпитаници на детски заведения и граждани. Венец бе положен и от името на евродепутатите от групата на ЕНП. Възпитаници на ПСАГ „Васил Левски“ припомниха знакови моменти от живота и делото на Дякона.\r\nБорецът за „Чиста и свята” република Васил Иванов Кунчев, е роден на 18 юли 1837 г. Карлово. Той е популярен с прозвището Левски и е едно от най-светлите имена в българските национално-освободителни борби. Той е идеолог и организатор на българската национална революция, основател на Вътрешната революционна организация (ВРО) и на Българския революционен централен комитет (БРЦК). Известен е и като Апостола на свободата заради организирането и разработването на стратегията за освобождаване на България от османско иго. Неговата мечта е чиста и свята република, в която всички да имат равни права, независимо от етническата си и религиозна принадлежност. Създадената от него Вътрешна революционна организация е основата, върху която стъпват организаторите на Априлското въстание. Това въстание и последвалата Руско-турска война довеждат до възстановяване на държавата България на европейската карта.\r\nНа 27 декември 1872 г. Левски е заловен от турската полиция в Къкринското ханче. Присъдата на Левски – смърт чрез обесване, е издадена на 14 януари 1873 г. и изпълнена на днешната дата през 1873 година в околностите на София. В последните си мигове се изповядва пред архиерейския наместник на София – отец Тодор Митов като в изповедта си казва: „Каквото съм правил, в полза народу е”.", "date": "2018.02.19", "title": "Благоевград: Кметът д-р Атанас Камбитов положи венец пред бюст-паметника на Васил Левски"}
{"url": "http://www.focus-news.net/news/2018/02/19/2490333/veliko-tarnovo-fotografska-izlozhba-predstavya-krasotata-na-shotlandiya.html", "text": "Фотографска изложба ще представи във Велико Търново красотата на Шотландия. Експозицията ще подредена в Изложбени зали „Рафаел Михайлов“ и ще бъде на разположение на почитателите на изкуството от 22 февруари до 7 март. Това съобщиха от пресцентъра на Община Велико Търново.\r\nАвтор на кадрите е популярният фотограф Антони Георгиев, организатори са Британското посолство и Община Велико Търново. Гост в Старата столица за откриването на изложбата „Горният път: Фотографии от Шотландия“ ще бъде посланикът на Великобритания Н. Пр. Ема Хопкинс.\r\nЕкспозицията е придружена от есе на българската писателка Капка Касабова. Представени ще бъдат също любопитни факти за Шотландия, даващи отговори на въпросите защо страната е специално място и атрактивна дестинация за туризъм и образование.\r\nАнтони Георгиев е фотограф, журналист и писател, а фотографиите му намират място в редица европейски и американски галерии. Творецът е главен редактор на англоезичното списание Vagabond, което е на книжния пазар от 2006 година. Изложбата включва 30 избрани фотографии, представящи исторически градове като Единбург, Каледонските планини, шотландските замъци и езера, богатата култура, познатите и непознатите страни на Шотландия. \r\nКапка Касабова е български писател, носител на наградата „Салтайър“ за книга на 2017 година в Шотландия.", "date": "2018.02.19", "title": "Велико Търново: Фотографска изложба представя красотата на Шотландия"}
{"url": "http://www.focus-news.net/news/2018/02/19/2490334/magdalena-trencheva-obshtinski-savet-blagoevgrad-sled-iztichane-na-15-dnevniya-srok-komisiyata-po-nominatsiya-shte-razglezhda-postapilite-dokumenti-za-pozitsiyata-obshtestven-posrednik.html", "text": "След изтичане на 15-дневния срок Комисията по номинация ще разглежда постъпилите документи за позицията обществен посредник. Това каза за Радио „Фокус“ - Пирин Магдалена Тренчева, секретар на Общински съвет - Благоевград. „За обществен посредник съгласно чл. 8, ал. 1 от Правилник за организацията и дейността на обществения посредник на територията на Община Благоевград се избира пълнолетен, български гражданин, който не е поставен под запрещение, неосъждан, с високи професионални и нравствени качества, с постоянно местоживеене на територията на община Благоевград, със завършено висше образование – специалност „Право“ или „Публична администрация“ и 10 години трудов стаж“, каза още Тренчева. По думите ѝ кандидатите трябва да представят следните документи: заявление; автобиография; свидетелство за съдимост; копие от диплома за висше образование; документ, удостоверяващ трудов стаж; виждания за изпълнението на функцията на обществения посредник;други материали (препоръки, сертификати и др.), които по тяхна преценка са в подкрепа на кандидатурата им. „Документите се подават в стая 108 на Община Благоевград в 15-дневен срок от публикуване на обявата. След изтичане на 15- дневния срок Комисията по номинация, разглежда постъпилите документи от кандидатите, проверява съответствието им с поставените изисквания и на базата на преценката си за тяхната изчерпателност и сериозност определя кандидатите, които ще бъдат поканени за събеседване на посочени от тях в заявлението телефонен номер за връзка и имейл адрес“, каза още Тренчева. Тя подчерта, че кандидатите, поканени за събеседване, представят и аргументират пред Комисията по номинация своите виждания за начина на изпълнението на функцията обществен посредник. По време на събеседването комисията проверява теоретичните и практически познания на кандидатите в областта на местното самоуправление, правозащитната сфера, социалното дело и други релевантни области. „След приключване на събеседванията и на база на личните убеждения на членовете на комисията за показаните от кандидатите личностни и експертни качества, комисията по номинация взема решение, с което предлага на Общински съвет Благоевград за гласуване до три кандидатури за обществен посредник. Общественият посредник ще бъде избран за срок до изтичане на мандата на настоящия Общински съвет“, каза още Тренчева. Председател на Комисията по номинация е Гергана Бечванова - Янчева.\r\nЛора КАЛЧЕВА", "date": "2018.02.19", "title": "Магдалена Тренчева, Общински съвет - Благоевград: След изтичане на 15-дневния срок Комисията по номинация ще разглежда постъпилите документи за позицията обществен посредник"}
{"url": "http://www.focus-news.net/news/2018/02/19/2490336/ministar-ekaterina-zaharieva-shte-uchastva-v-neformalna-sreshta-na-ministrite-na-es-otgovaryashti-za-politikata-za-razvitie.html", "text": "Вицепремиерът и министър на външните работи Екатерина Захариева ще вземе участие в неформална среща на министрите на ЕС, отговарящи за политиката за развитие. Форумът ще се проведе на 20 февруари в Брюксел. Това съобщиха от пресцентъра на Министерството на външните работи. Срещата ще започне с обмен на мнения по бъдещото Споразумение за партньорство между ЕС и страните от Африка, Карибите и Тихоокеанския басейн (АКТБ) след 2020 г. Министрите ще обсъдят още доклада на Европейската Комисия относно Средносрочния преглед на външните финансови инструменти и идеята за създаване на Европейска банка за развитие. Работният обяд ще бъде посветен на целите за устойчиво развитие и реформата на системата на ООН. Участие в дискусията ще вземе и Ахим Щайнер, ръководител на Програмата за развитие на ООН.", "date": "2018.02.19", "title": "Министър Екатерина Захариева ще участва в неформална среща на министрите на ЕС, отговарящи за политиката за развитие"}
{"url": "http://www.focus-news.net/news/2018/02/19/2490337/sport-latsio-priema-verona-v-mach-ot-italianskata-seriya-a.html", "text": "Лацио приема Верона в мач от 25-ия кръг на италианската „Серия А“ тази вечер. Домакините се намират на пета позиция с две точки по-малко от четвъртия Интер, докато Верона е на 19 място. При победа Лацио ще се придвижи с една позиция и застане само на точка изоставане от третия Рома. Домакините обаче загубиха последните си три мача, като селекционерът на столичния тим няма да може да разчита на четирима от своите играчи заради контузия.", "date": "2018.02.19", "title": "Спорт: Лацио приема Верона в мач от италианската „Серия А“"}
{"url": "http://www.focus-news.net/news/2018/02/19/2490329/ria-novosti-v-dagestan-se-provedoha-voenni-ucheniya-sas-zenitni-raketi-buk-m3.html", "text": "В Дагестан се проведоха учения на зенитни ракети „Бук-М3“, в рамките на което армията е отразила тренировъчен удар по въздуха в рамките на маневри, организирани от Каспийския флот, това са съобщили от пресцентъра на Южния военен окръг , предава РИА Новости. \r\nВ рамките на тренировката е „проведен масов полет на авиацията срещу условен противник в зоната на действие на Каспийския флот“, разкри представител на Южния военен окръг.\r\n„Кординатите на условния противник са били изпратени чрез дрон, като срещу мястото са изстреляни и зенитни ракети“.: Цанко Цолов", "date": "2018.02.19", "title": "РИА Новости: В Дагестан се проведоха военни учения със зенитни ракети „Бук-М3“"}
{"url": "http://www.focus-news.net/news/2018/02/19/2490332/predsedatelyat-na-narodnoto-sabranie-tsveta-karayancheva-razgovarya-s-premiera-na-kabo-verde-zhoze-yulisish-de-pina-koreya-i-silva.html", "text": "Председателят на Народното събрание Цвета Караянчева разговаря с премиера на Кабо Верде Жозе Юлисиш де Пина Корея и Силва. Това съобщиха от пресцентъра на Народното събрание. Страните ни имат потенциала да развиват и активизират сътрудничеството в сферите на културата, образованието, туризма, икономиката и бизнеса, бе общото мнение, което споделиха на срещата Цвета Караянчева и министър-председателят на Кабо Верде. \r\nПредседателят на българския парламент изрази увереност, че добрите отношения между двете страни ще продължат да се задълбочават и укрепват. \r\nЦвета Караянчева отбеляза, че ще съдейства за сформирането на група за приятелство с Кабо Верде в българския парламент, която да допринесе за по-тясното сътрудничество между двата парламента. \r\nЖозе Юлисиш де Пина Корея и Силва посочи, че за страната му е особено важно да бъде засилено партньорството в сферата на образованието, за което ще разчита на подкрепа от страна на България. Той изрази надежда да се изградят стабилни контакти в сферата на туризма и инвестициите. Ние имаме специална програма за партньорство с Европейския съюз и искаме да засилим тези връзки, отбеляза премиерът на Кабо Верде. Той допълни, че от май месец ще отпадне визовият режим за европейски граждани и заяви, че основната цел на институциите в момента е да бъде изградено пространство на сигурност във вътрешен и външен план.", "date": "2018.02.19", "title": "Председателят на Народното събрание Цвета Караянчева разговаря с премиера на Кабо Верде Жозе Юлисиш де Пина Корея и Силва"}
{"url": "http://www.focus-news.net/news/2018/02/19/2490339/smolyan-v-obshtinata-shte-se-provede-preskonferentsiya-na-kmeta-na-shiroka-laka-vasil-sedyankov-po-povod-predstoyashtiya-pesponedelnik.html", "text": "На 22 февруари от 14.00 часа в 247 зала на Община Смолян кметът на Широка лъка Васил Седянков ще даде пресконференция по повод предстоящия Песпонеделник. Това съобщиха от пресцентъра на Общината.", "date": "2018.02.19", "title": "Смолян: В Общината ще се проведе пресконференция на кмета на Широка лъка Васил Седянков по повод предстоящия Песпонеделник"}
{"url": "http://www.focus-news.net/news/2018/02/19/2490319/kyustendil-prokuraturata-poiska-prisadi-mezhdu-15-i-18-godini-lishavane-ot-svoboda-za-obvinenite-za-ubiystvoto-na-nikolay-radev-ot-dupnitsa.html", "text": "Прокуратурата поиска присъди между 15 и 18 години лишаване от свобода за обвинените за убийството на Николай Радев от Дупница, предаде репортер на Радио „Фокус” – Кюстендил. Това стана по време на пледоариите, представени пред състав на Окръжен съд – Кюстендил. Искането е срещу Владимир Карастоянов и синовете му Николай и Иван Карастоянови, за убийството на Николай Радев – Отвертката от Дупница. Защита на обвиняемите пледира за оправдателни присъди. Роднините на Николай Радев поискаха от съда, обезщетение в общ размер на 385 000 лева. Пледоариите продължават. Окръжен съд – Кюстендил може да се произнесе с решение в срок по делото, след финалният етап на заседанието.\r\nВенцеслав ИЛЧЕВ", "date": "2018.02.19", "title": "Кюстендил: Прокуратурата поиска присъди между 15 и 18 години лишаване от свобода за обвинените за убийството на Николай Радев от Дупница"}
{"url": "http://www.focus-news.net/news/2018/02/19/2490343/blagoevgrad-zapochna-zalesyavaneto-na-parvite-115-dekara-opozhareni-gorski-teritorii-v-rayona-na-kresna-postradali-pri-pozhara-prez-avgust-2017-g.html", "text": "Започна залесяването на първите 115 декара опожарени горски територии в землището на с. Ощава, в района на „ДГС Кресна”, пострадали при огнената стихия през август миналата година. Това каза за Радио „Фокус“ - Пирин Снежана Паскалева, връзки с обществеността към Югозападно държавно предприятие. „В кратки срокове Югозападното държавно предприятие предприе действия за усвояване на опожарената дървесина и почистване на площите. След извършената подготовка на почвата през есента в ход е възстановяване на част от увредените терени“, каза Паскалева. По думите ѝ използват се основно фиданки от черен бор и зимен дъб, произведени в разсадниците на държавните горски стопанства в Катунци и Струмяни. До дни стартира залесяването и на други 65 декара опожарени горски територии в района на „ДГС Симитли”, землището на село Сенокос. „Над 1 500 000 фиданки на площ от 2454 декара ще бъдат залесени тази пролет на територията на ЮЗДП в областите Благоевград, Кюстендил, Перник и Софийска. От тях 655 000 са различни видове дъб, 200 000 – други широколистни, сред които кестен, акация, бук и бреза и 667 000 – черен бор, смърч и др. иглолистни видове. Приоритет през 2018 г. остава подпомагане възстановяването на гори, пострадали от пожари, както и след проведени санитарни сечи в съхнещи насаждения, въпреки доброто естествено възобновяване, което се наблюдава в голяма част от териториалните поделения“, каза Паскалева.  Тя подчерта, че най-големи залесявания се предвиждат в районите на Пирдоп – 271 декара, Благоевград – 177 декара, Брезник – 174 дка, Кресна – 165 дка, Кюстендил – 163 дка, Места и Трън – по 100 декара, Невестино и Осогово – по 80 декара и др. Повече от 3,7 милиона лева са планираните инвестиции във финансовата програма на ЮЗДП за залесяване, попълване, отглеждане и подготовка на почвата за залесяване догодина.\r\nЛора КАЛЧЕВА", "date": "2018.02.19", "title": "Благоевград: Започна залесяването на първите 115 декара опожарени горски територии в района на Кресна, пострадали при пожара през август 2017 г."}
{"url": "http://www.focus-news.net/news/2018/02/19/2490341/pazardzhik-dvama-bratya-sa-zadarzhani-za-nanasyane-na-poboy-na-zhitel-na-selo-simeonovets.html", "text": "Двама братя са задържани за нанасяне на побой на жител на село Симеоновец. Това съобщиха от пресцентъра на МВР. На 16 февруари в близост до бивш стопански двор в с. Симеоновец е възникнал скандал между братята К.Л (на 36 г.),Р.Л (на 35 г.) и съселянинът им Й.Л (на 39 г.) . Скандалът прераснал в сбиване, при което двамата братя нанесли побой над опонента си. Мъжете са задържани в ареста на РУ - Септември. По случая е образувано досъдебно производство за хулиганство.", "date": "2018.02.19", "title": "Пазарджик: Двама братя са задържани за нанасяне на побой на жител на село Симеоновец"}
{"url": "http://www.focus-news.net/news/2018/02/19/2490342/sofiya-vremenno-dvizhenieto-se-osashtestvyava-samo-v-izprevarvashtata-lenta-pri-km-57-v-posoka-sofiya-na-avtomagistrala-trakiya-poradi-avariral-tezhkotovaren-avtomobil.html", "text": "Временно движението се осъществява само в изпреварващата лента при км 57 в посока София на автомагистрала \"Тракия\" поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.02.19", "title": "София: Временно движението се осъществява само в изпреварващата лента при км 57 в посока София на автомагистрала \"Тракия\" поради аварирал тежкотоварен автомобил"}
{"url": "http://www.focus-news.net/news/2018/02/19/2490338/shumen-registriran-e-spad-v-nivoto-na-zabolevaemost-ot-ostri-respiratorni-infektsii-v-oblastta.html", "text": "Нивото на заболеваемост  от остри респираторни инфекции в Шуменско бележи постепенен спад. За изтеклата седмица стойностите са 200 на 10 000 души население, срещу 213 на 10 000 за предходната, съобщи за Радио „Фокус“ - Шумен д-р Марко Марков, директор на Дирекция „Наздор на заразните болести“ в Регионална здравна инспекция - Шумен. „Заболеваемостта постепенно се понижава, така както плавно и постепенно в предходните седмици бележеше ръст“, коментира д-р Марков. Той посочи, че все още обаче стойностите остават в границите на предепидемичните нива.\r\nИвелина ИВАНОВА", "date": "2018.02.19", "title": "Шумен: Регистриран е спад в нивото на заболеваемост от остри респираторни инфекции в областта"}
{"url": "http://www.focus-news.net/news/2018/02/19/2490345/montana-sluzhitel-na-patna-politsiya-e-udaren-s-yumruk-ot-56-godishen-mazh-pri-otzovavane-na-3-patrulni-avtomobila-na-signal-za-poboy.html", "text": "Около 02.30 ч. на 17 февруари 2018 г. 3 автопатрула са били изпратени на ул. \"Парчевич\" в Монтана по сигнал от 112 за междусъседски скандал и нанесен побой на 49-годишния П.  П. от града. Това съобщиха от ОДМВР-Монтана. При посещението на сигнала е установено, че побоят е нанесен от 53-годишнния Р. Б., от Монтана. По време на извършване на проверката е нанесен удар с юмрук в областта на гърдите на мл. автоконтрольор от сектор „Пътна полиция“ от 56-годишния А. А. от града, с което той е искал да осуети изпълнението на служебните задължения на служителя по отношение на изясняване на фактическата обстановка относно получения по-рано сигнал за побой.  Служителят  е прегледан в ЦСМП-Монтана, където е установено, че има наранявания изразяващи се в лека телесна повреда, като липсва състояние, налагащо настаняване за болнично лечение. Лицата са задържани за срок от 24 часа. Във връзка със случая е образувано досъдебно производство.", "date": "2018.02.19", "title": "Монтана: Служител на пътна полиция е ударен с юмрук от 56-годишен мъж при отзоваване на 3 патрулни автомобила на сигнал за побой"}
{"url": "http://www.focus-news.net/news/2018/02/19/2490347/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "20 февруари 2018 г. от 12.30 часа ръководството на ПП АБВ ще даде пресконференция. Това съобщиха от пресцентъра на ПП АБВ. Събитието ще се състои в централата на партията на адрес - ул. “Врабча“ 23 в столицата. Темата на пресконференцията е подготовка на дискусионен енергиен форум на тема „АЕЦ „БЕЛЕНЕ“ - ключ към развитието и сигурността на България.“ Дебатът ще се проведе на 25 февруари 2018 г. от 10.00 часа в хотел „Маринела“, зала „София“ 1.\r\nНа пресконференцията ще бъдат засегнати и проблемите в местните органи за самоуправление, произтичащи от новоприетия Закон за борба с корупцията. Как специалисти ще бъдат възпрепятствани да заемат обществени позиции, заради възможен конфликт на интереси.", "date": "2018.02.19", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2018/02/19/2490348/yambol-okrazhnata-prokuratura-predade-na-sad-mazh-za-prichinyavane-na-smart-na-dvama-dushi-pri-katastrofa.html", "text": "Окръжна прокуратура – Ямбол предаде на съд Ангел Й. (на 33 г.). Това съобщиха от Окръжна прокуратура – Ямбол. Той е подсъдим за това, че около 16.45 часа на 28 ноември 2016 г. на път за гр. Тополовград в посока гр. Елхово, при управление на лек автомобил „Форд“ е нарушил правилата за движение по пътищата, като е управлявал лекия автомобил с превишена скорост – 114 км в час, при забрана двукратно сигнализирана да се движи със скорост до 70 км в час и до 50 км в час при наличие на пътни знаци, като загубил управление над автомобила и се блъснал в насрещно движещ се камион, при което причинил по непредпазливост смъртта на  59 – годишен мъж и 19- годишна жена, които пътували в управлявания от него автомобил. Окръжен съд – Ямбол е насрочил заседанието си за 20 февруари 2018 г.", "date": "2018.02.19", "title": "Ямбол: Окръжната прокуратура предаде на съд мъж за причиняване на смърт на двама души при катастрофа"}
{"url": "http://www.focus-news.net/news/2018/02/19/2490335/kyustendil-ventsi-i-tsvetya-byaha-podneseni-pred-pametnata-plocha-na-vasil-levski-v-sovolyano.html", "text": "Венци и цветя бяха поднесени пред паметната плоча на Васил Левски в Соволяно. Това съобщи за Радио „Фокус” – Кюстендил Пламен Илиева, кмет на село Соволяно. Пред присъстващите беше изнесен рецитал по стихове на Апостола на свободата – Васил Левски. Венци и цветя на паметната плоча бяха поднесени от кмета на Община Кюстендил Петър Паунов, от кметството на село Соволяно и от жителите на населеното място. Пред присъстващите беше споменато, че Васил Левски е пребивавал в селото и е създал комитет.\r\nВенцеслав ИЛЧЕВ", "date": "2018.02.19", "title": "Кюстендил: Венци и цветя бяха поднесени пред паметната плоча на Васил Левски в Соволяно"}
{"url": "http://www.focus-news.net/news/2018/02/19/2490340/sliven-s-vazpomenatelna-tseremoniya-pred-pametnika-na-vasil-levski-v-grada-byaha-otbelyazani-145-godini-ot-gibelta-na-apostola.html", "text": "Сливен почете 145-та годишнина от гибелта на Васил Левскина на възпоменателна церемония пред паметника на Апостола, съобщиха от пресцентъра на Община Сливен. В словото си пред присъстващите кметът Стефан Радев заяви, че Левски е човек, който се е превърнал в идеал за българите. „Неговата морална висина е неизмерима. Той черпи сили и вдъхновение от огромната си любов към България и голямата си мечта да я види свободна. Апостолът посвещава целия си живот на тази цел. Ако днес гледаме през неговите очи и измерваме с неговия аршин, препятствията и трудностите, които срещаме, са съвсем дребни и преодолими и няма нищо непостижимо. Всичко зависи от нас. Той завинаги ще остане символ на непобедимия български дух и готовност за саможертва. Поклон пред паметта на Апостола на свободата Васил Левски!“, каза още Стефан Радев.\r\nВенци и цветя в знак на почит поднесоха кметът, народните представители Десислава Танева и Кольо Милев, председателят на Общинския съвет Димитър Митев, областният управител Чавдар Божурски, директорът на ДАНС – Сливен Николай Чиликов, директорът на МВР – Сливен главен инспектор Димитър Величков и командирът на формирование 22 220 полковник Любомир Вачев, общински съветници, представители от армията, ученици от сливенските училища, образователни институции, политически и обществени организации и граждани.\r\nОрганизатори на поклонението са Община Сливен, съвместно с Регионално управление на образованието – Сливен и Военно формирование 22 220.", "date": "2018.02.19", "title": "Сливен: С възпоменателна церемония пред паметника на Васил Левски в града бяха отбелязани 145 години от гибелта на Апостола"}
{"url": "http://www.focus-news.net/news/2018/02/19/2490320/premierat-boyko-borisov-optimist-sam-po-temata-za-zapadnite-balkani.html", "text": "Оптимист съм на темата за Западните Балкани. Това каза премиерът Бойко Борисов в изявление след срещата си с унгарския министър-председател Виктор Орбан, предаде репортер на Агенция „Фокус“. „Предстоят ни напрегнати и тежки преговори, но аз съм оптимист на тема Западни Балкани. Утре, с канцлера на Австрия ще говорим по тези теми“, каза Борисов. Той поясни, че ще го убеждава 2018 г. да бъде българо-австрийско председателство, за да може всичко, което прави България да продължи и до декември. „Действително това, което предлагаме, ние винаги съм казвал, че е полезно за България, но то е много полезно за Сърбия и Черна гора, Македония, Гърция, Турция Босна и Херцеговина и Албания. Коридор номер 4 започва от Солун, минава през Видин, стига до Будапеща и стига до Братислава. Сиреч обвързва се унгарската икономика с топлото море на Солун. През „Тракия“ съответно с пристанище „Бургас“, надявам се следващите четири пет-години по „Хумес“ с Варна. Коридор 8 е важен, защото той дава връзката със Скопие, Тирана, София, Турция и оттам Азия. Разбира се, коридор номер 10 ,който София-Белград, Белград – Будапеща е магистрала и отново пътя с Азия“, поясни премиерът. Според него това е важно за икономиката и ръста й. „За радост до този момент срещам само подкрепа от колегите“, заяви Борисов.. „С едно хибридно финансиране, със Световната банка, Европейската банка за възстановяване и развитие, другия понеделник ще сме лидерите на Балканите на среща в Лондон, с Европейсата инвестиционна банка вече мина този процес, имаме 16 + 1 и китайския премиер среща в София тази година, така че ако за някъде не стигнат пари, можем да предложим и друг модел“, допълни Борисов. \r\nДеница КИТАНОВА", "date": "2018.02.19", "title": "Премиерът Бойко Борисов: Оптимист съм по темата за Западните Балкани"}
{"url": "http://www.focus-news.net/news/2018/02/19/2490349/mayor-deyan-berich-srabski-dobrovolets-v-dnr-vsichko-e-otlichno-a-shte-stava-i-po-dobre.html", "text": "RuSerbia.com публикува интервю със сръбския доброволец в Донецката народна република (ДНР) Деян Берич, известен с прозвището „Деки“. Медията подчертава, че той е най-награждаваният и популярен „чужденец“ в непризнатата република. Но според западната преса и политици Деки е терорист, наемник и престъпник. \r\nЗаради Деки в Белград пишат протестни ноти, Съветът по национална отбрана на Украйна се жалват пред НАТО, а в Киев за него обявяват награди. От началото на събитията в украинската столица, до присъединяването на Крим към Руската федерация, началото на бойните действия, та чак до днес – сърбинът се намира в Донбас. Награждаван е няколко пъти, включително по заповед на министъра на отбраната на Руската федерация Сергей Шойгу с медал „За връщането на Крим“. В интервютото Деян Берич говори открито за всичко.\r\nПо отношение на неговата длъжност в ДНР, Деки пояснява: „В моя случай длъжността е много сложен въпрос. По чин би следвало да седя в щаба. Но моят командир много добре знае, че когато ме затворят в кабинет си опаковам нещата и си тръгвам. Не дойдох тук заради това. Така че постигнахме някои компромиси. Както и по-рано изпълнявам задачите си на преводач. Създадохме школа за снайперисти, в която съм командир. За да не бъда задължен да непрекъснато да бъде в школата, намерих двама души, които умеят да обучават. Един от тях – „Малкия“ - е професионален снайперист, който премина при нас обучение през 2015 г. Той бе най-добър от всички, и това, което е много важно, умее да предава знанията. \r\nВторият е израелец с руски произход, служил в израелската армия. Човекът е просто гений по много въпроси. Не беше трудно да се договорим с него, а тъй като и той не искаше да стои в клас, но намерихме компромис. \r\nДруго, не голямо задължение, е гарантирането на сигурността на президента на републиката Александър Захарченко. Моята задача е да гарантирам зона на защита от снайперисти. Нашата група прави това заедно вече три години и в тази задача се сработихме много добре, така че да правим всичко просто и да не е нужно да даваме никакви обяснения.\r\nИзготвяме план аз и „Малкия“, след което го предаваме и всичко върви по масло. Не е важно, че работим дълго време заедно, сериозността е на максимално ниво. Неотдавна обезпечавахме среща на нашия президент и на президента на ЛНР. В рамките на срещата Захарченко предаде поздрави на сърбите, тази снимка я има в интернет. Като цяло задължения много, но при добра организация времето стига за всичко. А и както казват, на войника не трябва да се дава свободно време. Тогава започва да мисли за глупости. \r\nДеки коментира и ситуацията на фронта. „Преди около месец назад бе „горещо“ в течение на три дни. Тогава, струва ми се, искаха (украинците – бел.р.) да проверят нашите възможности. Вдигнаха ни на тревога – целия батальон. Това не се бе случвало от февруари миналата година и мислех, че започва пробив. Но, получиха такъв отговор, че всичко приключи много бързо. \r\nСега се стараем да не отговаряме на провокации, а само да фиксираме позициите и придвижването му. И те самите виждат това, тъй като нашите безпилотни апарати летят непрекъснато. Всичко се свежда до борбата на снайперистите и кой кого ще изплаши. По наши данни и думите на президента, началото на войната е въпрос на дни“.\r\nВ тази връзка Деян Берич уверява, че Народната армия на ДНР е „не само достатъчно, повече от необходимото“ готова да отбие възможно настъпление на украинските сили. „Имаме много ново оръжие, основно артилерия. Нашите момчета се научиха да бъдат добри. Много, много добри за времето на т.нар. примирие. \r\nПо мое мнение не е необходимо да продължаваме напред. Ако те се движат, трябва да ги унищожите възможно най-много. Два или три пъти ще бъде достатъчно за тях да вдигнат въстание в Украйна и да отхвърлят тази ненормална власт, която ги изпраща до сигурна смърт“, обяснява сърбинът.\r\nДеки коментира и информацията за пристигането на сръбски снайшеристи в Донбас. „За съжаление, няма истина в това. В действителност, тук пристигна група четници, не знам колко точно са те, а ако знаех – не бих казал, тъй като сред тях навярно има добри момчета, които след време ще разберат, че са използвани от четнически воеводи и нашата предателска власт в Сърбия, за да навредят на сръбските доброволци тук. Сега те са тук като туристи, което може да видите например на страницата на Братисалв Живкович, който тук се шляе по разкошни хотели, басейни и сауни…Като цяло, по мое мнение, нашите власти се опитват да решат проблема със сръбските доброволци по друг начин“.\r\nДеян Берич е категоричен, че мнозина идват в Донбас – за различен период от време, тъй като „хората гледат на войната като на романтика. Но, когато видят, че тук умират хора, бързо си тръгват, а онези, които остават, са тук именно заради това и не им пречи“. \r\nПо отношение на сръбските наемници в Донбас, Деки подчертава, че никой не ги е принуждавал да дойдат. „Нас не са ни вербували, не са ни плащали пътя, не са ни дали оръжия и боеприпаси“. В тази връзка Белград според сърбина не носи отговорност. \r\nНа въпрос дали в близко време се очаква войната в Източна Украйна да свърши, Деки признава: „Краят на войната? Тежък въпрос, струва ми се, че няма да е скоро“.\r\nОт редакцията обръщат внимание на хуманитарната дейност на Деян Берич, която той е започнал „като помощ от името на сръбския народ“. По-късно чужденци са започнали да правят дарения и „тогава всичко стана сериозно“, обяснява Деки..", "date": "2018.02.19", "title": "Майор Деян Берич, сръбски доброволец  в ДНР: Всичко е отлично, а ще става и по-добре"}
{"url": "http://www.focus-news.net/news/2018/02/19/2490344/ria-novosti-savmestno-uchenie-na-morskata-pehota-i-artileriya-be-provedeno-v-dagestan.html", "text": "Съвместно учение на корабна артилерия и морска пехота на руския Каспийски флот се проведе в Дагестан, това са съобщили от пресцентъра на Южния военен окръг, предава РИА Новости.\r\nПолевите учения са се проведели под ръководството на контраадмирал Сергей Пинчук. В рамките на тренировката морските пехотинци са симулирали пълна бойна готовност и извършили успешно няколко задачи на полигона „Аданак“. \r\n„Основната задача на тренировъчното мероприятие от първи модул е тактическа и огнева подготовка, както и управление на бронетранспортьор БТР-82А“, заяви представителят на  Южния военен окръг. Извършена е също така тренировъчна стрелба с АК-74 и пистолет Макаров ПМ, както и ръчен гранатомет РПГ-7. \r\nУправлението на БТР-а се състояло в преодоляване на предварително изготвено трасе с препятствия, включващ преминаване по мост, заграждения и противникови укрепления. \r\n„В съответствие с изискванията на командира на Южния военен окръг генерал-полковник Александър Дворников, занатията по тактическа подготовка се проведоха в тясно сътрудничеството с авиацията“, отбеляза представителят на окръга Вадим Астафьов. \r\n800 военнослужещи и 100 броя военна техника са взели участие в учението.  : Цанко Цолов", "date": "2018.02.19", "title": "РИА Новости: Съвместно учение на морската пехота и артилерия бе проведено в Дагестан"}
{"url": "http://www.focus-news.net/news/2018/02/19/2490352/gratski-patrul-proveryava-avtomobili-s-balgarska-registratsiya-v-rayona-na-grad-seres-gartsiya.html", "text": "Гръцки патрул проверява автомобили с българска регистрация в района на град Серес, Гърция, съобщи слушател на Радио „Фокус“. Образувала се е колона от български автомобили. Патрулиращите полицаи проверяват лични карти и задържат колите между 5 и 15 минути.", "date": "2018.02.19", "title": "Гръцки патрул проверява автомобили с българска регистрация в района на град Серес, Гърция"}
{"url": "http://www.focus-news.net/news/2018/02/19/2490353/stara-zagora-znameto-na-starozagorskoto-vastanie-shte-predvozhda-shestvieto-v-grada-na-3-mart.html", "text": "Реплика на знамето на Старозагорското въстание ще предвожда шествието на хиляди, дошли от различни кътчета на страната, които отново на Националния празник 3 март, ще понесат към Мемориалния комплекс „Бранителите на Стара Загора“ 300-метровия национален флаг. Това съобщиха от пресцентъра на Община Стара Загора. Очаква се шествието, което ще се проведе за четвърта поредна година и се радва на все по-голяма популярност, да пристигне на мемориала по обед, когато там ще започне официалната церемония за полагане на венци и цветя. По този повод в Стара Загора ще се проведе кръгла маса на тема “Пътят към свободата“, с участието на проф. Андрей Пантев и проф. Пламен Митев. По време на събитието ще бъде представена репликата на знамето на Старозагорското въстание, изработено от художниците Димо Генов и Михаил Косев. Счита се, че знамето на Старозагорското въстание от 1875 година, едно от малкото знамена в страната от преди Освобождението от турско робство, е вероятният първообраз на Националния трибагреник. То е изработено от самите участници в Старозагорското въстание и сега е част от постоянната експозиция на РИМ, подарено през 1907 г. от опълченското дружество, в което е имало участници в събитието или техни родственици. В подробното описание, което го съпътства, е записано, че то е трицветно - бяло, зелено и червено. \r\nЩе бъдат дискутирани още политическите борби на българите за национална независимост през втората половина на ХІХ в., участието в чети и легии, създаването на Революционен комитет по времето на Левски, Старозагорското и Априлското въстание и Руско-турската война през 1877-1878 г.\r\nКръглата маса е организирана от Община Стара Загора и Регионалния исторически музей – Стара Загора и е част от програмата, посветена на 140-та годишнина от Освобождението на България. Тя ще се проведе на 21 февруари 2018 г. от 15.00 часа в зала 33 на РИМ.", "date": "2018.02.19", "title": "Стара Загора: Знамето на Старозагорското въстание ще предвожда шествието в града на 3 март"}
{"url": "http://www.focus-news.net/news/2018/02/19/2490356/sport-zhenskiyat-otbor-po-hokey-na-led-na-kanada-se-klasira-za-finala-v-pyonchan.html", "text": "Женският отбор на Канада по хокей на лед победи с 5:0 тима на Русия и се класира за финалите на турнира от Зимните олимпийски игри в Пьончан. За златен медал Канада ще играе срещу САЩ.\r\nЗа третото място в Пьончан ще играят отборите на Русия и Финландия.", "date": "2018.02.19", "title": "Спорт: Женският отбор по хокей на лед на Канада се класира за финала в Пьончан"}
{"url": "http://www.focus-news.net/news/2018/02/19/2490346/varna-sredno-uchilishte-vasil-levski-v-grad-valchi-dol-otbelyaza-svoya-patronen-praznik.html", "text": "Средно училище „Васил Левски” в град Вълчи дол отбеляза своя патронен празник. Това съобщиха за Радио „Фокус“ – Варна от пресцентъра на Община Вълчи дол. Тържеството започна с минута мълчание в памет на Апостола, след което бяха поставени цветя пред паметника му в двора на учебното заведение.\r\n„19 февруари – денят, в който СУ „Васил Левски” – град Вълчи дол чества своя патронен празник, е денят, в който Дякона увисна на бесилото и получи своето безсмъртие. Тази дата е сред малкото дати в националния ни исторически календар, които ни обединяват и които ни дават основание не само за гордост, но и да погледнем към самите себе си, за да осмислим извървения досега път и да потърсим ориентир за онова, което сме постигнали или пропуснали“, отбеляза в словото си кметът на Община Вълчи дол Георги Тронков. „Уважаеми учители и ученици, пожелавам с търпение и воля да постигате мечтите си, с упоритост и вяра в собствените сили да реализирате поставените цели. Продължавайте да следвате заветите на патрона на нашето училище и нека животът и делото на Апостола на българската свобода бъдат пример за човешко достойнство, чест и преданост, които трябва да следваме всеки ден!”, каза още кметът.\r\nТържествената програма продължи в актовата зала на училището, където „Урок по родолюбие с Левски и Ботев” изнесе Искрен Красимиров, който представи пред децата и техните учители кратки документални филми и поетични рецитали, посветени на националните ни герои. Възпитаниците на СУ „Васил Левски” пяха, танцуваха и изпълниха драматизации на преломни моменти от живота на Дякона.\r\nГости на празника бяха още председателят на Общинския съвет във Вълчи дол Яна Радева, Мерткан Ибрямов и Димитър Тодоров, заместник-кметове на общината, и секретарят на общината Костадинка Петкова.\r\nМарияна ВАЛЕНТИНОВА", "date": "2018.02.19", "title": "Варна: Средно училище „Васил Левски” в град Вълчи дол отбеляза своя патронен празник"}
{"url": "http://www.focus-news.net/news/2018/02/19/2490354/pazardzhik-94-sa-zabolelite-ot-ostri-respiratorni-infektsii-v-oblastta-prez-poslednite-dni.html", "text": "През изминалата седмица – от 12 от 18 февруари, броят на заболелите от остри респираторни заболявания в Пазарджик е 94, съобщиха от РЗИ - Пазарджик. Отчетената заболеваемост е 132.8 на 10 000 души (под 85 персентил). Според здравните специалисти това е обичайната за сезона заболеваемост. Развилите пневмонии в резултат на вирусни инфекции са 11. Най-засегната от този вид инфекции е възрастовата група от 5 до 14 години.", "date": "2018.02.19", "title": "Пазарджик: 94 са заболелите от остри респираторни инфекции в областта през последните дни"}
{"url": "http://www.focus-news.net/news/2018/02/19/2490350/d-r-emil-kabaivanov-kmet-na-karlovo-lipsva-ni-vazrozhdenskiyat-moral-i-ne-rabotim-dostatachno-za-otechestvoto-si.html", "text": "Липсва ни възрожденският морал и не работим достатъчно за Отечеството си. Това каза кметът на Карлово д-р Емил Кабаиванов в предаването „Аз Васил Лъвский в Карлово роден“ на Радио „Фокус“ във връзка със 145 години от обесването на Васил Левски. На 18 и 19 февруари в родния град на Апостола на свободата по традиция се проведоха възпоменателните церемонии и тържества.  „Чрез революционните комитети, чрез ръководството им и така наречените окръжни революционни комитети, централният комитет, който първо е в Ловеч, а след това в Търново, Левски прави възможно възстановяването на българската държавност в най-близко бъдеще. Той гради структурата, която трябва да вдигне всенародно въстание и да извоюва освобождението. Без неговите революционни комитети, без неговото дело нямаше да има Априлско въстание и нямаше да има Свободна България, поне още едно десетилетие“, коментира д-р Кабаиванов. Кметът на Карлово коментира още, че и днес имаме нужда от герои като Левски и че без ценностите на Апостола и тези на православието няма да се съхраним като народ. \"Има шанс България да стане чиста и свята република\", добави д-р Кабаиванов.", "date": "2018.02.19", "title": "Д-р Емил Кабаиванов, кмет на Карлово: Липсва ни възрожденският морал и не работим достатъчно за Отечеството си"}
{"url": "http://www.focus-news.net/news/2018/02/19/2490351/ria-novosti-lettsi-ot-ruskata-aviatsiya-za-parvi-pat-sa-izvarshili-prezarezhdane-na-gorivo-vav-vazduha-na-samolet-su-30sm.html", "text": "Пилоти от морската авиация на руските Военновъздушни сили са извършили са първи път презареждане на гориво във въздуха на самолет Су-30СМ, съобщава официалният печатен орган на руските военни сили „Красная звезда“, предава РИА Новости. \r\nУчаствалите в учението самолети Су-30СМ и Су-24М са били част от разположените в летището е Ейск машини. \r\nСамолетите са били управлявани от пилотите на морската авиация на Балтийския и Черноморски флот, а пълното презареждане извършено във въздушно пространство от Калининград до базата на в Ейск.: Цанко Цолов", "date": "2018.02.19", "title": "РИА Новости: Летци от руската авиация за първи път са извършили презареждане на гориво във въздуха на самолет Су-30СМ"}
{"url": "http://www.focus-news.net/news/2018/02/19/2490358/ruserbiacom-naznachiha-nov-nachalnik-na-voennata-akademiya-v-belgrad.html", "text": "Полковник Мирослав Талиян е новият началник на Военната академия в Белград, предава RuSerbia.com. \r\nПостът бе предаден на Талиян от генерал-майор Горан Зекович в рамките на тържествена церемония, на която присъстваха министърът на отбраната на Сърбия Александър Вулин и ректора на Университета по отбрана генерал-майор Младен Вурун.Тереза Герова", "date": "2018.02.19", "title": "RuSerbia.com: Назначиха нов началник на Военната академия в Белград"}
{"url": "http://www.focus-news.net/news/2018/02/19/2490357/sliven-pristignaha-parvite-novi-avtobusi-za-gradskiya-transport.html", "text": "Първите 9 от общо 27 нови автобуса пристигнаха в Сливен от Чехия. Това съобщиха от пресцентъра на Общината. Те с най-високия стандарт Евро 6 С и ще се използват за градския транспорт . Автобусите, логистичният център, автобусните спирки, велоалеи, системите за информация и контрол и още редица нови придобивки се реализират по проекта за интегриран градски транспорт на Сливен. На 2 март  от Чехия тръгва следващата партида автобуси, а 10 дни след тях и последната.\r\nКметът Стефан Радев беше днес на обръщалото „Дюлева река“, където разговаря с водачи от градския транспорт, които пропътуваха над 1600 километра за новите автобуси.  Единият от тях е Иван Иванов. „Много съм впечатлен от завода, в който се произвеждат автобусите за Сливен. Разгледахме целия производствен процес. По време на обучението ни представиха спецификите на автобусите. В тях има камери, от които се вижда целия салон. Всичко е ново и много хубаво“, коментира Иванов. Чанко Минков също пътува с нов автобус от Чехия до Сливен. „Всичко беше нормално по време на обучението. Всичко в автобусите е последна дума на техниката. В завода е много чисто, организацията е на ниво. По време на пътуването към Сливен беше удобно. Всичко е хубаво, няма място да се намери недостатък. Все пак говорим за Евро 6, няма никакви забележки“, заяви опитният водач.\r\n„Радвам се, че е налице първата доставка на новите автобуси и искам да благодаря на всички участници в проекта за това, че движим в график“, заяви сливенският кмет. „Предстои нашите съграждани да оценят тези нови и по-комфортни автобуси, които са и по- екологични. Надявам се проектът, доставката, да се превърнат в стратегическо партньорство. Най-важното е , че осигуряваме за хората изцяло нови автобуси, нов градски транспорт“, каза още Стефан Радев.\r\n„Аз много се радвам за този успешен проект. Тези автобуси са наистина най-екологичното производство на пазара. Надявам се, че освен за пътниците, ще бъде удобно и за водачите. Седалката им е космическа, аз в колата си нямам такава“, каза представителят на фирмата- производител Емил Кимак.\r\nУправителят на общинската фирма инж. Енчо Петров изрази задоволство, че Сливен е първият град, съпоставимо с първия програмен период, който получава правата за оторизиран сервиз на фирма „Сор“. Така фирмата ще плаща на „Пътнически превози“ да извършва гаранционното обслужване. Договорен е и 4- годишен гаранционен срок. Щастлив съм, че успяхме да получим тези права“,  допълни още Петров. Той обясни, че ако се действа експедитивно новите автобуси може да бъдат включени в лиценза и да бъдат пуснати в експлоатация към края на месец март“.\r\nЗаедно с Емил Кимак и ръководството на „Пътнически превози„ ЕООД кметът Стефан Радев се качи на един от новите автобуси, който направи кратко пътуване до кръговото кръстовище на бул. „Георги Данчев“ и обратно до обръщалото.", "date": "2018.02.19", "title": "Сливен: Пристигнаха първите нови автобуси за градския транспорт"}
{"url": "http://www.focus-news.net/news/2018/02/19/2490359/primerat-boyko-borisov-shte-se-sreshtne-s-kantslera-na-avstriya-sebastian-kurts-na-20-fevruari.html", "text": "Министър-председателят Бойко Борисов ще се срещне с федералния канцлер на Австрия Себастиан Курц, който пристига на посещение в София на 20 февруари. Това съобщиха от правителствената информационна служба. Двамата ще обсъдят задълбочаването на двустранните отношения, както и сътрудничеството в рамките на ЕС с фокус върху приемствеността в темите на Българското и Австрийското председателства на Съвета на ЕС.", "date": "2018.02.19", "title": "Примерът Бойко Борисов ще се срещне с канцлера на Австрия Себастиан Курц на 20 февруари"}
{"url": "http://www.focus-news.net/news/2018/02/19/2490355/d-r-emil-kabaivanov-kmet-na-karlovo-otgovorite-na-vaprosite-koy-predade-levskii-i-zashto-ne-e-bil-spasen-sa-vaprosi-chrez-otgovora-na-koito-tarsim-patya-kam-sebe-si.html", "text": "Отговорите на въпросите „Кой предаде Левски?“ и „Защо не е бил спасен“ са въпроси чрез отговора на които търсим пътя към себе си. Това каза в интервю за предаването „Аз, Васил Лъвский, в Карлово роден“ на Радио „Фокус“ кметът на Карлово д-р Емил Кабаиванов. Той припомни няколко пасажа от личната клетва на Левски, оставена като духовно наследство:  „Заклевам се в Евангелието, в честта си и в отечеството си, пред Бога и пред честното събрание на съзаклятието, че всичко, което ми се яви, няма да кажа и открия на никому нищо до смърт и до гроб. Заклевам се и обещавам, че ще оставя моето имущество и живот за тази свята кауза. Ако ли пък аз бъда предател или престъпник, съгласувам се, оръжието на това съзаклятие да ме прободе – оръжието, което има задължението да ме брани, а има и правото да ме съди“. \r\nКметът на Карлово добави, че отговорите на двата големи въпроса за гибелта на Васил Левски засягат пътя на себепознанието ни като нация. То думите му това е път, който тръгва от нашите корени, минава през  нашите традиции и върви към настоящето и бъдещето. Кабаиванов припомни думите на Левски, че да си независим, е привилегия и право, но и отговорност.", "date": "2018.02.19", "title": "Д-р Емил Кабаиванов, кмет на Карлово: Отговорите на въпросите „Кой предаде Левски?“ и „Защо не е бил спасен“ са въпроси чрез отговора на които търсим пътя към себе си"}
{"url": "http://www.focus-news.net/news/2018/02/19/2490364/pernik-40-elitni-kone-shte-uchastvat-v-nadprevarata-na-todorovden-v-pernishkoto-selo-divotino.html", "text": "40 елитни коне ще участват в надпреварата на Тодоровден в пернишкото село Дивотино. Това каза кметът на населеното място Румен Сергиев и покани всички , които искат да се забавляват на състезанията с красивите животни, съобщиха от пресцентъра на Община Перник. \r\nПразникът ще бъде тази събота , 24-ти февруари, в местността „Поляна”. Съгласно регламента, победителите в различните категории ще получат грамоти, парични поощрения и храна за конете. И като на всеки празник, и на този няма да липсват вкусната, ароматна скара с допълнение от чаша бира или вино. \r\nТодоров ден се нарича още Тудорица или Конски Великден. Според традицията при изгрев слънце мъжете сплитат опашките и гривите на конете, украсяват ги с мъниста, с пискюли и цветя и ги отвеждат на водопой. Жените размесват и раздават помежду си обредни хлябове като дават от тях и на конете. Варят и жито, което се благославя в църковния храм. После идва ред на атрактивното конно състезание – кушията.", "date": "2018.02.19", "title": "Перник: 40 елитни коне ще участват в надпреварата на Тодоровден в пернишкото село Дивотино"}
{"url": "http://www.focus-news.net/news/2018/02/19/2490363/93-e-rastat-na-prihodite-ot-mezhdunaroden-turizam-prez-2017-g-u-nas-spryamo-rekordnata-dosega-2016-g.html", "text": "Приходите от международен туризъм в България през 2017 г. възлизат на 6.895 млрд. лв., сочат данните на БНБ. Това съобщиха от пресцентъра на Министерство на туризма. Това е с 9.3% повече спрямо рекордната до момента 2016 г., когато според ревизираните данни приходите са стигнали 6.311 млрд. лв.\r\n\"Това е чудесно постижение и доказва ефективността на нашите усилия да надграждаме постигнатото и да работим за устойчивото развитие на България като целогодишна дестинация\", коментира министърът на туризма Николина Ангелкова. Тя припомни, че през цялата 2017 г. чуждестранните посещения на туристи у нас са били близо 8.9 млн., което е със 7.6% повече от 2016 г. За пазари като Гърция и Румъния тези визити са били по над 1 млн. Много добри резултати са постигнати и на входящи пазари Германия, Турция и другите балкански страни, Великобритания, Украйна, Молдова, Израел, Полша и пр.\r\nЗначимите достижения на България в туризма бяха приветствани от участниците в срещата на министрите на туризма от страните членки на ЕС „Туризъм и икономически растеж“ през миналата седмица в София. В неформалния форум се включиха еврокомисарят по вътрешен пазар, промишленост, предприемачество и малки и средни предприятия Елжбиета Биенковска, генералният секретар на Световната организация по туризъм към ООН Зураб Пололикашвили, представители на Европейския парламент и Европейския комитет на регионите, ръководители на сектора и експерти от над 30 държави. Всички те оцениха високо приноса на страната ни да бъде фактор за сигурност и интеграция на Балканите включително чрез създаване на съвместни продукти и услуги в туризма.", "date": "2018.02.19", "title": "9.3% е ръстът на приходите от международен туризъм през 2017 г. у нас спрямо рекордната досега 2016 г."}
{"url": "http://www.focus-news.net/news/2018/02/19/2490365/varna-9047-e-poseshtaemostta-na-uchebnite-zanyatiya-v-uchilishtata-v-oblastta.html", "text": "90.47% е посещаемостта на учебните занятия в училищата във Варненска област през днешния ден. Това каза за Радио „Фокус“ – Варна Венцеслава Генова, началник на Регионалното управление на образованието във Варна. Венцеслава Генова добави, че само в две училища от областта процентът на отсъстващите по болест ученици е по-висок. Това са СУ „Васил Левски“ във Вълчи дол и ОУ „Христо Ботев“ в село Николаевка, община Суворово.\r\nМарияна ВАЛЕНТИНОВА", "date": "2018.02.19", "title": "Варна: 90.47% е посещаемостта на учебните занятия в училищата в областта"}
{"url": "http://www.focus-news.net/news/2018/02/19/2490367/deutsche-welle-germaniya-utroyava-broya-na-voennosluzheshtite-koito-shte-uchastvat-vav-voenni-ucheniya-za-sdarzhane-na-rusiya.html", "text": "През настоящата година Германия ще увеличи тройно броя на военнослужещите, които ще бъдат задействани за военни учения на НАТО, насочени към сдържане на Русия. В маневрите, които ще се проведат на източните и северни територии на Алианса, Бундесверът ще изпрати 12 хил. войници и офицери. През 2017 г. броят им бе четири хиляди, отбелязва Deutsche Welle.\r\nДанните бяха представени в документ на Министерството на отбраната на ФРГ, публикуван в понеделник, 19 февруари. Разходите на Германия за участието на войниците й в ученията също ще бъдат увеличени – от 50 млн. евро на 90 млн. евро.\r\nПояснява се, че осем хиляди войници от Бундесвера ще бъдат включени в маневрите „Единен тризъбец“, които са едни от най-мащабните, организирани от НАТО през последните години. Общият брой на участващите в тях военнослужещите ще бъде между 30 хил. и 40 хил. Ученията ще се проведат в периода 25 октомври-23 ноември на територията на Норвегия, в Балтийско море и в северната акватория на Атлантическия океан. \r\nОт редакцията не привеждат информация за това в кои учения ще бъдат включени останалите четири хиляди войници от Бундесвера. \r\nМиналата година Германия изпрати свои войници в Литва в рамките на батальон на НАТО в страните от Балтийския регион. Решението бе взето на фона на действията на Русия в Украйна. .Тереза Герова", "date": "2018.02.19", "title": "Deutsche Welle: Германия утроява броя на военнослужещите, които ще участват във военни учения за сдържане на Русия"}
{"url": "http://www.focus-news.net/news/2018/02/19/2490360/glavniyat-prokuror-sotir-tsatsarov-vazlozhi-na-sofiyska-okrazhna-prokuratura-deloto-za-pregazenata-zhena-v-selo-tarnava-vrachansko.html", "text": "Във връзка със засиления медиен интерес и постъпилите при главния прокурор сигнали за действията на компетентната прокуратура по повод на производството за прегазената жена от 19-годишен водач на МПС в село Търнава, Врачанско, с постановление на главния прокурор досъдебното производство е възложено на Софийска окръжна прокуратура. Това съобщиха от прокуратурата.  \r\nПостановлението е от 19 февруари 2018 г. на основание чл. 195, ал. 5 от НПК с оглед на по-пълно разследване на престъплението.", "date": "2018.02.19", "title": "Главният прокурор Сотир Цацаров възложи на Софийска окръжна прокуратура делото за прегазената жена в сeло Търнава, Врачанско"}
{"url": "http://www.focus-news.net/news/2018/02/19/2490361/afp-broyat-na-zaginalite-pri-udarite-na-siriyskiya-rezhim-v-iztochna-guta-dostigna-do-44-dushi.html", "text": "Броят на загиналите при масираните въздушни удари, ракетен и артилерийски обстрел на правителствените сили на Дамаск срещу бунтовническия анклав Източна Гута достигна до 44 души, предава AFP.\r\nСред жертвите са четири деца, сочат данни на Сирийската обсерватория по човешките права.Тереза Герова", "date": "2018.02.19", "title": "AFP: Броят на загиналите при ударите на сирийския режим в Източна Гута достигна до 44 души"}
{"url": "http://www.focus-news.net/news/2018/02/19/2490369/kyustendil-patishtata-v-oblastta-sa-prohodimi-pri-zimni-usloviya.html", "text": "Пътищата в областта са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Пътните настилки са мокри. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна.\r\nВенцеслав ИЛЧЕВ", "date": "2018.02.19", "title": "Кюстендил: Пътищата в областта са проходими при зимни условия"}
{"url": "http://www.focus-news.net/news/2018/02/19/2490371/sergey-lavrov-samo-siriyskata-armiya-i-vks-na-rusiya-se-opitvat-da-pobedyat-dzhabhat-an-nusra.html", "text": "Москва е разтревожена, защото единствено сирийската армия и Въздушно-космическите сили на Русия се опитват да победят терористичната организация „Джабхат ан-Нусра“, Това заяви министърът на външните работи на Руската федерация Сергей Лавров, предава РИА Новости.\r\n„Както в Идлиб, така и в Източна Гута бунтовниците се ръководят от „Джабхат ан-Нусра“, организация обявена за терористична от Съвета за сигурност при ООН. Ние сме много загрижени от това, че само сирийската армия и руските ВКС се опитват да победят тази организация, която е подразделение на „Ал- Кайда“, подчерта Лавров.\r\nРуският министър призова западните страни, които имат влияние над членовете на групировката, да окажат съдействие за „дисциплинирането“ й. В противен случай „Джабхат ан-Нусра“ ще бъде унищожена, закани се Лавров. .Тереза Герова", "date": "2018.02.19", "title": "Сергей Лавров: Само сирийската армия и ВКС на Русия се опитват да победят „Джабхат ан Нусра“"}
{"url": "http://www.focus-news.net/news/2018/02/19/2490370/burgas-v-kvartal-dolno-ezerovo-shte-bade-otbelyazan-kukerovden-na-24-fevruari.html", "text": "В бургаския квартал „Долно Езерово“ по традиция ще бъде отбелязан Кукеровден в последната седмица на февруари. Това съобщиха от пресцентъра на Община Бургас. Тази година обичаят ще бъде изпълнен в събота – 24 февруари. Обредните действия по време на празника имат за цел да прогонят злите сили, лошите духове и всичко негативно, събрано през зимата, както и за плодородие през годината. Този обичай предвещава пролетта. Поверието разказва, че колкото повече скача кукерът, толкова по-високи ще са житата през годината.\r\nДве са групите в квартала, които обикалят домове, едната – „Каваклии“, а другата – „Тарфалии“, които още от ранина тръгват по къщите, влизат по дворовете и играят за прогонване на злото и за плодородие през годината. В 16.30 часа се събират в центъра и представят обредното заораване и засяване.", "date": "2018.02.19", "title": "Бургас: В квартал „Долно Езерово“ ще бъде отбелязан Кукеровден на 24 февруари"}
{"url": "http://www.focus-news.net/news/2018/02/19/2490366/kyustendil-uchenitsite-ot-klub-mladi-vazrozhdentsi-pochetoha-pametta-na-vasil-levski.html", "text": "Учениците от клуб „Млади възрожденци“ почетоха паметта на Васил Левски, предаде репортер на Радио „Фокус” – Кюстендил. Клубът е част от Основно училище „Иван Вазов” в Кюстендил.  Събитието се състоя в залата на учебното заведение. С почит и признателност към Апостола на свободата, облечени с фланелки с лика на Апостола, учениците рецитираха стихове и пяха песни, посветени на Левски. Общобългарският комитет „Васил Левски“ зарадва членовете на клуба с календар за 2018 година ,с портрети на Васил Левски, рисувани от деца.\r\nВенцеслав ИЛЧЕВ", "date": "2018.02.19", "title": "Кюстендил: Учениците от клуб „Млади възрожденци“ почетоха паметта на Васил Левски"}
{"url": "http://www.focus-news.net/news/2018/02/19/2490373/burgas-v-darzhavnata-opera-v-grada-shte-bade-predstaven-spektakalat-tsigankata-na-22-mart.html", "text": "В Държавната опера в града ще бъде представен спектакълът „Циганката“ на 22 март. Това съобщиха от пресцентъра на Община Бургас. Танцова формация „Петлите“ се подготвя за предстоящата в края на 2018 година премиера на най-новия им спектакъл.\r\n„След големия успех на спектакъла ни „Циганката“, който поради интереса на публиката, се налагаше да поставяме по два пъти в един и същи ден на няколко места в страната, сега отново се доверяваме на същия творчески екип за най-новия ни проект. С всеки следващ спектакъл надграждаме постигнатото до момента и мисля, че този път зрителите ще видят нещо още по-красиво“, каза ръководителят на формацията Георги Димитров.\r\nСлед упорит труд през 2017 година ТФ „Петлите“ успя да обиколи България със спектакъла „Циганката“, който се радва на голям зрителски интерес. Той ще бъде поставен още веднъж на 22 март в бургаската опера от 19.00 часа. В него ще вземат участие 15 деца от центровете за настаняване от семеен тип и бургаски училища.\r\n„Очаква ни много динамична година – трескави репетиции за новия ни спектакъл, голямо лятно турне. „Петлите“ ще излязат от пределите на страната, за да се представят и в Германия. Благодаря на всички, които с труда си правят така, че нашите изпълнители да стават все по-добри и да печелят заслужена популярност“, сподели още създателят на формацията.", "date": "2018.02.19", "title": "Бургас: В Държавната опера в града ще бъде представен спектакълът „Циганката“ на 22 март"}
{"url": "http://www.focus-news.net/news/2018/02/19/2490372/evtim-stefanov-agentsiya-za-regionalno-razvitie-s-biznes-tsentar-vidin-interesat-na-turistite-kam-nashiya-region-se-zasilva.html", "text": "Интересът на туристите към нашия регион се засилва и туризмът заема вече   сериозен дял в местната ни икономика. Това каза за Радио „Фокус“ – Видин Евтим Стефанов, директор на Агенция за регионално развитие с бизнес център – Видин. Той посочи, че е създадена мрежа, която обхваща Северна България и южна част на Румъния, в които по един проект са позиционирани 240 електрически велосипеда, които могат да бъдат наемани. „Така туристите могат да направят обиколка на града или да посетят близки природни или исторически забележителности. Разходката с колело е един много добре развит туризъм в страните от Западна Европа. В България все още не е така, но определено колоезденето е голям потенциал за развитието на туризма в нашия регион. Успяхме да закупим и топловъздушен балон, с който обиколихме 10 града в България и извършвахме полети с граждани. Извършваме свободни полети, летели сме над Враца, Монтана, Белоградчишките скали и Видин“, каза Евтим Стефанов. Според него е много интересно както за местните хора, така и за туристите да видят някоя забележителност отвисоко. Евтим Стефанов посочи, че Белоградчишкия и регион има невероятно богатство – с хората, с вината, които се произвеждат там, с Чупренския район, който е наблизо и който предлага невероятен местен фолклор и бит. „Имаме голям потенциал и работим да го развием. Виждаме, че през годините интересът на туристите към нашия регион се засилва“, каза Стефанов.\r\nАнна ЛОЗАНОВА", "date": "2018.02.19", "title": "Евтим Стефанов, Агенция за регионално развитие с бизнес център – Видин: Интересът на туристите към нашия регион се засилва"}
{"url": "http://www.focus-news.net/news/2018/02/19/2490376/aktsenti-v-sutreshniya-blok-dobro-utro-balgariya-na-radio-fokus-za-20-fevruari.html", "text": "От месец май тази година у нас започва да функционира Европейски регламент за защита на личните данни. Реформата се определя като изключително сериозно, засягаща близо 500 милиона души в ЕС и предвиждаща изключително строги санкции за нарушителите. Кого ще обхване новият регламент и какво налага въвеждането му? Повече по темата ще научим в сутрешния блок „Добро утро, България“ на Радио „Фокус“ от евродепутата от ГЕРБ/ЕНП Емил Радев. Напрежение в коалицията на Патриотите. За това заговори вицепремиерът и лидер на НФСБ Валери Симеонов, акцентирайки на отдавна натрупани проблеми между трите партии. Заговори се дори за поотделно явяване на следващите избори, визирайки тези за Европарламент през 2019 година. Кои са темите, които стават поводи за напрежение и има ли опасност да видим добре познат стар сценарии на коалиционно разцепление? Темата ще коментираме със социолога Андрей Райчев. Ще насочим вниманието ви и към проучванията на раннохристиянската базилика край село Червен бряг, които дават възможност за определяне древното име на селището. Всичко това с помощта на колегата Венцеслав Илчев от Радио „Фокус“ - Кюстендил. В минутите след 9 часа Ливия Нинова от Радио „Фокус“ - Пирин ще ни срещне с един млад човек, между реализацията у нас и Холивуд. Марияна Валентива ще ни разкаже повече за конкурс, посветен на 50-годишнината от откриването на Народната астрономическа обсерватория и планетариум \"Николай Коперник\". \r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.02.19", "title": "Акценти в сутрешния блок „Добро утро, България“ на Радио „Фокус“ за 20 февруари"}
{"url": "http://www.focus-news.net/news/2018/02/19/2490374/plovdiv-s-vazpomenatelen-miting-i-panihida-pred-pametnika-na-vasil-levski-v-asenovgrad-byaha-otbelyazani-145-godini-ot-smartta-na-apostola.html", "text": "С възпоменателен митинг и панихида пред паметника на Васил Левски днес в Асеновград почетоха паметта на великия българин. Това съобщиха за Радио „Фокус“ - Пловдив от пресцентъра на Общината. По случай 145 години от обесването на Апостола на свободата Община Асеновград, архиерейско наместничество и военно формирование 24 490 организираха тържествена програма на паметника в градинката на ЦПЛР „Васил Левски”. Почетната рота прие командирът на 4-ти Артилерийски полк полковник Лъчезар Мишев. Архиерейският наместник стафрофорен свещеноиконом Йордан и свещеници извършиха заупокойна литургия. Директорът на СУ „Св. княз Борис I” Петър Шиков изнесе прочувствено слово за Васил Левски, а ученици от същото училище прочетоха стихотворение и есе в негова чест.\r\nКметът на Община Асеновград д-р Емил Караиванов поднесе венец на паметника на Дякона в знак на признателност към саможертвеното му дело и святата му личност. Венци и цветя бяха поднесени и от Общински съвет - Асеновград, народните представители Манол Генов и д-р Христо Грудев, политически партии, Исторически музей, спортни сдружения и други НПО, малки деца и възрастни. Поклонението завърши с минута мълчание, след което прозвуча и химна на Република България.\r\nЧестванията по случай 145 години от обесването на Васил Левски в Асеновград ще завършат този четвъртък с прожекцията на филма „Лъвский: европеец в Българско” от 13.30 часа в Градска библиотека „Паисий Хилендарски”.", "date": "2018.02.19", "title": "Пловдив: С възпоменателен митинг и панихида пред паметника на Васил Левски в Асеновград бяха отбелязани 145 години от смъртта на Апостола"}
{"url": "http://www.focus-news.net/news/2018/02/19/2490377/smolyan-do-100-metra-e-namalena-vidimostta-zaradi-magla-po-visokite-chasti-v-rodopite.html", "text": "Проходими при зимни условия са пътищата в областта. Това съобщи за Радио „Фокус“ – Смолян дежурният в Областно пътно управление – Смолян. До 100 метра е намалена видимостта заради мъгла по високите части в Родопите. Пътните настилки са мокри и са обработени срещу заледяване заради очакваното понижение на температурите през нощта. Повишена е опасността от падащи камъни по всички направления в областта и затова от Областно пътно управление апелират водачите да шофират с повишено внимание и съобразена скорост. През деня не са получавани сигнали за инциденти по пътищата в региона. Поради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки улиците в града са мокри на места. Автомобилният трафик в края на работния ден е интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.19", "title": "Смолян: До 100 метра е намалена видимостта заради мъгла по високите части в Родопите"}
{"url": "http://www.focus-news.net/news/2018/02/19/2490375/reuters-frantsiya-potvardi-angazhiranostta-si-kam-iranskata-yadrena-sdelka-parizh-shte-poddarzha-razgovori-s-evropeyskite-i-amerikanskite-si-sayuznitsi.html", "text": "Франция потвърди своята ангажираност във връзка с иранската ядрена сделка, като от Париж заявиха, че ще изискват тя да бъде стриктно спазвана, като същевременно увериха, че ще продължат разговорите с европейските и американските партньори по програмата на Техеран, предава Reuters.\r\nОт Министерството на външните работи заявиха, че Франция е загрижена относно програмата на Иран за развитие на въоръжението с балистични ракети и дейността в региона, свързана с подкрепата на бунтовниците хути в Йемен. В изявлението не се споменава за ролята на Иран в Сирия.\r\nАгенцията съобщи в неделя, че САЩ се надяват да убедят европейските си съюзници- Великобритания, Франция и Германия, да подобрят ядрената сделка с Иран, в замяна на което американският президент Доналд Тръмп ще запази подкрепата си към историческото споразумение от 2015 г., като облекчи санкциите срещу Техеран още през месец май. \r\nЗапитани за доклада на агенцията, от Министерство на външните работи на Франция отговориха в открит медиен брифинг: „Френската позиция по ядрената сделка с Иран е ясна. Както заяви президентът на Републиката (Еманюел Макрон), ние отново потвърждаваме пълната си привързаност към всеобхватния план за действие и стриктното му прилагане“.\r\nБез да отговори директно на въпроса, от ведомството заявиха: „Ние ще продължим да обсъждаме иранската ядрена програма с нашите американски и европейски партньори“. Тереза Герова", "date": "2018.02.19", "title": "Reuters: Франция потвърди ангажираността си към иранската ядрена сделка, Париж ще поддържа разговори с европейските и американските си съюзници"}
{"url": "http://www.focus-news.net/news/2018/02/19/2490378/sport-norvegiya-ostava-nachelo-v-klasiraneto-po-medali-na-olimpiadata-v-pyonchan.html", "text": "Норвегия остава начело в класирането по медали след десетия ден на Зимните олимпийски игри в Пьончан. В понеделник към актива на скандинавската страна бяха прибавени още две отличия – за бързото пързаляне с кънки и в отборния ски-скок. Така Норвегия има вече 28 медала - 11 златни, 9 сребърни и 8 бронзови.\r\nНа второ място е Германия, която има 19 медала, 10 от които златни. На трето място по отличия е Холандия.", "date": "2018.02.19", "title": "Спорт: Норвегия остава начело в класирането по медали на Олимпиадата в Пьончан"}
{"url": "http://www.focus-news.net/news/2018/02/19/2490380/varna-mokri-na-mesta-sa-patnite-nastilki-na-teritoriyata-na-oblastta.html", "text": "Мокри на места са пътните настилки на територията на Варненска област. Това съобщиха за Радио „Фокус“ – Варна от Областно пътно управление – Варна. Времето е облачно, на места има слаб ръмеж. Видимостта е добра. Температурите към 16.30 часа в областта са били положителни – в интервала от 3 до 5 градуса.\r\nНа територията на Областно пътно управление – Варна няма затворени пътища или въведени ограничения.\r\nМарияна ВАЛЕНТИНОВА", "date": "2018.02.19", "title": "Варна: Мокри на места са пътните настилки на територията на областта"}
{"url": "http://www.focus-news.net/news/2018/02/19/2490362/blagoevgrad-v-bansko-otbelyazaha-145-godishninata-ot-gibelta-na-vasil-levski.html", "text": "„Левски е с нас и ние сме с него“ – под този надслов премина отбелязването на 145 – годишнината от гибелта на Васил Левски, организирано от Музеен комплекс и НУ „Св. Паисий Хилендарски“ в Банско. Това съобщиха от пресцентъра на Община Банско. Музейните специалисти запознаха учениците с документалното и веществено наследство, останало ни от Васил Левски. В края на презентацията, децата отговаряха на въпроси, свързани с нея, а отличилите се получиха малък спомен от мероприятието. Присъстващите се снимаха пред кръстосани револвер и сабя от времето на Апостола като комитетски съзаклятници и се докоснаха до автентични оръжия оттогава, извадени от фондовете на Музейния комплекс", "date": "2018.02.19", "title": "Благоевград: В Банско отбелязаха 145 – годишнината от гибелта на Васил Левски"}
{"url": "http://www.focus-news.net/news/2018/02/19/2490382/api-shofyorite-da-se-dvizhat-s-povisheno-vnimanie-v-rayona-na-vtoriya-tunel-na-avtomagistrala-lyulin-pri-km-10-v-posoka-pernik-na-20-fevruari.html", "text": "Шофьорите да се движат с повишено внимание и съобразена скорост, спазвайки пътната сигнализация, във втори тунел на автомагистрала \"Люлин\" при км 10 в посока Перник. Това съобщиха от пресцентъра на Агенция \"Пътна инфраструктура\". От 9.00 до 16.00 часа на 20 февруари движението през тунела се осъществява последователно в дясната и лявата тунелна тръба поради ремонт на осветителната инсталация.", "date": "2018.02.19", "title": "АПИ: Шофьорите да се движат с повишено внимание в района на втория тунел на автомагистрала \"Люлин\", при км 10 в посока Перник, на 20 февруари"}
{"url": "http://www.focus-news.net/news/2018/02/19/2490384/die-welt-za-parvi-pat-alternativa-za-germaniya-izprevari-gsdp-po-populyarnost.html", "text": "За първи път „Алтернатива за Германия“ изпревари Германската социалдемократическа партия (ГСДП) по популярност сред гражданите на ФРГ и се превръща във втора политическа сила в страната, съобщава националният ежедневник Die Welt.\r\nСоциологическо проучване на института Insa показа, че ако изборите за Бундестаг бяха следващата седмица, ГСДП биха получили 15,5%, с един процент по-малко от предходната седмица и най-лошия резултат, регистриран от партията от 2012 г. насам. \r\n„Алтернатива за Германия“ обаче печели един процент и рейтингът й скача до 16%. Така популистите се превръщат във втора политическа сила в страната. \r\nПодобрение се наблюдава и в рейтинга на Съюза (ХДС/ХСС). Политическият блок на канцлера Ангела Меркел може да разчита на подкрепата на 32% от гражданите на ФРГ, с 2,5% повече, в сравнение с миналата седмица. „Зелени“ са на нива от 13%, а „Левица“ получава 11%. С -1,5% е и подкрепата за Свободната демократическа партия (СвДП), която може да разчита на девет на сто от избирателите. \r\nПроучването на Insa показва, че Съюзът (ХДС/ХСС) би събрал 47,5% при нови избори за Бундестаг, които няма да бъдат достатъчни за формирането на парламентарно мнозинство. Тереза Герова", "date": "2018.02.19", "title": "Die Welt: За първи път „Алтернатива за Германия“ изпревари ГСДП по популярност"}
{"url": "http://www.focus-news.net/news/2018/02/19/2490381/v-hram-sv-sofiya-beshe-otsluzhena-panihida-v-pamet-na-apostola-na-svobodata-vasil-levski.html", "text": "В храм \"Св. София\" беше отслужена архиерейска панихида в памет на йеродякон Игнатий, както е църковното име на Васил Левски, предаде репортер на Агенция \"Фокус\". Негово В храма присъстваха вицепрезидентът Илияна Йотова, кметът на София Йорданка Фандъкова, омбудсманът Мая Манолова, заместник-кметът Тодор Чобанов, депутати, общински съветници и граждани. След панихидата от храма тръгва литийното шествие по повод навършването на 145 години от гибелта на Апостола на свободата. \r\nБиляна ИВАНОВА", "date": "2018.02.19", "title": "В храм \"Св. София\" беше отслужена панихида в памет на Апостола на свободата Васил Левски"}
{"url": "http://www.focus-news.net/news/2018/02/19/2490387/shumen-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в Шумен и областта, предаде репортер на Радио „Фокус“- Шумен. Времето е облачно и дъждовно. Температурата на въздуха към този час е от минус 1 до 3 градуса. Натоварен е трафикът в централната градска част на Шумен, както и от и към индустриалната зона на града. Светофарните уредби функционират без промяна. С нормална интензивност е движението по главния път София- Варна. В района на бензиностанцията на 7-ми километър има камера за постоянно видеонаблюдение. Сред натоварените и рискови участъци по главния път е кръговото кръстовище на 7-ми км, както и кръстовището за кв. \"Макак\".\r\nИвелина ИВАНОВА", "date": "2018.02.19", "title": "Шумен: Мокри и хлъзгави са пътните настилки в областта"}
{"url": "http://www.focus-news.net/news/2018/02/19/2490388/petnadesetoto-izdanie-na-blagotvoritelnata-initsiativa-balgarskata-koleda-sabra-2-472-000-leva.html", "text": "Резултатите от тазгодишното издание на „Българската Коледа“, което се провежда за петнадесети пореден път под патронажа на Президента на Република България, бяха представени от организаторите на кампанията, в присъствието на партньорите и членовете на Експертния съвет към благотворителната инициатива. Това съобщиха от прессекретариата на държавния глава.\r\nЕкипът на президента изрази благодарност за безценната помощ на съорганизаторите на Кампанията - БНТ и НТВ, както и за активното участие на членовете на Експертния съвет в реализирането на благотворителната инициатива „Българската Коледа“, за ангажираността и отдадеността на каузата за по-добро детско здравеопазване и повече здрави деца. \r\n„Българската Коледа“ не би била възможна без подкрепата на хиляди добродетелни българи. Всички те за поредна година доказват, че благотворителността в България има дълбоки корени, а чувството за доброта и съпричастност са основни ценности. Над 3 000 индивидуални дарители  и 420 компании и организации са направили дарения на обща стойност 1 917 000 лeвa.  В полза на кампанията до този момент са изпратени 555 000 кратки съобщения на стойност 1 лв., като дарената сума от тях е общо 555 000 лв.  \r\nАдминистрацията на президента изрази благодарност и към всички медийни партньори, за проявения професионализъм при отразяване на кампанията, и показаните в репортажите добронамереност, загриженост и хуманност към болните деца и техните семейства. \r\nУспехът на кампанията се дължи и на участието на известни личности, помогнали за популяризирането й - артисти, спортисти, режисьори, сценаристи и др. Всички те взеха участие в коледния благотворителен концерт и помогнаха идеите на кампанията да достигне до повече хора.  \r\nСпециална благодарност беше изразена и на родители, участвали в медийното отразяване на Кампанията, разказвайки историите на болните си деца. Сред тях са родители и деца, които са подпомагани през годините от „Българската Коледа“, участваха и такива, които не са подпомагани, но искаха да вдъхнат кураж на тези, които в момента са в беда. \r\nЕкипът на президента изтъкна и заслугата на многобройните организатори на различни инициативи, събития и кампании в подкрепа на „Българската Коледа”. 97 училища от цялата страна са част от каузата в помощ на спасения детски живот.  \r\nБлагодарение на тези обединени усилия, общият размер на получените дарения за  периода 01.12.2017 г. - 16.02.2018 г., е 2 472 000 лв. Кампания 2017/2018 постави във фокуса на „Българската Коледа“ грижата за спасения детски живот. \r\nНовите методи на диагностика позволяват навременно откриване на заболяванията и прилагане на лечение, водещо до спасяване на живот. Спасеният детски живот се нуждае от продължителна грижа, за да бъдат предотвратени евентуални хронични заболявания и усложненията от тях. Поддържането на здравето на спасените деца изисква усилия за дълъг период от време, дори през целия живот, като в повечето случаи това е сериозно предизвикателство - както за лекарите, така и за техните семейства. При много от тези деца се налага системна медицинска грижа, постоянен медицински контрол, медикаментозно поддържащо лечение и много често продължителна, специализирана рехабилитация. Затова петнадесетото издание на благотворителната инициатива „Българската Коледа“ насочва своите усилия да помогне в грижата за продължителното лечение и активната рехабилитация.   \r\nДо този момент в Администрацията на Президента са постъпили 250 заявления за подпомагане на деца. Исканията за подпомагане са основно за: диагностика, медикаментозна терапия, рехабилитация, медицински изделия и помощни средства. Всеки родител, който има болно дете и се нуждае от помощ за осъществяване на лечението или рехабилитацията му, може да подаде документи за подпомагане от кампанията. Експертният съвет и Комисията към „Българската Коледа“ ще разгледат всички постъпили заявления и ще вземат решение за необходимото и възможно подпомагане.   \r\nМолби за подпомагане на деца се приемат целогодишно.   \r\nКъм момента общо 33 лечебни заведения са подали заявления за закупуване на медицинска апаратура със средства от Кампанията.  \r\nОрганизаторите на „Българската Коледа“ уверяват, че както и досега, набраните суми от кампанията ще бъдат разпределени публично, прозрачно и обществено отговорно.   \r\nКампанията се организира и провежда на основание Правилата за набиране и разпределение на средствата по благотворителната инициатива „Българската Коледа”. Набраната сума се изразходва само за: Лечение на деца, осигуряване на медицински изделия и помощни средства които не се финансират от републиканския бюджет, НЗОК или Ц”ФЛД”, както и за допълнителни рехабилитационни процедури; Безвъзмездно предоставяне на медицинска апаратура, предназначена за лечение и рехабилитация на деца.   \r\nРешенията за отпускане на средства за лечение на деца и за закупуване на медицинска апаратура се вземат с подписването на тристранен протокол от Комисия с представители от Президентската администрация, Нова телевизия и Българската национална телевизия, на основание предложение на Експертния съвет към „Българската Коледа“. \r\nВ Експертния съвет са включени представители на Министерството на здравеопазването, Национални консултанти по различни видове детски болести, представители на Българската педиатрична асоциация, Асоциацията по неонатология, неправителствени и пациентски организации.  \r\nЗакупуването на медицинска апаратура се осъществява след осъществена процедура по Закона за обществените поръчки в Администрацията на Президента, съгласно споразумение между учредителите.   \r\nС цел постигане на висока степен на публичност и прозрачност на дейността на Благотворителната инициатива, при съблюдаване на ограниченията, въведени с действащото законодателство, Правила на Благотворителната инициатива на Президента на Република България „Българската Коледа” са публично достъпни на интернет страницата на инициативата www.bgkoleda.bg.", "date": "2018.02.19", "title": "Петнадесетото издание на благотворителната инициатива „Българската Коледа“ събра  2 472 000 лева"}
{"url": "http://www.focus-news.net/news/2018/02/19/2490379/blagoevgrad-kolona-ot-tovarni-avtomobili-se-e-obrazuvala-na-izhod-na-gkpp-kulata.html", "text": "Колона от автомобили се е образувала на изход на ГКПП \"Кулата\", съобщи читател на Агенция \"Фокус\". Автомобилите чакат за влизане в Гърция, повечето от тях са с гръцка регистрация. На пункта се е образувала и опашка от ТИР-ове в посока Гърция с дължина около 5 км. По главен път Е-79 от Банско към ГКПП \"Кулата\" движението е интензивно. Според читателя ни вероятно много гърци се прибират в последния си празничен ден, тъй като днес в Гърция е неработен ден.", "date": "2018.02.19", "title": "Благоевград: Колона от товарни автомобили се е образувала на изход на ГКПП \"Кулата\""}
{"url": "http://www.focus-news.net/news/2018/02/19/2490385/sofiya-vazstanoveno-e-dvizhenieto-vav-vsichki-lenti-pri-km-57-v-posoka-sofiya-na-am-trakiya.html", "text": "Възстановено е движението във всички ленти при км 57 в посока София на АМ \"Тракия\". Това съобщиха от пресцентъра на Агенция \"Пътна инфраструктура\".", "date": "2018.02.19", "title": "София: Възстановено е движението във всички ленти при км 57 в посока София на АМ \"Тракия\""}
{"url": "http://www.focus-news.net/news/2018/02/19/2490390/pregled-na-mezhdunarodnite-novini-do-18-chasa-agentsiya-fokus.html", "text": "Австрийският канцлер Себастиан Курц ще посети София във вторник, където ще се срещне с български премиер Бойко Борисов, като подготовка за началото на австрийското председателство на Съвета на ЕС, което започва през юли, съобщава сръбската агенция Tanjug. \r\nБългария пое европредседателството на първия януари от Естония, като на първия юли София ще го предаде на Виена.\r\n*** Броят на загиналите при масираните въздушни удари, ракетен и артилерийски обстрел на правителствените сили на Дамаск срещу бунтовническия анклав Източна Гута достигна до 44 души.\r\nСред жертвите са четири деца, сочат данни на Сирийската обсерватория по човешките права.\r\n*** За първи път „Алтернатива за Германия“ изпревари Германската социалдемократическа партия (ГСДП) по популярност сред гражданите на ФРГ и се превръща във втора политическа сила в страната.\r\nСоциологическо проучване на института Insa показа, че ако изборите за Бундестаг бяха следващата седмица, ГСДП биха получили 15,5%, с един процент по-малко от предходната седмица и най-лошия резултат, регистриран от партията от 2012 г. насам. \r\n„Алтернатива за Германия“ обаче печели един процент и рейтингът й скача до 16%. Така популистите се превръщат във втора политическа сила в страната. \r\nПодобрение се наблюдава и в рейтинга на Съюза (ХДС/ХСС). Политическият блок на канцлера Ангела Меркел може да разчита на подкрепата на 32% от гражданите на ФРГ, с 2,5% повече, в сравнение с миналата седмица. „Зелени“ са на нива от 13%, а „Левица“ получава 11%. С -1,5% е и подкрепата за Свободната демократическа партия (СвДП), която може да разчита на девет на сто от избирателите. \r\nПроучването на Insa показва, че Съюзът (ХДС/ХСС) би събрал 47,5% при нови избори за Бундестаг, които няма да бъдат достатъчни за формирането на парламентарно мнозинство.\r\n*** Генералният секретар на НАТО Йенс Столтенберг предупреди, че Русия рискува инициирането на нова ядрена надпревара. Според интервю на норвежкия политик за германското списание Bild, Русия нарушава Договора за премахване на ракетите със среден и малък обсег на действие (INF).\r\n„Чрез модернизация на ядрения си арсенал и провеждането на ядрени тестове, Русия рискува провокирането на нова надпревара за ядреното въоръжаване в Европа“, заявил Столтенберг, който освен това призова Москва да „съблюдава договора (INF) и направи своите отбранителни проекти и военни учения прозрачни”. \r\n„Както САЩ, една от подписалите споразумението страни, установи, Русия нарушава договора и смята да разработи и тества нова ракета със среден обсег на действие. Всички членове на НАТО са разтревожени“, подчерта генералният секретар. \r\nПо-рано Столтенберг изрази нежеланието на Алианса за „нова Студена война“ и надпревара по въоръжаването с Русия.  \r\n*** Франция потвърди своята ангажираност във връзка с иранската ядрена сделка, като от Париж заявиха, че ще изискват тя да бъде стриктно спазвана, като същевременно увериха, че ще продължат разговорите с европейските и американските партньори по програмата на Техеран.\r\nОт Министерството на външните работи заявиха, че Франция е загрижена относно програмата на Иран за развитие на въоръжението с балистични ракети и дейността в региона, свързана с подкрепата на бунтовниците хути в Йемен. В изявлението не се споменава за ролята на Иран в Сирия.\r\nАгенцията съобщи в неделя, че САЩ се надяват да убедят европейските си съюзници- Великобритания, Франция и Германия, да подобрят ядрената сделка с Иран, в замяна на което американският президент Доналд Тръмп ще запази подкрепата си към историческото споразумение от 2015 г., като облекчи санкциите срещу Техеран още през месец май. \r\nЗапитани за доклада на агенцията, от Министерство на външните работи на Франция отговориха в открит медиен брифинг: „Френската позиция по ядрената сделка с Иран е ясна. Както заяви президентът на Републиката (Еманюел Макрон), ние отново потвърждаваме пълната си привързаност към всеобхватния план за действие и стриктното му прилагане“.\r\nБез да отговори директно на въпроса, от ведомството заявиха: „Ние ще продължим да обсъждаме иранската ядрена програма с нашите американски и европейски партньори“. \r\n*** През настоящата година Германия ще увеличи тройно броя на военнослужещите, които ще бъдат задействани за военни учения на НАТО, насочени към сдържане на Русия. В маневрите, които ще се проведат на източните и северни територии на Алианса, Бундесверът ще изпрати 12 хил. войници и офицери. През 2017 г. броят им бе четири хиляди.\r\nДанните бяха представени в документ на Министерството на отбраната на ФРГ, публикуван в понеделник, 19 февруари. Разходите на Германия за участието на войниците й в ученията също ще бъдат увеличени – от 50 млн. евро на 90 млн. евро.\r\nПояснява се, че осем хиляди войници от Бундесвера ще бъдат включени в маневрите „Единен тризъбец“, които са едни от най-мащабните, организирани от НАТО през последните години. Общият брой на участващите в тях военнослужещите ще бъде между 30 хил. и 40 хил. Ученията ще се проведат в периода 25 октомври-23 ноември на територията на Норвегия, в Балтийско море и в северната акватория на Атлантическия океан. \r\nОт редакцията не привеждат информация за това в кои учения ще бъдат включени останалите четири хиляди войници от Бундесвера. \r\nМиналата година Германия изпрати свои войници в Литва в рамките на батальон на НАТО в страните от Балтийския регион. Решението бе взето на фона на действията на Русия в Украйна.\r\n*** Москва е разтревожена, защото единствено сирийската армия и Въздушно-космическите сили на Русия се опитват да победят терористичната организация „Джабхат ан-Нусра“, Това заяви министърът на външните работи на Руската федерация Сергей Лавров.\r\n„Както в Идлиб, така и в Източна Гута бунтовниците се ръководят от „Джабхат ан-Нусра“, организация обявена за терористична от Съвета за сигурност при ООН. Ние сме много загрижени от това, че само сирийската армия и руските ВКС се опитват да победят тази организация, която е подразделение на „Ал- Кайда“, подчерта Лавров.\r\nРуският министър призова западните страни, които имат влияние над членовете на групировката, да окажат съдействие за „дисциплинирането“ й. В противен случай „Джабхат ан-Нусра“ ще бъде унищожена, закани се Лавров.\r\n***", "date": "2018.02.19", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/02/19/2490392/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Това каза за Радио „Фокус“ – Пирин дежурният служител в Областно пътно управление – Благоевград. Интензивно се извършва движението по автомагистрала „Струма“ и главен път Е-79. В региона няма затворени пътища. Проходът Предел е отворен за преминаването на всички видове моторни превозни средства. През деня няма регистрирани тежки пътни инциденти. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.02.19", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2018/02/19/2490391/veliko-tarnovo-ogranicheno-e-dvizhenieto-na-avtomobili-nad-35-tona-po-patya-mezhdu-selata-cheshma-i-kesarevo.html", "text": "Ограничено е движението на автомобили над 3.5 тона по път Чешма -\r\n Кесарево заради лошо експлоатационно състояние на отсечката. Срокът за приключване на ремонтните работи е до 5 юли. Обходният маршрут е през Чешма - Сливовица - Горско Ново село - Джулюница -\r\n Кесарево. Това съобщиха за Радио „Фокус” – Велико Търново от Областно пътно управление – Велико Търново. Условията за пътуване в региона са нормални за сезона. Настилките са мокри и хлъзгави. На много места все още превалява слаб дъжд и нека водачите карат с повишено внимание. Времето е облачно, без мъгли. Трафикът е интензивен, но движението се осъществява спокойно. Не се допуска преминаване на товарни автомобили над 10 тона през прохода Твърдица – Елена. Проходът на Републиката е отворен за всички видове МПС, но все още важи предупреждението за опасност от падащи камъни. Затворен за движение остава пътя  Велико Търново – село Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец, Керека се извършва по главен път I-4 през село Леденик. Остава затворен поради свлачище участък от път Царски извор – Драганово, обходният маршрут е през село Сушица. Път Дебелец - Средни колиби - Елена е затворен за МПС над 10 тона, поради лошо експлоатационно състояние с цел повишаване безопасността на движението. Обходният маршрут е Дебелец - Велико Търново - Лясковски кантон - Миндя - Елена и обратно.\r\nЛуиза ТРАНЧЕВА", "date": "2018.02.19", "title": "Велико Търново: Ограничено е движението на автомобили над 3.5 тона по пътя между селата Чешма и Кесарево"}
{"url": "http://www.focus-news.net/news/2018/02/19/2490368/dora-chausheva-natsionalen-muzey-vasil-levski-muzeyat-se-grizhi-pametta-i-podvigat-na-apostola-da-ostanat-zhivi.html", "text": "Националният музей „Васил Левски“ в Карлово се грижи паметта и подвига на Апостола да останат живи. Това каза в интервю за Радио „Фокус“ директорът на музея Дора Чаушева. Тя добави, че за да стане по-привлекателен за младите хора, е направена модернизация с нови технологии. „Стремим се да обновяваме музея и затова през миналата година посрещнахме повече от 50 хиляди посетители, от които половината са в ученическа и предучилищна възраст. За нас е голямо щастие, че публиката ни е именно такава, на която ние отделяме специално внимание с общите беседи, които имат учениците, както и със специалните занимания в Детския ни образователен център. В Центъра децата получават достъпен разказ за Васил Левски и имат възможност сами да участват в различни дейности, като те сами да си създадат образ на Васил Левски или да си изработят картичка за Левски“, добави Дора Чаушева. Директорът на Националният музей „Васил Левски“ каза още, че целта на музея е да се създаде максимално интересна среда за подрастващата аудитория и след време, когато се върнат, да надграждат своите знания.", "date": "2018.02.19", "title": "Дора Чаушева, Национален музей „Васил Левски“: Музеят се грижи паметта и подвигът на Апостола да останат живи"}
{"url": "http://www.focus-news.net/news/2018/02/19/2490395/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 4° до 9°. Времето над страната е облачно.\r\nСлаб до умерен вятър духа в областите Бургас, Варна, Видин, Кърджали, Перник, Пловдив, Плевен, Русе, Силистра, Смолян, Търговище, Шумен и Ямбол.\r\nСлаб дъжд вали в почти цялата страна.\r\nСняг вали на места в областите Враца, Разград, Русе, Силистра, София, както и в районите на Беклемето и Шипково /обл. Ловеч/, Трън /обл. Перник/, Гривица и Любеново /обл. Плевен/, Омуртаг /обл. Търговище/, по високите части в обл. Пазарджик, проходите „Петрохан“ и „Шипка“.\r\nПътните настилки са предимно мокри, на местата със снеговалеж, в планинските и усойни места частично заснежени и обработени.\r\nНамалена видимост поради мъгла:\r\n- до 50 м има в район на проходите „Обзорски“ и „Дюлински“ /обл. Бургас/, Картела /обл. Пазарджик/ и на места в обл. Кърджали;\r\n- до 100 м има по високите части на обл. Сливен и на места в обл. Кърджали;\r\n- до 150 м има в районите на Белоградчик, Ружинци и Димово /обл. Видин/ и в района на път Враца – Леденика /обл. Враца/.Състояние на автомагистралите:\r\nАМ „Тракия“:\r\nОбласт София: до 30.04.2018 г. е ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. \r\nДвижението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. \r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: Област Перник: От 9 до 16 часа на 20.02.2018 г. шофьорите да се движат с повишено внимание и съобразена скорост, спазвайки пътната сигнализация, във втори тунел на АМ \"Люлин\" при км 10 в посока Перник. Движението през тунела ще се осъществява последователно в дясната и лявата тунелна тръба поради ремонт на осветителната инсталация.Въведени ограничения по основните пътни направления:\r\n1. Проходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС;\r\n- „Троянски” - забранен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - целогодишно е забранено движението на МПС над 10 т;\r\n- „Дюлински” - целогодишно е забранено движението на МПС над 3,5 т;\r\n- „Пампорово” - целогодишно е забранено движението на МПС над 3,5 т; \r\n- „Петрохан” - забранен за МПС над 12 т; \r\n- „Твърдишки” - целогодишно е забранено движението на МПС над над 10 т;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\nДо 31.03.2018 г. е въведено реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променени. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради ремонтни дейности.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: до 25.03.2018 г. движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.02.19", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/19/2490394/krasimir-uzunov-zatoplyaneto-na-otnosheniyata-mezhdu-balgariya-i-makedoniya-prodalzhava-no-ne-sam-optimist-za-barzo-namirane-na-reshenie-na-spora-za-imeto.html", "text": "Лично аз не съм оптимист за бързо намиране на решение, което автоматично месец юли да направи възможно, както днес Заев каза в едно от интервютата си, да започне ратификация на членството на Македония в НАТО, тъй като имаме една отворена покана, която седи от срещата в Букурещ през 2008 г. Това заяви в предаването „Нещо повече“ по БНР Красимир Узунов – президент на Агенция и Радио „Фокус“, коментирайки темата за името на Македония и преговорите ѝ с Гърция. \r\n„Трябва да изходим и от едни проценти. 71% от гърците не са съгласни в името да има Македония. На проучвания на агенция „Брима“, която е македонският вариант на „Галъп“, горе-долу 33% са съгласни да се смени името. От тези 33% сигурно 29% са етнически албанци“, аргументира се Красимир Узунов. \r\nНа въпрос какво е постигнал българският държавен глава Румен Радев след визитата си в Македония, той отговори: „Президентът Радев направи наистина едно знаково посещение, за което заглавието трябва да го вземем от македонския печат – „Трасира се прилагането на договора. Т.е делегация в която имаше представители на изпълнителната власт, представители на президентска администрация, представители на Православната църква, във връзка с искането Българската православна църква да бъде призната за „майка“  на Македонската православна църква. Това е едно изключително интересно посещение“. \r\n„Щом започна да се говори за стратегически договор за сътрудничество, какъвто до момента има само със САЩ и след срещата в Букорещ, на която не бяха поканени на членство в НАТО, и договорът с Турция,  Естествено и позицията на президента, че това трябва да бъде обсъдено с правителство дали ще може да се стигне до един подобен договор“, допълни още той.\r\nПо думите му затоплянето на отношенията между България и Македония продължава, а това е видно и от публикациите в македонските медии. „Само до преди една година, за три месеца“, можехме да извадим едни 700-800 публикации, които бяха негативни за България, сега в македонската преса позицията за България е много по-различна и по много по-различен начин се пише“, аргументира се той.", "date": "2018.02.19", "title": "Красимир Узунов: Затоплянето на отношенията между България и Македония продължава, но не съм оптимист за бързо намиране на решение на спора за името"}
{"url": "http://www.focus-news.net/news/2018/02/19/2490396/the-economist-ako-sarbiya-i-kosovo-razmenyat-teritorii-shte-badat-otvoreni-portite-kam-ada.html", "text": "Преди десет години Косово обяви независимостта си от Сърбия. Нейните албанци, които съставляват по-голямата част от населението, празнуват. Но нейните сърби, повечето от които живеят в анклави, не са радостни. Сърбия не признава Косово, бивша нейна южна провинция, а косовските сърби все още се възприемат за граждани на Сърбия. Положението е типично за Балканите, където границите са бъркотия. Има сърби, живеещи в Косово и в Босна и Херцеговина, албанци, бошнаци (мюсюлмани) и гърци, живеещи в Албания. Наскоро сръбските власти предложиха обсъждане за обмен на територия с косовските албанци. Но това може да не се окаже разумна идея, коментират в редакцията на британското издание The Economist.\r\nПрез 1923 г. Гърция и Турция се споразумяха да разменят около два милиона души. Повечето гръцкоговорящи християни, православни граждани на Турция, бяха изпратени в Гърция, а мюсюлмани от Гърция бяха преместени в Турция. Брутален процес, който дори не е предшестван от военни действия – двете държави са се сражавали само на остров Кипър, където населението остава смесено. Но този прецедент вдъхновява националистите от Западните Балкани. \r\nМежду 1918 г. и края на 50-те години много мюсюлмани бяха насърчени да напуснат Югославия за Турция. При разпадането на Югославия през 90-те години на миналия век тя обаче все още представляваше микс от различни народи. Лидерите в тези югославски войни разглеждаха етническото прочистване като най-добрият начин за създаване на нови нации, незасегнати от „обезпокоителни“ малцинства. До 1995 г. исторически сръбските райони на Хърватия бяха изпразнени; стотици хиляди сърби, хървати и бошняци също бяха изселени от домовете си в Босна. Голям брой сърби избягаха от Косово след войната, но около 120 хил. все още живеят там. \r\nВластите в Белград искат да обсъдят предаването на северната част на Косово, като в замяна населените с албанци земи в Сърбия бъдат предадени на най-младата държава на Балканите. Поддръжниците на такова „присвояване на карти\" твърдят, че мултиетническите държави са се провалили на Балканите. Но те игнорират факта, че след като правителствата поемат по този път, процесът няма да има край и не обръщат внимание на съблюдаването на човешките права на всички участници в този процес. Ако Косово и Сърбия започнат сериозни преговори за преначертаване на границите си, въздействието върху балканските общности, с изключение на тези в засегнатите части на Косово и Сърбия, може да бъде дълбоко. Лидерите на босненските сърби ще проведат референдум за бъдещето на Република Сръбска; босненските хървати ще последват примера им; а босненците ще се борят, за да предотвратят разпиляването на тяхната обща страна. На границата Сърбия ще притисне босненските националисти в Санджак, които мечтаят да включат този регион във Велика Босна. Междувременно албанците в Западна Македония и Черна гора биха поискали да се присъединят към Велика Албания. Поддръжниците на тази идея също биха искали да включат части от Северна Гърция, докато гръцките националисти ще настояват за част от Южна Албания.\r\nПо ирония, повечето косовски сърби всъщност живеят в анклави в южната част на младата балканска държава. Така че и след споразумението те няма да живеят в Сърбия. Те вероятно ще бъдат принудени да напуснат домовете си или пък ще бъдат директно изгонени.  Сръбските власти би трябвало да бъдат по-малко загрижененост за своите сънародници, ако предприемат стъпки за признаването на Косово като независима държава. По този начин те ще имат възможност да реализират надеждите си за членство в Европейския съюз. \r\nРазмяната на територии в Западните Балкани може да има огромни последици. Унгарските националисти в крайна сметка остават несъгласни със загубата на Трансилвания в Румъния, а румънските националисти биха искали да преначертаят границите си, за да стъпят в Молдова. Има причина терминът  „балканизация\" да има лоша конотация. Но премахването на границите е по-добро решение от преначертаването им. В противен случай, както твърди високопоставен политик от Брюксел, ще се стигне до „отварянето на портите към Ада“.Тереза Герова", "date": "2018.02.19", "title": "The Economist: Ако Сърбия и Косово разменят територии, ще бъдат „отворени портите към Ада“"}
{"url": "http://www.focus-news.net/news/2018/02/19/2490386/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.19", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/19/2490398/sport-kanada-i-germaniya-specheliha-zlatni-medali-na-dvumesten-bobsley-v-pyonchan.html", "text": "Канада и Германия поделиха златните медали на двуместен бобслей за мъже на Зимните олимпийски игри в Пьончан. \r\nОтборът на Канада в състав Джъстин Крипс и Александър Копач и германците Франческо Фридрих и Торстен Маргис финишираха с равно време след общо четирите манша - 3:16,83 минути. \r\nВ класирането по медали Германия е на второ място с 19 отличия, 10 от които златни. Първа е Норвегия.", "date": "2018.02.19", "title": "Спорт: Канада и Германия спечелиха златни медали на двуместен бобслей в Пьончан"}
{"url": "http://www.focus-news.net/news/2018/02/19/2490389/blagoevgrad-na-balgaro-gratskata-granitsa-trafikat-e-intenziven-na-gkpp-kulata-na-izhod-za-tovarni-avtomobili.html", "text": "На българо-гръцката граница трафикът е интензивен на ГКПП \"Кулата\" на изход за товарни автомобили. Това съобщиха за Радио „Фокус“ – Пирин от \"Гранична полиция\".\r\nЛора КАЛЧЕВА", "date": "2018.02.19", "title": "Благоевград: На българо-гръцката граница трафикът е интензивен на ГКПП \"Кулата\" на изход за товарни автомобили"}
{"url": "http://www.focus-news.net/news/2018/02/19/2490399/yanislav-tsankov-urednik-na-muzeya-kakrinskoto-hanche-zavetat-na-apostola-e-balgariya-sama-da-vzima-resheniya-bez-da-razchita-na-pomosht-otvan.html", "text": "България трябва сама да взима решения, без да разчита на помощ отвън – това е заветът на Апостола. Това каза за дневния блок на Радио „Фокус“ Янислав Цанков, уредник на музея „Къкринското ханче“ в град Ловеч в интервю по повод 145-ата годишнина от гибелта на Васил Левски. „Не трябва да забравяме делото на Апостола и това, което самият той е искал да ни покаже – а именно, че трябва да бъдем самостоятелни и да вярваме в себе си, а не да разчитаме на външна помощ, която да ни управлява“, допълни той. Янислав Цанков каза още, че желанието на Васил Левски е било да се освободим сами, а не да разчитаме на чужда помощ от които и да е Велики сили. Според него този завет важи и днес. „По същия начин трябва да действаме и в наши дни – не да разчитаме на Западни или Източни сили, а сами да вземем в ръце нашето бъдеще“, добави той.", "date": "2018.02.19", "title": "Янислав Цанков, уредник на музея „Къкринското ханче“: Заветът на Апостола е България сама да взима решения, без да разчита на помощ отвън"}
{"url": "http://www.focus-news.net/news/2018/02/19/2490402/b92-sarbiya-voennata-politsiya-e-arestuvala-chetirima-chuzhdestranni-grazhdani-napravili-opit-da-zasnemat-s-dron-stariya-generalen-shtab.html", "text": "Военната полиция на Сърбия е арестувала четирима чуждестранни граждани, направили опит да заснемат с дрон сградата на стария Генерален щаб на сръбската армия, предава белградската медийна компания B92.\r\nСъгласно разпространената информация, са арестувани двама граждани на САЩ и двама граждани на Украйна. \r\nМедиите по-рано съобщиха, че двама американци и двама украински граждани са се опитали да запишат сградата на стария Генерален щаб на Въоръжените сили на Сърбия, в която се помещават Агенцията за военно разузнаване и Агенцията за военна сигурност. По-късно от Министерството на отбраната потвърдиха, че е направен неразрешен запис и че арестуваните лица са били предадени на полицията. По случая работи Прокуратурата. Тереза Герова", "date": "2018.02.19", "title": "B92 (Сърбия): Военната полиция е арестувала четирима чуждестранни граждани, направили опит да заснемат с дрон стария Генерален щаб"}
{"url": "http://www.focus-news.net/news/2018/02/19/2490393/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kulata-i-na-gkpp-kapitan-andreevo.html", "text": "ГД \"Гранична полиция\": Интензивен е трафикът на изход за товарни автомобили на ГКПП \"Кулата\" и на ГКПП \"Капитан Андреево\". Това съобщиха от пресцентъра на ГД \"Гранична полиция\". На българо-гръцката и българо-турската граница трафикът е интензивен на ГКПП \"Кулата\" и на на ГКПП \"Капитан Андреево\" на изход за товарни автомобили. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.02.19", "title": "ГД \"Гранична полиция\": Интензивен е трафикът на изход за товарни автомобили на ГКПП \"Кулата\" и на ГКПП \"Капитан Андреево\""}
{"url": "http://www.focus-news.net/news/2018/02/19/2490401/silistra-v-44-uchilishta-ot-oblastta-prodalzhava-izpalnenieto-na-deynostite-po-proekt-tvoyat-chas.html", "text": "В 44 училища от област Силистра през учебната 2017-2018 год., продължава изпълнението на дейностите по проект „Твоят час“. Това съобщи за Радио „Фокус“- Шумен Габриела Миткова, началник на Регионалното управление на образованието. Участват 67,3% от всички ученици в дневна форма от област Силистра. Сформираните общо 527 групи, са с 12 повече спрямо миналата година, а броят на участниците е нараснал с 215 до 6818 ученици. Групите за преодоляване на обучителните затруднения са 224. 303 са групите по интерес, като най-голям е техният брой в областите спорт и изобразителни и приложни изкуства. Най-много групи има в Средно училище „В. Левски”, Дулово – 35 групи, следват Средно училище „Йордан Йовков”, Тутракан – 29 групи и Основно училище „Иван Вазов”, Силистра – 28 групи.\r\nИвелина ИВАНОВА", "date": "2018.02.19", "title": "Силистра: В 44 училища от областта продължава изпълнението на дейностите по проект „Твоят час“"}
{"url": "http://www.focus-news.net/news/2018/02/19/2490404/uchastnitsite-v-interparlamentarna-konferentsiya-v-bryuksel-shte-rabotyat-za-ikonomicheski-rastezh-namalyavane-na-bezrabotitsata-i-povishavane-na-zhizneniya-standart.html", "text": "Обща задача на националните парламенти и на Европейския парламент е да работят за увеличаване на икономическия растеж, намаляване на безработицата и повишаване на жизнения стандарт в ЕС. Това е мнението на участниците в Интерпарламентарната конференция за стабилност, икономическа координация и управление в ЕС. Двудневният форум, организиран от Европейския парламент и Народното събрание, е третото събитие в рамките на парламентарното измерение на Българското председателство на Съвета на ЕС. Това съобщиха от пресцентъра на Народното събрание.\r\nПри откриването на пленарната сесия заместник-председателят на Комисията по бюджет и финанси Евгения Ангелова подчерта, че се подобрява състоянието на финансите в страните-членки на ЕС, равнищата на безработица падат под нивата, характерни за годините преди кризата. Облекчаването на инвестициите и създаването на работни места са все положителни тенденции, но има и предизвикателства, на които ние, парламентаристите от държавите-членки, трябва да отговорим, заяви тя. \r\nЕвропейският комисар по заетост, социални въпроси, умения и трудова мобилност Мариане Тисен заяви, че растежът е факт във всички държави-членки на ЕС, инвестициите се възстановяват, стига се до рекордни равнища на заетостта. В същото време ние не сме преодолели изцяло последиците от кризата – държавният дълг, корпоративният дълг, дългът на домакинствата все още не са елиминирани, 18 милиона души търсят работа, подчерта тя. Целта на Европейската комисия е да се погрижи възобновеният растеж да е приобщаващ и устойчив в дългосрочна перспектива, да постигнем сближаване в ЕС и нашите икономики и общества да бъдат готови да посрещнат новите предизвикателства, добави еврокомисарят. \r\nОще в началото на Европейския семестър през 2011 г. държавите-членки показаха напредък поне по две трети от препоръките, посочи Мариане Тисен. Тя подчерта, че основните послания за ЕС като цяло са: „Необходимо е време, за да се реализират реформите, но вървим по верен път.“ Според еврокомисаря по заетост, социални въпроси, умения и трудова мобилност сближаването се възстановява като възходяща тенденция, но се запазват различията между държавите-членки. Неравенството расте и ако положението остане непроменено, това ще е голямо предизвикателство за нашата кохезия, отбеляза Мариане Тисен. \r\nМоже би най-важното послание на Европейския семестър е, че икономическият растеж и социалният напредък вървят ръка за ръка, инвестициите в хората са истинският двигател на икономическия напредък, заяви Мариане Тисен. По думите й това е причината през мандата на Европейската комисия Европейският семестър да придобива все по-ясна социална ориентираност. \r\nТрябва да продължим да работим за това социалната политика да е ясна, финансовата политика да е насочена към намаляване на държавния дълг, за инвестиции и за растеж на работната заплата, което ще намали неравенството и ще гарантира високо жизнено равнище на нашите граждани, подчерта европейският комисар по заетост, социални въпроси, умения и трудова мобилност. ЕП и националните парламенти на държавите-членки са партньори със жизненоважно значение за диалога през втората фаза на Европейския семестър 2018 г. \r\nРадвам се да чуя, че европейските икономики се възстановяват, брутният национален доход се увеличава, но смятам, че парламентаристите имаме още много работа, отбеляза докладчикът по Европейския семестър 2018 от Комисията за заетост и социални въпроси на ЕП Крищоф Хетман. Той подчерта, че трябва да се обърне внимание на младежката безработица, която е повече от 13 процента. \r\nЗа 2016 г. едва 2 процента от препоръките на Европейския семестър са били изпълнени изцяло от страните-членки, 3 на сто не напълно и над 55 процента са били или неизпълнени, или изпълнени слабо, посочи Крищоф Хетман. Понякога се казва, че част от реформите са твърде амбициозни за част от държавите-членки, затова смятам, че трябва да си поставяме амбициозни цели, които обаче са изпълними, добави той. Безспорно е, че кохезионната политика е чудесен инструмент за предотвратяване на тези явления и тя трябва да се поддържа на същите нива като в предходната и настоящата многогодишни финансова рамки, заяви Крищоф Хетман. \r\nДокладчикът по Европейския семестър 2018 от Комисията икономически и парични въпроси на ЕП Хюс Байет подчерта, че има постепенно възстановяване на икономическия растеж в Еврозоната. Важно е да има стабилен икономически климат, да има предлагане на работни места, както и да засилим конкурентноспособните си отрасли, заяви той. \r\n„Политически приоритети на цикъла на Европейския семестър 2018“ е темата на дискусията в първия ден на конференцията. Дискусията беше ръководена от председателя на Комисията по икономически и парични въпроси на Европейския парламент Роберто Гуалтиери и заместник-председателя на Комисията по бюджет и финанси на Народното събрание Евгения Ангелова.", "date": "2018.02.19", "title": "Участниците в Интерпарламентарна конференция в Брюксел ще работят за икономически растеж, намаляване на безработицата и повишаване на жизнения стандарт"}
{"url": "http://www.focus-news.net/news/2018/02/19/2490383/sofiya-desetki-grazhdani-se-vklyuchiha-v-shestvieto-v-znak-na-pochit-kam-pametta-na-apostola-na-svobodata-vasil-levski.html", "text": "Десетки граждани се включиха в литийното шествие по повод навършването на 145 години от гибелта на Апостола на свободата Васил Левски, предаде репортер на Агенция \"Фокус\". Традиционно шествието тръгна от храм \"Св. София“ до паметника на Апостола. В шествието се включиха вицепрезидентът Илияна Йотова, кметът на София Йорданка Фандъкова, омбудсманът Мая Манолова, зам.-кметът Тодор Чобанов, началникът на Военна академия „Г. С. Раковски” ген.-майор Груди Ангелов, председателят на БСП Корнелия Нинова, председателят на ПГ ГЕРБ Цветан Цветанов, общински съветници и депутати. Шествието се предвождаше от представители на Българската православна църква. Полицейското присъствие в района е засилено. Движението около храмовете „Св. Александър Невски“ и „Св. София“ е ограничено. Пред паметника на Апостола предстои да започне церемонията поклонение. Президентът Румен Радев ще произнесе слово и ще поднесе венец. \r\nБиляна ИВАНОВА", "date": "2018.02.19", "title": "София: Десетки граждани се включиха в шествието в знак на почит към паметта на Апостола на свободата Васил Левски"}
{"url": "http://www.focus-news.net/news/2018/02/19/2490407/varna-nad-1-100-signala-za-narushavane-pravata-na-detsata-i-nalichie-na-risk-sa-postapili-v-otdela-za-zakrila-na-deteto-vav-grada-prez-poslednata-godina.html", "text": "1 151 сигнала, писма и заявления за нарушаване правата на децата и наличие на риск са постъпили в отдела за закрила на детето към Дирекция „Социално подпомагане” във  Варна през изминалата 2017 година. Това каза в интервю за Радио „Фокус“ – Варна Анна Конукова, ръководител на отдел „Закрила на детето“ към Дирекция „Социално подпомагане“ – Варна. 37 от постъпилите сигнали са за насилие над дете. Анна Конукова подчерта, че се запазва тенденцията средно месечно броят на сигналите да варира между 95-100, като само по около 10% от получените сигнали, след направената оценка на риска за детето, се предприемат мерки за закрила.\r\nНай-много случаи, при които не е констатиран риск, налагащ предприемането на мярка за закрила съгласно Закона за закрила на детето, но е издадено направление за социални услуги в общността с оглед превенция на бъдещи рискове, касаят ползването на почасова рехабилитация в Дом за медико-социални грижи за деца, както и за почасова работа с различни специалисти в центрове за социална рехабилитация и интеграция за деца. Други сигнали, чийто оценки завършват с предложение, че не е необходимо прилагане на мярка за закрила, са свързани предимно с жалби на родители в процес на раздяла, които са притеснени относно грижите за детето или нямат регулярен режим на личен контакт с детето, както и сигнали от родилно отделение за непълнолетни майки, желаещи да се грижат за бебета. Информацията за живеещите на друга територия непълнолетни майки, които желаят да се грижат за бебета си, се препраща за окончателна оценка на риска по местоживеене.\r\nПрез 2017 година има издадени 335 административни заповеди и социални доклади по повод на постановени мерки за закрила. По всички са подготвени искови молби до съда с необходимите приложения. По старите и нови случаи през годината са издадени 343 броя направления със социални доклади. По част от получените заявления са изготвени оценки и са издадени направления с оглед на бъдещи рискове, без да се предприемат мерки за закрила.\r\nМарияна ВАЛЕНТИНОВА", "date": "2018.02.19", "title": "Варна: Над 1 100 сигнала за нарушаване правата на децата и наличие на риск са постъпили в отдела за закрила на детето във града през последната година"}
{"url": "http://www.focus-news.net/news/2018/02/19/2490410/sport-petra-kvitova-se-otkaza-ot-uchastie-v-turnira-v-dubay.html", "text": "Чешката тенисистка Петра Квитова се отказа от участие в турнира в Дубай, който ще се проведе тази седмица.\r\nДвукратната шампионка на „Уимбълдън\" няма да играе в Дубай заради преумора и травма в крака. В неделя чехкинята спечели турнира в Доха, след като се наложи над Гарбине Мугуруса в среща на финала.", "date": "2018.02.19", "title": "Спорт: Петра Квитова се отказа от участие в турнира в Дубай"}
{"url": "http://www.focus-news.net/news/2018/02/19/2490408/aleksandar-vulin-ministar-na-otbranata-na-sarbiya-voennata-politsiya-arestuva-osem-chuzhdestranni-grazhdani-za-opit-za-pronikvane-i-zasnemane-na-voenni-saorazheniya-bez-razreshenie.html", "text": "Министърът на отбраната на Сърбия Александър Вулин съобщи, че в рамките на два дни военната полиция е арестувала общо осем чуждестранни граждани, които са предприели опит да проникнат или да заснемат кадри от военни съоръжения без съответното разрешение, предава държавната информационна агенция Tanjug.\r\n„Компетентните органи работят върху разкриването на всички тези събития и ще информираме обществеността, след като направим съответните заключения. Не искам да го правя по-важно, отколкото е, но трябва да кажа, че не вярвам в съвпадения и че не сме регистрирали много отдавна толкова много чужди граждани и нахлувания или опит за проникване в контролирани от Въоръжени сили на Сърбия пространства\", отбеляза Валин.\r\nПо-рано бе съобщено, че Военната полиция на Сърбия е арестувала четирима чуждестранни граждани, направили опит да заснемат с дрон сградата на стария Генерален щаб на сръбската армия. Съгласно разпространената информация, са извършени арести на двама граждани на САЩ и двама граждани на Украйна. .Тереза Герова", "date": "2018.02.19", "title": "Александър Вулин, министър на отбраната на Сърбия:  Военната полиция арестува осем чуждестранни граждани за опит за проникване и заснемане на военни съоръжения без разрешение"}
{"url": "http://www.focus-news.net/news/2018/02/19/2490412/veliko-tarnovo-vecher-na-maychiniya-ezik-organizirat-v-grada.html", "text": "Вечер на майчиния език ще се проведе в старата столица. Поводът е  Денят на майчиния език, който отбелязваме на 21 февруари, каза за Радио „Фокус“ – Велико Търново Ваня Димитрова, един от организаторите и преподавател във ВТУ „Св. Св. Кирил и Методий“. В събитието ще се включат студенти и ученици от града. В този си вид инициативата се случва за пръв път във Велико Търново. „Наши студенти, заедно с деца от Езиковата гимназия „Проф. Д-р Асен Златаров“ и съдействието на Младежки дом, организират тази вечер на Майчиния език. Самият празник ще представлява рецитал на стихове на български, руски, испански, немски, английски език. А учениците от Езикова гимназия ще представят част от пиеса на испански, която следващия месец ще играят на софийска сцена“, обясни Ваня Димитрова. Празникът ще се проведе в читалище „Искра“ от 18.00 часа, на 20 февруари. Входът е свободен и всеки, който проявява желание, може да се включи.\r\nСъбитието се организира съвместно от Доброволческия клуб към Стопански факултет на ВТУ „Св. св. Кирил и Методий“ и Студентски кръжок към Педагогически факултет.\r\nЛуиза ТРАНЧЕВА", "date": "2018.02.19", "title": "Велико Търново: Вечер на майчиния език организират в града"}
{"url": "http://www.focus-news.net/news/2018/02/19/2490400/kmetat-na-sofiya-yordanka-fandakova-vasil-levski-polozhi-nay-zdravite-osnovi-na-nasheto-istorichesko-probuzhdane-i-osaznatiya-stremezh-kam-svobodna-i-nezavisima-balgariya.html", "text": "Ти, който си спечели прозвищата Левски и Апостола, положи най-здрави основи на нашето историческо пробуждане и на осъзнатия стремеж  към свободна и независима България. Това заяви кметът на София Йорданка Фандъкова, която произнесе слово пред паметника на Васил Левски в столицата, където бяха отбелязани 145 години от гибелта на Апостола на свободата, предаде репортере на Агенция „Фокус“. „Свели глави пред паметника, което бележи мястото на онова „бесило славно“, което по срам и по-блясък е с кръста равно да се поклоним в сърцата си пред Дякона и да поискаме прошка. Прости ни Апостоле за суетата, която често ни заслепява. За гордостта, заради която не виждаме доброто в другите. Прости ни, че понякога губим и вяра.“, заяви Йорданка Фандъкова. \r\nТя цитира думи на Загари Стоянов, които той пише в първата биография на Васил Левски: „Смело можем да предположим, че ако на Левски на мястото беше който и да е, то неговият кураж и надеждите му щяха да се разбият още в началото на неравната борба“.", "date": "2018.02.19", "title": "Кметът на София Йорданка Фандъкова: Васил Левски положи най-здравите основи на нашето историческо пробуждане и осъзнатия стремеж към свободна и независима България"}
{"url": "http://www.focus-news.net/news/2018/02/19/2490413/shumen-lektsiya-za-pchelari-organizirat-v-rb-st-chilingirov.html", "text": "Лекция за пчелари организират в РБ „Ст. Чилингиров“. Това съобщиха организаторите, сред които Регионална библиотека и Съюз на българските пчелари - Шумен. Проявата ще се състои на 21 февруари от 17.30 часа. В срещата ще участва гост-лекторът д-р Вера Попова.", "date": "2018.02.19", "title": "Шумен: Лекция за пчелари организират в РБ „Ст. Чилингиров“"}
{"url": "http://www.focus-news.net/news/2018/02/19/2490411/svezhina-dimitrova-naop-varna-planetariumat-e-prekrasna-vazmozhnost-za-detsa-mladezhi-i-vazrastni-hora-da-se-dokosnat-do-zvezdite.html", "text": "Конкурсът за рисунка и литературно произведение на тема „Изкуството и науката за Космоса“ е първото от серията събития, които се предвиждат по повод отбелязването на 50-годишнината от откриването на Народната астрономическа обсерватория и планетариум (НАОП) „Николай Коперник“ – Варна, която се навършва на 22 май. Това каза за Радио „Фокус“ – Варна Свежина Димитрова, директор на ЦПЛР-Народна астрономическа обсерватория и планетариум „Николай Коперник“ във Варна. „50 години са прашинка в човешката история, но за град Варна планетариумът в Морската градина е прекрасна възможност за деца, младежи и възрастни хора да се докоснат до красивата наука астрономия и до звездите“, отбеляза Свежина Димитрова. Тя допълни, че конкурсът е бил идеен проект на Иванка Гецова, астроном в обсерваторията. „В началото обявихме конкурса на общинско ниво, оказа се, че интересът е огромен и освен от Варна, в конкурса се включиха ученици и от други градове на страната. Произведенията на децата бяха много добри, журито беше невероятно затруднено, особено в категория рисунки. Красивите идеи на децата бяха забележителни“, подчерта Свежина Димитрова. Рисунките са подредени в изложба, разположена в коридорите на планетариума, която може да бъде разгледана до края на месец март. „Конкурсът беше много успешен. Има много добри произведения в областта на есетата и съчиненията в голямата възрастова група, както и много добри произведения в стихотворната форма. Най-добрите от тях ще бъдат представени по време на тържеството в обсерваторията този следобед“, каза още Свежина Димитрова.\r\nАстрономическата обсерватория и планетариум е една от забележителностите на Варна. Първият в България астрономически комплекс, състоящ се от обсерватория, планетариум и кула с махало на Фуко, е открит тържествено на 22 май 1968 година. Наименуван е „Николай Коперник“. Директор на обсерваторията от създаването й до 1989 година е Николай Петров. През 1971 година е започнато изграждане на филиал на астрономическа обсерватория в село Аврен. Към обсерваторията е организиран Младежки астрономически клуб „Канопус“. От 1973 година Варненската обсерватория организира ежегодно Национална младежка астрономическа конференция.\r\nМарияна ВАЛЕНТИНОВА", "date": "2018.02.19", "title": "Свежина Димитрова, НАОП – Варна: Планетариумът е прекрасна възможност за деца, младежи и възрастни хора да се докоснат до звездите"}
{"url": "http://www.focus-news.net/news/2018/02/19/2490403/prezidentat-rumen-radev-bitkata-za-zakonnost-i-spravedlivost-e-zadacha-na-vsyako-pokolenie-nasheto-oshte-ne-ya-e-postignalo.html", "text": "Битката за законност и справедливост е задача на всяко поколение, нашето още не я е постигнало. Републиката на Апостола принадлежи на всички граждани, а не на шепа хора. В нея Отечеството не се бърка с бащиния, а законът е един за всички. \r\nТова заяви държавният глава Румен Радев, който произнесе слово пред паметника на Васил Левски в столицата, където бяха отбелязани 145 години от гибелта на Апостола на свободата, предаде репортере на Агенция „Фокус“. \r\n„Преди 145 години тук, на това място, увисва на бесилото Васил Левски. Гробът му е неизвестен, но заравяйки Левски, поробителят зарови и зърното на свободата, което покълна и роди днешна България“, заяви президентът Радев в словото си. Той припомни, че от Васил Левски до наши дни са запазени единствено неговото тефтерче, кичур коса и кратки писма. „Но те струват повече от доктрина. Учат ни, че „дела трябват, а не думи“. Дават ни вяра, че „времето нас обръща, а и ние него обръщаме“. Днес сме република, но чиста ли? Свята ли? Циниците приемат тези въпроси с презрение, както други, в онези години, вземаха Апостола за луда глава и мечтател. Тях обаче времето ги отнесе, а пред бесилото на Дякона се прекланяме всяка година“, заяви още президентът. \r\n„Идеалът на Левски за чиста и свята република е дългосрочна програма. Много време трябваше, за да стане България република. А колко още време ще трябва, за да стане тя чиста и свята – това зависи от нас“, допълни той.", "date": "2018.02.19", "title": "Президентът Румен Радев: Битката за законност и справедливост е задача на всяко поколение, нашето още не я е постигнало"}
{"url": "http://www.focus-news.net/news/2018/02/19/2490409/vidin-s-normalna-intenzivnost-e-trafikat-na-trite-granichni-punkta-v-oblastta.html", "text": "С нормална интензивност е трафикът на трите гранични пункта във Видинска област, съобщи за Радио „Фокус“ – Видин дежурният служител в \"Гранична полиция\". Няма натрупване на тежкотоварни камиони на изход и вход на граничен пункт „Дунав мост 2“. С нормална интензивност е трафикът на двата гранични пункта със Сърбия в областта – „Връшка чука“ и „Брегово“, нормално се преминава и от двете страни на границата.\r\nАнна ЛОЗАНОВА", "date": "2018.02.19", "title": "Видин: С нормална интензивност е трафикът на трите гранични пункта в областта"}
{"url": "http://www.focus-news.net/news/2018/02/19/2490415/montana-3-godishnata-gabriela-ot-berkovitsa-koyato-e-s-detska-tserebralna-paraliza-poluchi-darenie-ot-mladezhki-obshtinski-savet.html", "text": "3-годишната Габриела от Берковица, която е с детска церебрална парализа, получи дарение от Младежки общински съвет – нова инвалидна количка. Това съобщиха за Радио „Фокус“ от Младежкия общински съвет в Берковица. Средствата за специализираното возило бяха събрани на Коледния благотворителен концерт, който Младежкият парламент организира на 21 декември 2017 година. Събраната сума бе в размер на 906,78 лв. и с нея учениците със съдействието на Отдел „Закрила на детето“ поръчаха и закупиха инвалидната количка и подаръци за малката Габи. Момиченцето не може да ходи и дори да стои седнала, затова й трябва специализиран стол, за да бъде извеждано на разходка. Родителите на детето не могат да заделят такава сума. Майката на Габриела изрази огромната си благодарност към всички, които й подават ръка.", "date": "2018.02.19", "title": "Монтана: 3-годишната Габриела от Берковица, която е с детска церебрална парализа, получи дарение от Младежки общински съвет"}
{"url": "http://www.focus-news.net/news/2018/02/19/2490417/nimh-prez-sledvashtoto-denonoshtie-na-mesta-shte-prevali-snyag-v-yugoiztochnite-rayoni-i-po-chernomorieto-dazhd.html", "text": "През следващото денонощие ще бъде облачно, на места с превалявания от сняг, в югоизточните райони и по Черноморието – от дъжд. Ще духа умерен вятър от изток-североизток. Минималните температури ще са предимно между минус 1° и 4°, максималните ще са между 3° и 8°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nАтмосферното налягане ще се понижи, но ще остане по-високо от средното за месеца.\r\nПо Черноморието ще бъде предимно облачно и с превалявания от дъжд. Ще духа умерен вятър от изток-североизток. Максималните температури ще са между 6° и 9°. Температурата на морската вода е 7 - 8°. Вълнението на морето ще е 3 – 4 бала.\r\nВ планините ще бъде облачно, ветровито и със слаби валежи от сняг. Ще духа умерен до силен югоизточен вятър. Максималната температура на височина 1200 метра ще е около минус 2°, на 2000 метра – около минус 5°.\r\nПрез следващите три дни ще преобладава облачно време. С прекъсвания и на места ще превалява, предимно слабо и предимно дъжд, но в Предбалкана, по високите полета на Западна България, в крайните северозападни и в североизточните райони, е възможно временно, главно в нощните часове, дъждът да се примесва и да преминава в сняг. Вятърът ще бъде предимно от изток, слаб до умерен. Температурите ще са малко по-високи от обичайните – минималните най-често между минус 1° и 4°, максималните – предимно между 2° и 7°.", "date": "2018.02.19", "title": "НИМХ: През следващото денонощие на места ще превали сняг, в югоизточните райони и по Черноморието – дъжд"}
{"url": "http://www.focus-news.net/news/2018/02/19/2490406/ivitsa-dachich-zapadat-si-zaravya-glavata-v-pyasaka-pred-velikoalbanskata-politika.html", "text": "Министърът на външните работи на Сърбия Ивица Дачич осъди последното изявление на албанския премиер Еди Рама и подчерта категорично, че Европейският съюз и западните държави „заравят главите си в пясъка\" пред великоалбанската политика на Тирана, смятана за най-голямата заплаха за мира и стабилността в региона, предава държавната информационна агенция Tanjug.\r\nПо повод изявлението на албанския премиер Еди Рама за единството на Косово и Албания Дачич заяви, че е „обезсърчително\", че този път „великоалбанските изявления\" са приети без никакво или ненатрапчиво осъждане от страна на ЕС и западните държави.\r\nВ неделя албанският министър-председател Еди Рама заяви, че общ президент на Косово и Албания ще бъде добър пример за единство на Балканите. Подобна инициатива би могла да се реализира след 10 години, подчерта Рама. Тереза Герова", "date": "2018.02.19", "title": "Ивица Дачич: Западът си заравя главата в пясъка пред великоалбанската политика"}
{"url": "http://www.focus-news.net/news/2018/02/19/2490397/dobrich-sluzhiteli-na-sadebna-ohrana-izlyazoha-na-protest-pred-sadebna-palata-v-grada.html", "text": "Служители на „Съдебна охрана“ излязоха в късния следобед на протест пред Съдебна палата в града, предаде кореспондентът на Радио „Фокус” – Варна. Всеки от протестиращите носеше надпис с послание. Съдържанието му гласеше: „Не сме служители втора ръка“, „Достойно отношение и достойно заплащане за служителите на ГД „Съдебна охрана“, „Не си затваряйте очите“. Служителите настояват за изравняване на възнагражденията им с тези на полицаи и военни и за попълване на незаетите щатни бройки. Към служителите в Добрич се присъединиха техни колеги от съдилищата в Балчик, Генерал Тошево и Каварна. Георги Семов изрази позицията на протестиращите в добруджанския град: „Имаме искания за увеличение на заплатите, за изравняване с тези на колегите от МВР. Това е едно от исканията, другото е за попълване на щатни бройки. Има обекти, които не са под охрана поради липса на колеги, на бройки щат. В Добрич това е Следствието, от изнесените имаме някои от прокуратурите, които не са на постоянна охрана“. Според протестиращите разликата в заплата на техни колеги и полицаи и около 200 лв. Счита се, че условията на работа са едни и същи, както и контингента от хора, с които се работи. По думите на Георги Семов средната заплата на съдебните охранители е между 620 и 630 лв. в зависимост от трудовия стаж и функцията, която се изпълнява. Подобни протести са организирани и в други градове на страната. \r\nЖулиета НИКОЛОВА", "date": "2018.02.19", "title": "Добрич: Служители на „Съдебна охрана“ излязоха на протест пред Съдебна палата в града"}
{"url": "http://www.focus-news.net/news/2018/02/19/2490405/nova-makedoniya-makedoniya-sasht-ne-podkrepyat-ideyata-za-obmen-na-teritorii-mezhdu-belgrad-i-prishtina.html", "text": "В изявление на посолството на САЩ в Косово от понеделник се казва, че Вашингтон не подкрепя обмен на територии между Белград и Прищина, отбелязва скопското електронно издание „Нова Македония“.\r\n„Не подкрепяме размяна на територии или създаване на прецедент, който може да предизвика повече проблеми, отколкото решения, но всички страни трябва да бъдат креативни в намирането на решение“, се казва в изявлението от дипломатическата мисия на САЩ в Косово.\r\nВ текста се отбелязва още, че в рамките на водения под егидата на Брюксел диалог двете съседни страни трябва да нормализират отношенията. САЩ „са готови да слушат, помагат и да бъдат креативни в гарантирането на подкрепа за постигане на всеобхватно споразумение, което е единственият начин за осигуряване на прозападно бъдеще за Косово и Сърбия\", уверяват от американското посолство в Прищина. \r\nВ неделя албанският министър-председател Еди Рама заяви, че общ президент на Косово и Албания ще бъде добър пример за единство. Подобна инициатива би могла да се реализира след 10 години, подчерта Рама. \r\nНа свой ред албанският престолонаследник принц Лека сподели в социалните мрежи, че „единството между Албания и Косово, за което настоява албанският премиер Еди Рама, може да се постигне само с царската корона\",  т.е. с връщането на монархията.\r\n„Националното обединение беше и ще бъде сънят и ангажимента на кралското семейство от поколение на поколение, дори когато никой друг не смее да го формулира! Това се постига с кралска корона в двете държави като символ на единство. Това би било логиката на истинската стабилност, традиция и истински просперитет, както показват успешните примери в най-развитите западни страни“, пише принц Лека.\r\nМеждувременно министърът без портфейл в Белград Ненад Попович осъди изявлението на Рама за общ президент и поиска албанският премиер да бъде обявен за персона нон грата в Сърбия.\r\n„Изявлението на Рама показа истинската цел за отделянето на Косово от Сърбия - да прекроят границите в региона в полза на албанците и да придизвикат нови конфликти на Балканите“, подчерта Попович.Тереза Герова", "date": "2018.02.19", "title": "„Нова Македония“ (Македония): САЩ не подкрепят идеята за обмен на територии между Белград и Прищина"}
{"url": "http://www.focus-news.net/news/2018/02/19/2490418/predsedatelyat-na-parlamenta-tsveta-karayancheva-predsedatelyat-na-ep-antonio-tayani-narodni-predstaviteli-chlenove-na-ep-i-diplomati-zaedno-pochetoha-pametta-na-vasil-levski-v-bryuksel.html", "text": "Председателят на Народното събрание Цвета Караянчева, председателят на Европейския парламент Антонио Таяни, народни представители и членове на Европейския парламент заедно почетоха паметта на Васил Левски. В Брюксел те участваха във възпоменателна церемония по повод 145 години от неговата гибел пред барелефа на Левски на сградата на консулската служба към посолството на България. Това съобщиха от пресцентъра на Народното събрание.\r\n\"Днес почитаме гибелта на един светец – Апостола на българската  свобода, отбеляза председателят на парламента Цвета Караянчева. Той е човек извън времето, личност, сравнима с най-чистите, най-светлите, най-прозорливите световни умове, допълни тя. Вече 145 години той ни е стон и камбана, съдник и утеха, проповед и възкресение, заяви още председателят на парламента. Неговата гибел ни извести, че българският дух е непокорим, че сме свободни, достойни и праведни\", подчерта Цвета Караянчева. \r\nПредседателят на Европейския парламент Антонио Таяни отбеляза, че Левски е европейски герой, личност, бореща се за свободата на своя народ. \r\nТой допълни, че посланията на Апостола са актуални и до днес, защото свободата, демокрацията и диалогът са верният път пред Европа и пред всички нас. \"Българските герои са и европейски герои и затова на този ден съм с вас в българското консулство – пред барелефа на Васил Левски, за да отдадем заедно почит пред всички мъже и жени, отдали живота си за свободата на България\", добави още Антонио Таяни. \r\nУченици от българското училище „Пейо Яворов“ към посолството на Република България изпълниха стихотворения, посветени на Апостола. Поднесени бяха цветя пред барелефа на Васил Левски.", "date": "2018.02.19", "title": "Председателят на парламента Цвета Караянчева, председателят на ЕП Антонио Таяни, народни представители, членове на ЕП и дипломати заедно почетоха паметта на Васил Левски в Брюксел"}
{"url": "http://www.focus-news.net/news/2018/02/19/2490439/sport-trenyorat-na-volfsburg-podade-ostavka.html", "text": "Старши треньорът на германския клубен отбор от Първа Бундеслига Волфсбург – Мартин Шмид, подаде оставка само 154 дни след поемането на поста. От ръководството на клуба приеха изненадващото решение на 50-годишният швейцарец, но изразиха съжаление.\r\nТака за втори път от началото на сезона Волфбург ще бъде принуден да търси нов треньор за отбора. Шмид наследи на поста Андрис Йонкер, който бе уволнен през септември миналата година заради слабото представяне на отбора.", "date": "2018.02.19", "title": "Спорт: Треньорът на Волфсбург подаде оставка"}
{"url": "http://www.focus-news.net/news/2018/02/19/2490416/alfa-makedoniya-shestdeset-gratski-levichari-nastoyaha-na-makedoniya-da-y-bade-pozvoleno-da-poluchi-razreshenie-da-izpolzva-konstitutsionnoto-si-ime.html", "text": "В петиция, публикувана в медиите, 60 видни гръцки левичари твърдят, че Македония трябва да бъде призната под конституционното й име, въпреки несъгласието на официална Атина, предава скопската електронна медия „Алфа“.\r\n„Десетки страни признаха Република Македония под това име и тя е включена така в езика и съзнанието на целия свят, с изключение на гръцките националисти\", заявиха подписалите петицията, която бе публикувана в четвъртък от вестник „Елефтеротипия“.\r\nОфициалната Атина блокира международното признаване на северния си съсед под името Македония. През 1993 г. Македония бе приета в ООН с временно име Бившата югославска република Македония (БЮРМ).Тереза Герова", "date": "2018.02.19", "title": "„Алфа“ (Македония): Шестдесет гръцки левичари настояха на Македония да й бъде позволено да получи разрешение да използва конституционното си име"}
{"url": "http://www.focus-news.net/news/2018/02/19/2490440/veliko-tarnovo-golyama-martenitsa-izrabotena-ot-studenti-i-kluba-na-horata-s-uvrezhdaniya-shte-krasi-sgradata-na-obshtinata.html", "text": "Специална мартеница, с дължина 4,5 метра, ще изработят студенти и членове на Клуба на хора с увреждания във Велико Търново. Инициативата ще се  проведе по идея на младежите, а хората от Клуба вече за потвърдили участието си. Това каза за Радио „Фокус“ – Велико Търново Ваня Димитрова, ръководител на студентите. Събитието ще се проведе в Детския отдел на Градската библиотека, в кв. „Колю Фичето“. „Ще направим голяма мартеница – 4,5 метра, която ще бъде сложена пред сградата на Общината. До момента около десетина студенти са потвърдили участието си. Идеята е на студенти от специалностите „Социални дейности“ и „Предприемачество в социалната сфера“, поясни преподавателката. Тя разкри, че през април младежите подготвят още една инициатива, но насочена към децата. Поводът е Денят на детската книга. В рамките й вероятно ще се организират четения в салона на читалище „Искра“ във Велико Търново, на които ще са поканени деца от различни градини и училища.\r\nЛуиза ТРАНЧЕВА", "date": "2018.02.19", "title": "Велико Търново: Голяма мартеница, изработена от студенти и Клуба на хората с увреждания, ще краси сградата на Общината"}
{"url": "http://www.focus-news.net/news/2018/02/19/2490414/radio-svobodna-evropa-makedoniya-za-ek-izyavlenieto-na-edi-rama-za-obsht-prezident-na-albaniya-i-kosovo-e-nepodhodyashto.html", "text": "Изявлението на албанския премиер Еди Рама за общ президент на Албания и Косово, е неподходяща според Европейската комисия, предава Радио „Свободна Европа“ в македонската си редакция.\r\nПозицията на ЕК бе представена от говорителя Катрин Рей, която поясни, че изявления, които биха могли да се тълкуват като политическа намеса в съседните страни, не помагат за изграждането на добри съседски отношения.\r\n„ЕС очаква продължаването на изграждането на конструктивни отношения в целия регион. ЕС ще продължи да подкрепя принципите на помирение и сътрудничество в този регион\", подчерта Рей.\r\nВ неделя албанският министър-председател Еди Рама заяви, че общ президент на Косово и Албания ще бъде добър пример за единство на двете страни. Подобна инициатива би могла да се реализира след 10 години, подчерта Рама. По-рано сръбският външен министър Ивица Дачич осъди изявлението на албанския премиер Еди Рама и заяви, че ЕС и западните страни „заравят главите си в пясъка\" пред великоалбанската политика на Тирана.Тереза Герова", "date": "2018.02.19", "title": "Радио „Свободна Европа“ (Македония): За ЕК изявлението на Еди Рама за общ президент на Албания и Косово е неподходящо"}
{"url": "http://www.focus-news.net/news/2018/02/19/2490441/pazardzhik-hudozhestvenata-galeriya-v-grada-shte-predstavi-izlozhba-na-zheni-tvortsi-na-21-fevruari.html", "text": "Изложба „Усещане” с творби на жени-творци от фонда на Художествена галерия „Станислав Доспевски” в Пазарджик, ще бъде открита в залите на музея на изкуството на 21 февруари, в 18.00 часа, централна сграда на площад „Константин Величков”. Това съобщиха за Радио „Фокус“ – Пазарджик от Художествената галерия.  Изложбата представя 107 творби на 58 жени-художници. Най-ранно датираната творба в експозицията е от 1906 година на Елисавета Консулова – Вазова, а последно датираната е постъпила във фондохранилището на галерията през 2017 година – на Дарина Пеева. От галерията посочиха, че в настоящата изложба публиката ще види основните видове изящно изкуство – живопис, графика, скулптура, ще се наслади и на жанрово многообразие – портрет, пейзаж, натюрморт, композиция. Авторското, видовото, стиловото и жанрово многообразие на изложба „Усещане” отваря нови хоризонти за културни, изследователски, образователни, методически възможности за иновативни и интегративни връзки между културни и образователни институти.", "date": "2018.02.19", "title": "Пазарджик: Художествената галерия в града ще представи изложба на жени-творци на 21 февруари"}
{"url": "http://www.focus-news.net/news/2018/02/19/2490419/radio-svobodna-evropa-makedoniya-pregovorite-s-gartsiya-prodalzhavat-balgariya-ne-e-prechka-za-reshavaneto-na-spora-s-imeto.html", "text": "Министър-председателят на Македония Зоран Заев изрази увереност, че спорът за името с Гърция ще бъде разрешен, след което Скопие ще получи автоматична покана за участие в НАТО. Експертите са на мнение, че преговорите ще продължат и не очакват намеса от страна на България, отбелязва Радио „Свободна Европа“ в македонската си редакция.\r\nМеждувременно българските власти заявиха, че европейската перспектива на Македония зависи от третирането на общото минало. Българският президент Румен Радев по време на официалната си визита в страната заяви, че бъдещото име на Македония не трябва да съдържа географско определение, което включва части от територията на България.\r\nАндрей Стойковски от Европейския стратегически център „Евротинк\" не вярва, че България ще създаде допълнителен проблем в процеса на преговори между Македония и Гърция.\r\n„Мисля, че преговорите ще продължат да текат както преди. От гледна точка на изявлението на българския президент, бих се опитал да го третирам като допълнителен натиск върху Гърция за преодоляване на спора, като се има предвид, че миналата седмица участвах в панела с българския министър на външните работи (Екатерина Захариева – бел.р.), която заяви, че България не е част от спора за името, нито е участник в преговорите. Затова не очаквам, че те ще се опитат да се включат в преговорите изобщо\", категоричен бе Стойковски.Тереза Герова", "date": "2018.02.19", "title": "Радио „Свободна Европа“ (Македония): Преговорите с Гърция продължават, България не е пречка за решаването на спора с името"}
{"url": "http://www.focus-news.net/news/2018/02/19/2490444/kyustendil-turisticheskoto-druzhestvo-v-grada-prodalzhava-aktivnata-kampaniya-v-konkursa-evropeysko-darvo-na-godinata.html", "text": "Туристическото дружество в Кюстендил продължава активната кампания в конкурса „Европейско дърво на годината”. Това съобщи за Радио „Фокус” – Кюстендил Силвия Михова, секретар на Туристическо дружество „Осогово”. Тя добави, че вековните секвои в Осоговска планина са българският представител в конкурса. Те ще бъдат посетени от Роб Макбрайд, който е любител – търсач на вековни дървета. „От години Макбрайд търси и изследва интересни вековни дървета във Великобритания и Европа. Обикаля различни европейски места, запазили любопитни стари дървета – с причудлива форма, история и роля в живота на местните хора. На 20 и 21 февруари ще се срещне с представители на туристическото дружество”, каза Силвия Михова.\r\nВенцеслав ИЛЧЕВ", "date": "2018.02.19", "title": "Кюстендил: Туристическото дружество в града продължава активната кампания в конкурса „Европейско дърво на годината”"}
{"url": "http://www.focus-news.net/news/2018/02/19/2490443/balgariya-pochete-pametta-na-apostola-na-svobodata-vasil-levski-obzor.html", "text": "България отбеляза 145-тата годишнина от гибелта на Апостола на свободата Васил Левски. Архиерейската панихида в памет на йеродякон Игнатий - Васил Левски  бе отслужена в храма \"Света София\", а след това тръгна и литийно шествие до Паметника на Апостола в столицата, където се проведе церемонията-поклонение, на която цветя и венци поднесоха представители на държавните институции и десетки граждани. \r\n„Битката за законност и справедливост е задача на всяко поколение, нашето още не я е постигнало. Републиката на Апостола принадлежи на всички граждани, а не на шепа хора. В нея Отечеството не се бърка с бащиния, а законът е един за всички“, заяви държавният глава Румен Радев в своето слово. \r\n„Преди 145 години тук, на това място, увисва на бесилото Васил Левски. Гробът му е неизвестен, но заравяйки Левски, поробителят зарови и зърното на свободата, което покълна и роди днешна България“, посочи още той. Румен Радев припомни, че от Васил Левски до наши дни са запазени единствено неговото тефтерче, кичур коса и кратки писма. „Но те струват повече от доктрина. Учат ни, че „дела трябват, а не думи“. Дават ни вяра, че „времето нас обръща, а и ние него обръщаме“. Днес сме република, но чиста ли? Свята ли? Циниците приемат тези въпроси с презрение, както други, в онези години, вземаха Апостола за луда глава и мечтател. Тях обаче времето ги отнесе, а пред бесилото на Дякона се прекланяме всяка година“, заяви още президентът. Той определи идеалът на Левски за чиста и свята република като „дългосрочна програма“ и допълни, че за бъде изцяло постигнат той, зависи от всички граждани. \r\nСлово произнесе и кметът на София Йорданка Фандъкова. „Свели глави пред паметника, което бележи мястото на онова „бесило славно“, което по срам и по-блясък е с кръста равно да се поклоним в сърцата си пред Дякона и да поискаме прошка“, посочи тя пред събралото се множество и допълни: „Прости ни Апостоле за суетата, която често ни заслепява. За гордостта, заради която не виждаме доброто в другите. Прости ни, че понякога губим и вяра“. \r\nВ Брюксел председателят на Народното събрание Цвета Караянчева, председателят на Европейския парламент Антонио Таяни, народни представители и членове на Европейския парламент заедно почетоха паметта на Васил Левски. Те участваха във възпоменателна церемония пред барелефа на Левски на сградата на консулската служба към посолството на България. „Днес почитаме гибелта на един светец – Апостола на българската свобода, отбеляза председателят на парламента Цвета Караянчева. „Той е човек извън времето, личност, сравнима с най-чистите, най-светлите, най-прозорливите световни умове, допълни тя. Вече 145 години той ни е стон и камбана, съдник и утеха, проповед и възкресение, заяви още председателят на парламента. Неговата гибел ни извести, че българският дух е непокорим, че сме свободни, достойни и праведни\", подчерта още тя.\r\nПредседателят на Европейския парламент Антонио Таяни отбеляза, че Левски е европейски герой, личност, бореща се за свободата на своя народ. \r\n145-тата годишнина от гибелта на Апостола бе отбелязана и в родния му град, където се проведе митинг - поклонение. \r\nВъзпоменателни церемонии и редица прояви по повод годишнината от обесването на Апостола се състояха в цялата страна. Васил Иванов Кунчев (Левски), наричан още Дякона или Апостола, е роден в град Карлово на 18 юли 1837 г. Учи в родния си град, а след това в Стара Загора. През 1858 г., с помощта на вуйчо си Василий, Левски приема монашество под името Игнатий, а година по-късно става дякон. На 3 март 1862 г., под влияние на идеите на Г. С. Раковски, Васил Кунчев заминава за Сърбия и постъпва в Първа българска легия в Белград, като участва в сраженията за Белградската крепост. В този период получава прозвището Левски, заради проявената храброст и ловкост. След разпускането на легията Левски се присъединява към четата на дядо Ильо войвода.\r\nПрез 1863 г. се прехвърля в Румъния, но след кратък престой се завръща в България. От 1864 до 1866 г. учителства в с. Войнягово и организира „патриотични дружини“ за бъдещото въстание. През 1867 г. Левски е знаменосец на четата на Панайот Хитов, следващата година заедно с него се връща в Сърбия и постъпва във Втора легия. След разпускането й прави опит да премине в България с чета, но е заловен от сърбите и затворен в Зайчар. Така неуспехът на четническата тактика го довежда до идеята, че изходът на национално – освободителната борба е в пренасяне на нейния център в България. Идеята му се състой в изграждане на революционни комитети вътре в самите български земи, които да се превърнат в центрове българската революция. Тази идея той изразява най-напред в едно писмо до Панайот Хитов, а след това я прави достояние и на други дейци от българската революционна емиграция в Румъния. В резултат на 11 декември 1868 г. и на 1 май 1869 г. Левски предприема две обиколки из страната. За първата си обиколка той получил известна материална подкрепа от Българското общество в Букурещ, а за втората бил подпомогнат от либералната група „Млада България“, която го снабдила и със специална прокламация на български и турски език, издадена от името на „Привременно правителство в Балкана“. На 26 август се завръща в Букурещ, за да участва в създаването на БРЦК, но тъй като идеите му не са приети от революционерите в Румъния на 26 май 1870 г. Левски напуска Букурещ и се завръща в България с цел да организира и изгради мрежа от революционни комитети. Успява да привлече за свои помощници редица революционни дейци като Хр. Иванов-Големия, Т. Пеев, С. Младенов, отец Матей Преображенски (Миткалото), Ив. Драсов, Ив. Атанасов-Арабаджията и др. Функциите на централен комитет или т. нар. Привременно правителство възлага на Ловешкия комитет. За връзка с емиграцията в Турну Магуреле е създадено задгранично представителство на ВРО. Успехите на Левски в изграждането на революционната организация променят отношението на Българския революционен централен комитет в Букурещ към него. През 1871 г. от Румъния са му изпратени като помощници Ангел Кънчев и Димитър Общи. С изградената вътре в страната революционна организация Левски застанал изцяло в подкрепа на Любен Каравелов и неговата борба против привържениците на либералното течение в БРЦК. През втората половина на 1871 г. той изработил проектопрограма и проектоустав на БРЦК и ги изпратил до революционните комитети за обсъждане и мнение. По негова инициатива в края на април и началото на май 1872 г.в Букурещ било свикано първото Общо събрание на БРЦК, на което Левски получава и специално пълномощие за действие в българските земи. Възгледите на Апостола за изграждане на ВРО и нейните задачи са изложени в изработената от него „Нареда на работниците за освобождението на българския народ“ (1871 г.). В уводната и част е формулирана целта на организацията: „С една обща революция да се направи коренно преобразование на сегашната държавна деспотско-тиранска система и да се замени с демократска република (народно управление). На същото това място, което нашите прадеди със силата на оръжието и със своята кръв (са) откупили, в което днес безчовечно беснеят турските кесаджии и еничари и в което владее правото на силата, да се издигне храм на истината и прaвата свобода, а турският чорбаджилък да даде място на съгласието, братството и съвършеното равенство между всички народности. Българи, турци, евреи и др. ще бъдат равноправни във всяко отношение: било във вяра, било в народност, било в гражданско отношение, било в каквото и да било. Всички ще спадат под един общ закон, който по вишегласие на всички народности ще се изработи.“ За всяко отклонение от тази цел „Наредата“ предвиждала смъртно наказание. Останалите и параграфи се отнасят до организационната структура на ВРО, правата и задълженията на революционните дейци и наказанията за извършените от тях провинения. След като получава пълномощието от БРЦК. Васил Левски се завръща в България и продължава по-нататъшното изграждане на ВРО. Основава нови комитети не само в Северна, но и в Южна България, включително и в Македония. Точно когато дейността му достига своя най-голям размах на 22 септември 1872 г. в Арабаконашкия проход (дн. Ботевградски проход), Средна Стара планина, въпреки забраната от негова страна, е ограбена турска пощенска кола. Акцията е организирана от Общи, взети са 125 000 гроша, които трябвало да бъдат използвани за нуждите на Вътрешната революционна организация. В отговор турските власти предприемат масови арести на населението в този край, задържани са и голям брой членове на революционните комитети в Тетевен, Орхание (дн. Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави Димитър Общи след залавяне му. Благодарение на тях властта попада и по следите на В. Левски. За да бъде предпазена от пълно унищожение ВРО, БРЦК иска от Апостола да вдигне въстание в България. Той обаче отказва, тъй като въпреки постигнатите успехи смята, че подготовката за въстание не е достатъчна. С риск на живота си Пазарджик Левски се отправил към Ловеч, за да може да прибере и запази архивите на организацията. След това има намерение да се прехвърли в Румъния. На 26 декември 1872 г. пристига в Къкринското ханче, откъдето възнамерява да тръгне за Търново и Букурещ. При пътуването от Ловеч до Къкрина е придружаван от Никола Цветков.\r\nНа 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак.\r\nВ края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не довежда до съществен резултат.\r\nЛевски е осъден на смърт чрез обесване. Със специална султанска заповед на Абдул Азис смъртната присъда на Апостола е потвърдена.\r\nВасил Левски се налага като лидер на ВРО, идеолог, организатор и ръководител на българското национално- освободително движение. Далновиден и талантлив организатор, той обобщава опита на революционното движение до този момент и пръв достига до съзнанието за необходимостта от предварителна подготовка чрез създаването на революционни комитети и пренасяне на центъра на организирането на националната революция в българските земи. Убеден демократ, Левски вярвал в силите на българите сами да извоюват своята свобода, защото „който ни освободи, той ще ни зароби“. Проповядва идеята за „свята и чиста република“, за общество и държава, в която всички „да бъдат напълно свободни там, гдето живее българинът – в България, Тракия, Македония“.", "date": "2018.02.19", "title": "България почете паметта на Апостола на свободата Васил Левски (ОБЗОР)"}
{"url": "http://www.focus-news.net/news/2018/02/19/2490437/turtsiya-shengen-zapadnite-balkani-i-zadalzhitelnata-relokatsiya-na-migranti-obsadi-premierat-boyko-borisov-na-sreshta-s-ungarskiya-si-kolega-viktor-orban-obzor.html", "text": "Турция, Шенген, задължителната релокация и Западните Балкани бяха сред темите, които премиерът  Бойко Борисов обсъди с унгарския си колега Виктор Орбан. Срещата между двамата премиери се проведе в резиденция „Бояна“. Министър-председателят на Унгария Виктор Орбан заяви, че Унгария винаги ще подкрепя сътрудничеството между България и Турция и обърна внимание, че границите трябва да се охраняват. Според него България е член на ЕС и би трябвало да бъде член на Шенгенското пространство. Министър-председателят Бойко Борисов заяви, че споразумението с Турция трябва да работи и то е в полза на всички европейски страни, не само на България. По отношение на Шенгенската граница, премиерът поясни, че България отдавна е изпълнила не само критериите, но е най-надеждната граница в ЕС. Двамата министър-председатели коментираха още и темата за релокацията на мигранти. Унгарският премиер Виктор Орбан заяви, че няма смисъл да се говори за релокация, докато не се гарантира охраната на границите и въздуха, а българският премиер допълни, че страната ни разглежда задължителната релокация в обратна посока. По темата за Западните Балкани според Орбан не е достатъчно Балканите да бъдат само в политически смисъл в Европейския съюз, а трябва да имат автомагистрали и жп линии, за да се сраснат с икономическото тяло на Европа. От своя страна Бойко  Борисов посочи, че е оптимист по темата за Западните Балкани.", "date": "2018.02.19", "title": "Турция, Шенген, Западните Балкани и задължителната релокация на мигранти обсъди премиерът Бойко Борисов на среща с унгарския си колега Виктор Орбан (ОБЗОР)"}
{"url": "http://www.focus-news.net/news/2018/02/19/2490438/georgi-markov-gerb-izborite-v-ungariya-prez-april-shte-sa-pole-na-sblasak-mezhdu-orban-i-soros.html", "text": "Изборите в Унгария през април ще са поле на сблъсък между Орбан и Сорос. Това заяви за вечерния блок „Това е България“ на Радио „Фокус“ бившият конституционен съдия и настоящ народен представител от ПГ на ГЕРБ Георги Марков. Той допълни, че плакатите на партията на Орбан визуализират Сорос, държащ на конци цялата опозиция в Унгария, опитвайки се отчаяно да свали правителството на Орбан. \r\n„Днес, ако ме попитат каква е Унгария, ще кажа – нелиберална демокрация. Орбан дешифрира какво означава това: суверенитет, християнство, национална памет, историческа памет, семейство и достойнство. В речта му пред унгарската нация вчера мотото беше „Християнството е последната надежда за Европа!“. Орбан отправи призив към Берлин, Париж и Брюксел, че той и останалите страни от Вишеградската четворка няма да се подчинят на налагането на квоти; че християнството е това, което ще спаси Европа. Унгарският премиер отправи много положителни думи към Българската православна църква за нейното поведение и борба срещу ислямизацията на Европа и повтори тезата си, че няма как да бъде нареждано на Унгария с кого да живее в собствения ѝ дом. Още повече, че имигрантите не желаят да ходят в Унгария – искат да са в Западна Европа“, уточни Георги Марков. Той подчерта, че издигането в култ на християнството е изключително важно според Орбан, който в годишното си обръщение към нацията обобщи, че Унгария няма да се поддаде на интернационални настроения и че християнството е това, което я е спасило и запазило през вековете. Бившият конституционен съдия прогнозира, че конфликтът в това отношение между Централна и Западна Европа ще изкристализира само след година, когато централноевропейските страни няма да се съобразяват със заповеди от Запад.", "date": "2018.02.19", "title": "Георги Марков, ГЕРБ: Изборите в Унгария през април ще са поле на сблъсък между Орбан и Сорос"}
{"url": "http://www.focus-news.net/news/2018/02/19/2490442/the-times-of-israel-iran-upravlyava-10-voenni-bazi-v-siriya-dve-ot-koito-v-blizost-do-granitsata-s-izrael.html", "text": "Иран управлява 10 военни бази в Сирия, две от които се намират в близост до границата с Израел, съобщава вестник The Times of Israel, като се позовава на медийни доклади.\r\nСъгласно разпространената информация, Техеран се грижи за подготовката на членове на милиции, лоялни на режима на сирийския президент Башар Асад, за евентуални сражения с Израел. Уточнява се, че Иран е успял да обучи около 20 хиляди бойци от различни милиции на територията на цялата разкъсана от гражданска война близкоизточна република. Така Техеран може да се похвали с „истински мускули“ в Сирия, се казва в доклад, публикуван в американско издание. \r\nИзраел отдавна предупреждава, че Иран се опитва да се укрепи военно в Сирия. Според израелските политически и военни оценки Техеран, съюзник на Асад в гражданската война в Сирия, работи за създаването на въздушни и военноморски бази в Сирия, откъдето може да оглави базираната в Ливан терористична организация „Хизбула\" и други шиитски групировки, както и да извършва самостоятелни атаки срещу Израел.\r\nПрез ноември израелските сателитни снимки подкрепиха доклад на британската медия ВВС, съгласно който Иран изгражда постоянна военна база в Сирия, само на 50 километра от северната граница на Израел..Тереза Герова", "date": "2018.02.19", "title": "The Times of Israel: Иран управлява 10 военни бази в Сирия, две от които – в близост до границата с Израел"}
{"url": "http://www.focus-news.net/news/2018/02/19/2490447/tehran-times-ali-hameney-zayavi-che-iran-e-protiv-orazhiyata-za-masovo-porazyavane-no-e-za-razvitieto-na-otbranitelnite-si-sposobnosti.html", "text": "Върховният лидер на Иран аятолах Али Хаменей заяви, че страната му смята атомната бомба и другите оръжия за масово поразяване за забранени от религията, но че ще направи всичко възможно да увеличи отбранителните си способности, пише  Tehran Times.\r\n„Разбира се, че смятаме атомната бомба и оръжията за масово поразяване за харам (забранени според исляма), но ние искам да направим необходимото за засилването на отбранителната си способност“, заяви Хаменей. „Без миг колебание страната ще направи всичко необходимо за отбраната си, дори и целият свят да е против“, допълни той.\r\n„Същевременно ние трябва да благодарим на нашия външен министър Мохамад Джавад Зариф, по отношение на Ядреното споразумение и неговото поведение спрямо злонамереността на САЩ и двойствените европейци“, смята аятолах Хаменей.  Виктор Турмаков", "date": "2018.02.19", "title": "Tehran Times: Али Хаменей заяви, че Иран е против оръжията за масово поразяване, но е за развитието на отбранителните си способности"}
{"url": "http://www.focus-news.net/news/2018/02/19/2490445/varna-nad-250-uchenitsi-sa-se-vklyuchili-v-konkursa-izkustvoto-i-naukata-za-kosmosa-posveten-na-50-godishninata-ot-otkrivaneto-na-naop-nikolay-kopernik.html", "text": "Над 250 ученици от Варна и страната се включиха в конкурса за рисунка и литературно произведение на тема „Изкуството и науката за Космоса“,  посветен на 50-годишнината от откриването на Народната астрономическа обсерватория и планетариум (НАОП) „Николай Коперник“ – Варна, която се навършва на 22 май. Това съобщи за Радио „Фокус“ – Варна Свежина Димитрова, директор на ЦПЛР-Народна астрономическа обсерватория и планетариум „Николай Коперник“ във Варна. Конкурсът е проведен в три категории – рисунки, есета и стихове. „Журито бе изключително затруднено, тъй като се включиха 258 ученици с техните учители от училища не само от Варна и областта, но и от Горна Оряховица, Пловдив, Стамболийски, Разград, София, Царево, Белослав и Трявна с невероятни авторски произведения“, допълни Свежина Димитрова.\r\nОфициалното награждаване на победителите и връчването на грамотите за участие ще се състои на специално тържество, което ще започне от 16.00 часа в обсерваторията.\r\nМарияна ВАЛЕНТИНОВА", "date": "2018.02.19", "title": "Варна: Над 250 ученици са се включили в конкурса „Изкуството и науката за Космоса“, посветен на 50-годишнината от откриването на НАОП „Николай Коперник“"}
{"url": "http://www.focus-news.net/news/2018/02/19/2490420/tass-spored-bekir-bozdag-vavezhdaneto-na-siriyski-pravitelstveni-voyski-v-afrin-shte-dovede-do-razdelyaneto-na-stranata.html", "text": "Вицепремиерът на Турция Бекир Боздаг изрази мнение, съгласно което въвеждането на войски на Дамаск в района на Африн, където Въоръжените сили на Анкара провеждат операцията „Маслинова клонка“, може да доведе до разделянето на Сирия. Съответното заявление Боздаг направи в рамките на пресконференция в турската столица, която бе предавана от телевизионния канал A Haber, съобщава руската информационна агенция TACC.\r\n„Ние следим новините по тази тема във всички посоки. Съобщенията, че силите на режима [на сирийския президент Башар Асад] ще влязат в Африн, не са потвърдени.Ако режимът въведе войските си в Африн, за да защити кюрдите от „Народни отряди за защита“ (YPG), това ще доведе до катастрофа. Тази атака ще доведе и до разделянето на Сирия\", изрази увереност Боздаг..Тереза Герова", "date": "2018.02.19", "title": "ТАСС: Според Бекир Боздаг въвеждането на сирийски правителствени войски в Африн ще доведе до разделянето на страната"}
{"url": "http://www.focus-news.net/news/2018/02/19/2490448/sport-dzhoana-konta-se-klasira-na-vtori-krag-na-turnira-v-dubay.html", "text": "Британката Джоана Конта победи рускинята Анастасия Павлюченкова с 7:6 , 6:2 на първи кръг на тенис турнира в Дубай.\r\nНа втори кръг Конта ще се изправи срещу рускинята Дария Касаткина.  Виктор Турмаков", "date": "2018.02.19", "title": "Спорт: Джоана Конта се класира на втори кръг на турнира в Дубай"}
{"url": "http://www.focus-news.net/news/2018/02/19/2490421/smolyan-stotitsi-uchenitsi-i-zhiteli-na-grada-pochetoha-pametta-na-vasil-levski-s-fakelno-shestvie-voenni-pochesti-i-tarzhestvena-zarya.html", "text": "Стотици ученици и жители на Смолян се включиха във факелното шествие, посветено на 145-годишнината от гибелта на Васил Левски, предаде репортер на Радио „Фокус“ – Смолян. Множеството тръгна предвождано от полиция и общинския духов оркестър от Народно читалище „Балкански просветител“ в смолянския квартал \"Райково\" и се отправи към двора на ППМГ „Васил Левски“. Освен ученици от всички смолянски училища и граждани на областния град в него се включиха и народните представители д-р Даниела Дариткова, д-р Красимир Събев, областният управител на Смолян Недялко Славов, зам.-областният управител Андриян Петров, председателят на Общинския съвет – Смолян инж. Димитър Кръстанов, секретарят на Община Смолян Момчил Николов, началникът на Регионалното управление на образованието Мария Семерджиева, директорът на ОД МВР – Смолян старши комисар Николай Димов и много други представители на различни институции в Смолян. \r\nВ двора на ППМГ „Васил Левски“ почит на Апостола бе отдадена с военни почести от 101-ви Алпийски полк, начело с командира на военното формирование, полковник Димитър Кацаров. Честванията на годишнината от кончината на Дякона продължиха с рецитал от възпитаници на гимназията. Пред присъстващите бе обявен и победителят в конкурса за стихотворение под надслов „С Левски в сърцето“. Васил Анастасов от 12 „б“ клас прочете своето стихотворение за Левски, което заслужи аплодисментите на стотиците гости на тържественото събитие. Пред бюст-паметника на Апостола бяха положени десетки венци и цветя от народни представители, местната власт, институциите в Смолян, училищата и детските градини. С едноминутно мълчание всички почетоха паметта на Апостола. Честванията приключиха с тържествена заря в памет на великия българин. \r\nНели ГЕРГЬОВСКА", "date": "2018.02.19", "title": "Смолян: Стотици ученици и жители на града почетоха паметта на Васил Левски с факелно шествие, военни почести и тържествена заря"}
{"url": "http://www.focus-news.net/news/2018/02/19/2490450/euobserver-direktorat-na-latviyskata-tsentralna-banka-e-arestuvan-za-koruptsiya.html", "text": "Директорът на централната банка на Латвия Илмарс Римсевич е арестуван от служителите на отдел „антикорупция“ на полицията на страната, предава  EUObserver.\r\nПолицията и правителството нямат информация защо Римсевич е разследван, но финансовият министър Дана Реизнисе-Озола призова той да подаде оставка. Задържаният е също така управител на Съвета на директорите на ЕЦБ. Виктор Турмаков", "date": "2018.02.19", "title": "EUObserver: Директорът на латвийската централна банка е арестуван за корупция"}
{"url": "http://www.focus-news.net/news/2018/02/19/2490453/sport-latsio-pobedi-verona-s-20-v-mach-ot-italianskoto-parvenstvo.html", "text": "Лацио победи Верона като домакин с 2:0 в мач от 25-ти кръг на италианското първенство. \r\nИ двете попадения на стадион „Олимпико“ в Рим бяха отбелязани от Чиро Имобиле в 55 и в 60-та минута.\r\nСлед този мач Лацио излизат на четвърта позиция в класирането с 49 точки, докато Верона е на предпоследно, 19-то място с 16 точки.  Виктор Турмаков", "date": "2018.02.19", "title": "Спорт: Лацио победи Верона с 2:0 в мач от италианското първенство"}
{"url": "http://www.focus-news.net/news/2018/02/19/2490454/api-ogranicheno-e-dvizhenieto-za-tovarni-avtomobili-nad-12-t-po-pat-i-1-vidin-montana-v-posoka-montana-poradi-snegovalezh.html", "text": "Ограничено е движението за товарни автомобили над 12 т по път I-1 Видин – Монтана в посока Монтана поради снеговалеж. Без ограничение е движението в посока Видин, съобщава Агенция \"Пътна Инфраструктура\" \r\nОбходен маршрут в посока Монтана: път II-11 Дунавци – Арчар – път III-112 Добри дол – Тополовец - път III-114 Тополовец – Ружинци.", "date": "2018.02.19", "title": "АПИ: Ограничено е ​движението за товарни автомобили над 12 т по път I-1 Видин – Монтана в посока Монтана поради снеговалеж"}
{"url": "http://www.focus-news.net/news/2018/02/19/2490451/abc-news-donald-tramp-razkritikuva-barak-obama-che-ne-e-napravil-nishto-sreshtu-ruskata-namesa-na-prezidentskite-izbori.html", "text": "Президентът на САЩ Доналд Тръмп разкритикува предшественика си Барак Обама, питайки го защо не е направил нищо, докато е бил на поста, за да спре руската намеса на президентските избори, предава  ABC News.\r\n„Обама бе президент до, а и след президентските избори от 2016 г. Защо той не направи нещо срещу руската намеса?“, попита Тръмп от профила си в социалната мрежа „Туитър“. Коментарът му идва, след като специалният прокурор Робър Мюлер обвини 13 руски граждани, че са планирали да извършат намеса на президентските избори през ноември 2016 г.\r\nВ края на 2016 г. Обама защити отговора на своята администрация спрямо руската намеса и заяви, че е говорил с руския си колега Владимир Путин през септември, казвайки му „да престане“.  Виктор Турмаков", "date": "2018.02.19", "title": "ABC News: Доналд Тръмп разкритикува Барак Обама, че не е направил нищо срещу руската намеса на президентските избори"}
{"url": "http://www.focus-news.net/news/2018/02/19/2490449/afp-77-dushi-sa-zaginali-sled-bombardirovka-v-iztochna-guta.html", "text": "По данни на базираната в Лондон „Сирийска обсерватория за правата на човека“ най-малко 77 души са загинали при тежка правителствена бомбардировка над държания от опозицията анклав Източна Гута край столицата Дамаск, предава  AFP.\r\nСпоред „Обсерваторията“ най-малко 20 деца са сред загиналите при ударите. Близо 300 души са ранени. Виктор Турмаков", "date": "2018.02.19", "title": "AFP: 77 души са загинали след бомбардировка в Източна Гута"}
{"url": "http://www.focus-news.net/news/2018/02/19/2490452/a1on-makedoniya-spored-ramush-haradinay-dialogat-mezhdu-kosovo-i-sarbiya-tryabva-da-priklyuchi-s-vzaimno-priznavane.html", "text": "Диалогът между Косово и Сърбия трябва да приключи с взаимно признаване според косовския министър-председател Рамуш Харадинай, предава македонската медия  А1oN.\r\nХарадинай изрази мнение, че Косово е фактор за мир и стабилност и пример за добросъседски отношения и води диалог с всички страни по света. Той подчерта, че е необходима подкрепа във всички процеси, през които Косово минава.\r\n„Американската подкрепа е много важна за нас. Косово и неговият народ винаги ще бъдат благодарни за помощта, която САЩ и американците са дали по всяко време“, допълни Харадинай. Виктор Турмаков", "date": "2018.02.19", "title": "„А1oN“ (Македония): Според Рамуш Харадинай диалогът между Косово и Сърбия трябва да приключи с взаимно признаване"}
{"url": "http://www.focus-news.net/news/2018/02/19/2490446/washington-post-turtsiya-otricha-dokladite-che-siriya-pomaga-na-kyurdite.html", "text": "Турският вицепремиер Бекир Боздаг заяви, че докладите, че сирийските правителствени сили влизат в сирийския кюрдски анклав Африн са „фалшиви“ и допълни, че всяко действие на Дамаск в защита на кюрдските милиции би било „бедствие“ за региона, пише   Washington Post.\r\nБозгад заяви, че Турция възнамерява да продължи военната си офанзива в Африн и няма планове да отстъпва. „Тази офанзива ще продължи твърдо, докато и последният терорист не бъде обезвреден“, уточни той. Турското правителство смята кюрдските бойци в областта за терористи заради връзките им с ПКК в турските граници.\r\nПо-рано сирийските държавни медии съобщиха, че проправителствените сили ще влязат в Африн „до часове“, за да „подкрепят“ местните сили срещу турската „агресия“, след като постигнаха споразумение с кюрдските милиции.\r\nБоздаг заяви, че „тези новини не са потвърдени от властите. Това е лъжа, която няма общо с реалността“.  Виктор Турмаков", "date": "2018.02.19", "title": "Washington Post: Турция отрича докладите, че Сирия помага на кюрдите"}
