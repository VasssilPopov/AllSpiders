{"url": "http://www.focus-news.net/news/2019/07/25/2683954/afp-sasht-vrashtat-smartnoto-nakazanie.html", "text": "Американският главен прокурор Бил Бар обяви в четвъртък, че федералното правителство ще възстанови практиката да прилага смъртно наказание след 16-годишно прекъсване, като предстои да бъдат насрочени дати за екзекуциите на петима души, осъдени за убийство, предава  AFP . \r\n \r\nНовината идва след призива на президента Доналд Тръмп за по-строги наказания при сериозните престъпления, като Бар е бил инициаторът на решението, взето от Федералното бюро за затворите, което е приело това действия. Екзекуциите ще се извършват чрез инжекции. \r\n \r\n„Министерството на правосъдието защитава върховенството на закона – ние сме длъжни пред жертвите и техните семейства да изпълним наказанията, наложени от нашите съдилища“, каза Бар в рамките на изявление.  \r\n : Цанко Цолов", "date": "2019.07.25", "title": "AFP: САЩ връщат смъртното наказание"}
{"url": "http://www.focus-news.net/news/2019/07/25/2683952/aktsenti-v-sutreshniya-blok-dobro-utro-balgariya-po-radio-fokus-na-26-yuli.html", "text": "Придобилите специалност млади лекари ще трябва да работят в определени от държавата болници, ако задължителният им стаж е бил платен от бюджета. Промените са част от стратегията на министър Кирил Ананиев за справяне с недостига на кадри в лечебните заведения. Ще доведе ли до желаните резултати новият модел и ще бъде ли решен окончателно кадровият проблем в здравеопазването? Отговорите търсим със зам.-председателя на НС и член на Комисията по здравеопазване д-р Нигяр Джафер.  \r\nПроблемът с африканската чума по свинете продължава да расте, а по всичко личи, че справянето с него няма да бъде лесна задача. Кои са правилните ходове оттук нататък? Темата коментираме с председателя на СДС и бивш министър на земеделието Румен Христов.  \r\n„Чети във влака“ е името на любопитна кампания, инициирана от БДЖ. Повече обаче за нея ще ни разкаже Калин Маринов, отдел „Продажби и обслужване на клиенти“-БДЖ. В минутите след 9.00 часа Анна Лозанова от Радио „Фокус-Видин ще повдигне завесата пред третия сезон на фестивала за опера и балет, който се провежда на средновековната крепост „Баба Вида“.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.07.25", "title": "Акценти в сутрешния блок „Добро утро, България“ по Радио „Фокус“ на 26 юли"}
{"url": "http://www.focus-news.net/news/2019/07/25/2683948/evrodeputatat-petar-vitanov-kam-komisar-vera-yurova-mehanizmat-za-satrudnichestvo-i-otsenka-se-okaza-nerabotesht-instrument.html", "text": "Какви са реалистичните възможности за приключване действието на Механизма за сътрудничество и оценка спрямо България и Румъния попита ръководителят на Делегацията на българските социалисти в Европейския парламент Петър Витанов комисаря по правосъдие, потребители и равнопоставеност между половете Вера Юрова. Това съобщиха от пресцентъра на  БСП . \r\n„Твърде дълго двете държави бяха подложени на специално третиране от страна на европейските институции, а добавената стойност от това е, меко казано, съмнителна поне що се отнася до България. Доверието на българските граждани в независимостта на съдебната власт е на едно от последните места в ЕС. На този фон похвалите към българското правителство от страна на ЕК само допринасят за увеличаване на недоверието към евроинституциите в страната. МСП се оказа неработещ инструмент, който обаче се използва от някои държави членки като удобно оправдание България и Румъния да не бъдат допускани в Шенген”, допълни Витанов. \r\nЕлена Йончева, член на Групата на социалистите в ЕП, обърна внимание на комисар Вера Юрова как въпреки неколкократните констатации и препоръки на Европейската и Венецианската комисии за липсата на ефективна съдебна система и независим надзор на прокуратурата, както и за корупция по високите етажи на властта, в България трайно се изгражда една авторитарна власт, системно поставяща под свой контрол съдебната система. \"Прокуратурата е безконтролна и изпълнява политически поръчки\", отбеляза Йончева и запита комисаря- каква е нейната позиция по въпроса и как смята да се справи с този сериозен проблем. \r\nТя коментира също и безпрецедентната по мащаб хакерска атака срещу  информационните масиви на НАП и изтеклите лични данни на милиони българи и фирми и се обърна към еврокомисар Юрова с директните въпроси- кой би следвало да носи отговорност за този пробив в европейската сигурност и дали такъв сериозен пропуск в областта на защитата на данните ще се отрази негативно на приемането на България в Шенген. \r\nЮрова заяви, че официалната позиция на ЕК си остава тази, изразена от председателя Юнкер – че амбицията е МСП да приключи преди края на мандата на тази Комисия,  само при изпълнение на отправените препоръки. \r\nКомисар Юрова отговаря на въпроси  на евродепутатите от Комисията по граждански свободи, правосъдие и вътрешни работи на ЕП във връзка с последните инициативи на Европейската комисия относно утвърждаването на върховенството на закона, борбата с изпирането на пари, защитата на личните данни.", "date": "2019.07.25", "title": "Евродепутатът Петър Витанов към комисар Вера Юрова: Механизмът за сътрудничество и оценка се оказа неработещ инструмент"}
{"url": "http://www.focus-news.net/news/2019/07/25/2683950/sport-totnam-sklyuchi-dogovor-za-novi-ekipi-na-stoynost-400-mln-evro.html", "text": "Футбол: Английският тим Тонъм сключи договор за нови екипи с „Ей Ай Ей груп“, чиято стойност е най-вероятно около 320 млн. паунда или 400 млн. евро за осем години. С новото споразумение, името на компанията ще бъде изписано на предната част на фланелките на играчите. Към момента най-скъпата сделка за екипи остава тази на Манчестър Юнайтед с американската компания „Шефролет“, струваща на клуба около 50 млн. паунда годишно, плащани за период от седем години.", "date": "2019.07.25", "title": "Спорт: Тотнъм сключи договор за нови екипи на стойност 400 млн. евро"}
{"url": "http://www.focus-news.net/news/2019/07/25/2684015/reuters-v-ankara-obmislyat-voenna-operatsiya-na-iztok-ot-efrat.html", "text": "Турският министър на отбраната Хулуси Акар се срещна в четвъртък с високопоставени военни за да обсъди възможна офанзива на изток от р. Ефрат в Сирия, съобщава  Reuters . Съобщението е направено само ден след като Анкара заплаши да навлезе в Сирия, освен ако не се постигне споразумение за т.нар. защитена зона по границата. \r\n \r\nПо-рано американският президент Доналд Тръмп обяви, че смята да изтегли американските войници от Сирия, поради което бе договорено създаване на такава зона в Сирия и най-вече в региона около турската граница, която да бъде прочистена от бойци на кюрдките Сирийски отряди за защита, които бяха главен съюзник на САЩ при борбата с „Ислямска държава“. Турция обаче ги смята за издънка на терористичната организация Кюрдска работническа партия. По-рано тази седмица Вашингтон предложи такова споразумение на своя партньор от НАТО, но външният министър Мевлюч Чавушоглу заяви, че предложеното от САЩ не е удовлетворяващо.  \r\n : Цанко Цолов", "date": "2019.07.25", "title": "Reuters: В Анкара обмислят военна операция на изток от Ефрат"}
{"url": "http://www.focus-news.net/news/2019/07/25/2683956/predstoyashti-sabitiya-v-stranata-za-26-yuli-agentsiya-fokus.html", "text": "*** \r\n \r\nОт 09.00 часа Народното събрание ще проведе заседание.  \r\n \r\n*** \r\n \r\nОт 10.030 часа пред Музикално-драматичен театър „Константин Кисимов” във Велико Търново министърът на отбраната Красимир Каракачанов и заместник-началникът на отбраната генерал-лейтенант Димитър Илиев ще присъстват на церемонията по присвояване на първо офицерско звание на курсантите от Националния военен университет (НВУ) „В. Левски“ и връчването на свидетелствата на кадетите на Професионалния сержантски колеж. \r\n \r\n*** \r\n \r\nОт 11.00 часа в Областна администрация - Смолян  заместник-министърът на регионалното развитие и благоустройството и ръководител  на Управляващия орган на ОПРР Деница Николова ще участва в заседание на Регионалния съвет за развитие на Южен централен район за планиране.  От 14.00 часа Деница Николова ще участва в отриването на ул. „Зорница“ в града, която е реновирана със средства по Оперативна програма „Региони в растеж“ 2014 - 2020 г. като част от мащабния проект на Общината за модернизиране на градската среда. От 15.00 часа на ул. „Петър Берон“ до т.нар. „римски мост“ (десен бряг на река Черна) зам.-министърът ще открие обект по проекта „Трансгранично планиране и инфраструктурни мерки за защита от наводнения – “Flood protection”, финансиран по  Програмата за трансгранично сътрудничество ИНТЕРРЕГ V-A Гърция - България 2014 - 2020 г.   \r\n \r\n*** \r\n \r\nОт 14.00 часа в зала \"Възраждане\", Община Габрово, ще се проведе разширено заседание на Националния съвет на БСП с участие на областни и общински председатели на БСП, кметове и общински съветници. В 16.00 часа ще бъдат поднесени цветя пред паметната плоча на Бузлуджанския конгрес, паметника на Васил Априлов и Костницата на загиналите за свободата. В 16.30 часа Корнелия Нинова ще открие ежегодното колоездачно изкачване от Габрово до Шипка за Купа \"Бузлуджа 2019\", а в 18.00 часа ще бъдат обявени победителите. \r\n \r\n*** \r\n \r\nОт 10.00 часа кметът на София Йорданка Фандъкова ще провери ремонта на южното платно на бул.“България“.  \r\n \r\n*** \r\n \r\nОт 10.00 часа в Sofia Lab, ул. „Сердика“ 1, ет. 3 ще се проведе в дискусия за бъдещето на \r\nелектрическите тротинетки в София. \r\n \r\n*** \r\n \r\nОт 11.00 часа в двора на ЦДГ №53 (нова ДГ №153) „Света троица“, ул. „Цар Симеон“ №225, район „Илинден“, ще се проведе официална церемония „Първа копка” на обекта във връзка със стартирането на строително-монтажните работи по модернизацията на съществуващия обект. \r\n \r\n*** \r\n \r\nОт 09.30 часа в двора на къщата на Георги Измирлиев в квартал „Вароша“ ще се проведе пленерът „Живописната технология в съвременното изкуство”.  \r\n \r\n*** \r\n \r\nОт 12.30 часа Общинският съвет ще проведе редовно заседание в зала „22 септември“. \r\n \r\n*** \r\n \r\nОт 19.00 часа в зала „Яворов“ ще се проведе благотворителен концерт в помощ на 12-годишната Микаела. \r\n \r\n*** \r\n \r\nОт 09.00 часа на територията на парк \"Росенец\", на поляната в непосредствена близост до хижа \"Странджа\" ще се проведе фестивалът Sun Tribe Open Air. \r\n \r\n*** \r\n \r\nВ Експозиционен център „Флора“ ще се проведе Шестото издание на Wine Fest Burgas. \r\n \r\n*** \r\n \r\nОт 18.00 часа в Културен център „Морско казино“, зала „Георги Баев“ световноизвестният испански китарист Луис Гало ще проведе майсторски клас. \r\n \r\n*** \r\n \r\nОт 11.00 часа в Зала Панорама 13 на хотел Димят ще бъде представен проектът на НИМХ – Варна за изграждане на Мрежа от закотвени метеорологични буйове по Българското черноморско крайбрежие. \r\n \r\n*** \r\n   \r\nОт 18.00 часа в Летния театър ще се преведе Вечер на българския фолклор, част от Международния фолклорен фестивал.   \r\n \r\n*** \r\n   \r\nОт 20.00 часа в Летния театър ще се проведе концертна вечер, част от Международния фолклорен фестивал Велико Търново 2019.  \r\n \r\n*** \r\n   \r\nОт 20.00 часа на крепостта Царевец, като част от Летен оперен фестивал „Сцена на вековете“, ще бъде представена „Теменужката от Монмартр“ в изпълнение на МДТ „Константин Кисимов“. След това ще бъде излъчен и аудио-визуалния спектакъл „Царевград Търнов – звук и светлина“.   \r\n \r\n*** \r\n \r\nОт 09.00 часа пред сградата на община Велинград ще се проведе акция за доброволно кръводаряване. \r\n \r\n*** \r\n \r\nОт 09.30 часа на Площад „Руски“ ще бъдат отбелязани 157 години от рождението на Васил Кънчов. \r\n \r\n*** \r\n \r\nОт 10.00 часа в Детски отдел  на РБ „Христо Ботев“ ще се проведе Работилница „Приказни игри”. \r\n \r\n*** \r\n \r\nОт 10.00 часа на вр. Околчица ще се състои Vola Open Air 2019 - музикалeн фестивал. \r\n \r\n*** \r\n \r\nОт 20.00 часа в шабленското село Езерец Започва фестивалът “DjaZz dO MoRETO“. \r\n \r\n*** \r\n \r\nОт 15.30 часа в кабинета на кмета ще се проведе среща с представители на ФК „Миньор Перник“ – Чикаго по повод 100-годишнината на футбола в града. В 17.00 часа ще се проведе откриване на тематична изложба във I-во фоайе на ОК „Дворец на културата – Перник“. В 18.00 часа ще бъде официалното честване и връчване на призове на бивши футболисти, деятели и ръководители на ФК „Миньор“ на сцената на Общински драматичен театър „Боян Дановски“. \r\n \r\n*** \r\n \r\nВ 09.30 часа в зала 11 на Районния съд ще се проведе заседание по делото срещу Запрянка Н.,  мл.експ.-координатор ТСУ – ОС при Община „Родопи“, обвинена че е въвела и поддържала в заблуждение  у 10 лица и с това им е причинила имотна вреда в общ размер на 69 000 лв.  \r\n \r\n*** \r\n \r\nВ 14.30 часа в зала 12 на Районния съд ще се проведе заседание по делото срещу Пламен Р., обвинен, че на Околовръстен път на гр.Пловдив е извършил непристойни действия, грубо нарушаващи обществения ред и изразяващи явно неуважение към обществото, като деянието е извършено при управление на моторно превозно средство, както и за закана за убийство.  \r\n \r\n*** \r\n \r\nОт 09.30 часа на централната пешеходна алея в Поморие ще се проведе Фестивалът „Мед, море и слънце”. \r\n \r\n*** \r\n \r\nОт 20.00 часа ще се проведе  XXI Международен фолклорен фестивал „Дорково '2019“. \r\n \r\n*** \r\n \r\nОт 11.00 часа във военно формирование 28330 – Смолян ще се проведе тържествен ритуал полагане на военна клетва на новоназначени военнослужещи. \r\n \r\n*** \r\n \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои Програма „Играя и се уча“ – групови занимания с деца от 0 до 6 години и техните родители. \r\n \r\n*** \r\n \r\nОт 10.00 часа в къща музей „Гео Милев“ ще се проведат: „Четем и рисуваме“, „Литературни закачки“ – отгатване на гатанки и рисуване на отговора, „Ние сме актьори“ – драматизация на „Работната Мецана“ на Леда Милева, „Да съставим приказка“ – по предварително зададена тема децата рисуват момент от приказка, а после заедно разказват. \r\n \r\n*** \r\n \r\nОт 21.00 часа в Античния форум „Августа Траяна“ ще се проведат Летни музикални вечери.  \r\n \r\n*** \r\n \r\nОт 10.00 часа в зала 363 на общината ще се проведе заседание на общинската епизоотична комисия. \r\n   \r\n*** \r\n   \r\nОт 10.00 часа в зала „Арена Шумен“ ще бъде дадено началото на националния турнир по шахмат Мемориал „Стоян Иванов“.", "date": "2019.07.25", "title": "Предстоящи събития в страната за 26 юли (Агенция „Фокус“)"}
{"url": "http://www.focus-news.net/news/2019/07/25/2683959/pregled-na-mezhdunarodnite-novini-do-1800-chasa-agentsiya-fokus.html", "text": "Американският главен прокурор Бил Бар обяви в четвъртък, че федералното правителство ще възстанови практиката да прилага смъртно наказание след 16-годишно прекъсване, като предстои да бъдат насрочени дати за екзекуциите на петима души, осъдени за убийство. \r\n \r\nНовината идва след призива на президента Доналд Тръмп за по-строги наказания при сериозните престъпления, като Бар е бил инициаторът на решението, взето от Федералното бюро за затворите, което е приело това действия. Екзекуциите ще се извършват чрез инжекции. \r\n \r\n„Министерството на правосъдието защитава върховенството на закона – ние сме длъжни пред жертвите и техните семейства да изпълним наказанията, наложени от нашите съдилища“, каза Бар в рамките на изявление.  \r\n*** \r\n \r\n  В четвъртък бе завършена доставката на първата партида руски системи С-400 за Турция. Това са съобщили от министерството на отбраната в Анкара. В официално разпространените данни се казва, че „доставката на първата партида компоненти на ПВО системата С-400 завърши“.  \r\n \r\nСпоред предоставените данни, в четвъртък в летището Мюртед е кацнал последният, 30-ти по ред самолет, носещ части за наскоро закупените от Турция руски системи. От пресцентъра на Федералната служба за военнотехническо сътрудничество на Русия потвърдиха информацията. Следващата пратка ще бъде доставена след съгласуване с Анкара.  \r\n \r\nОбщата стойност на сделката между Русия и Турция възлиза на 2,5 млрд. долара. Първите самолети с части на С-400 започнаха да правят доставки на 12 юли. \r\n*** \r\n \r\n  Временният премиер на Испания Педро Санчес загуби и втория вот на доверие в Парламента в четвъртък. До това се стигна след като преговорите за формиране на управляваща коалиция с партията „Подемос“ се провалиха.  \r\n \r\nОсвен 123-те гласове от собствената му Социалистическа партия, Санчес получи само един единствен допълнителен глас от друга формация, което го отдалечи твърде много от нужното обикновено мнозинство.   \r\n*** \r\n \r\n  По-късно в четвъртък новият премиер на Великобритания Борис Джонсън ще разговаря с председателя на Европейската комисия Жан-Клод Юнкер, това съобщиха от Брюксел. \r\nДжонсън положи клетва в сряда и вече определи сключената от предишния премиер сделка за Брекзит като „неприемлива“. Говорителят на Юнкер Мина Андреева заяви, че двамата ще разговарят в 17:45 местно време (18:45 българско време).  \r\n*** \r\n \r\n Американският президент Доналд Тръмп наложи вето върху три проектозакона на Конгреса, които биха блокирали американски оръжейни доставки за милиарди долари за Саудитска Арабия.  \r\nУсилията на Конгреса са отговор на действията на американската администрация, която за да заобиколи нужната проверка на последната продажба за Рияд на стойност 8,1 млрд. долара, въведе временно извънредно положение. Всяка сделка за продажба на оръжия трябва да премине през Конгреса и получи неговото одобрение, но държавният секретар Майк Помпео заяви, че смята да избегне това чрез обявяване на извънредно положение в сферата на националната сигурност. Първият дипломат на Вашингтон оправда решението си като посочи заплахата от Иран в Близкия изток. Агенцията припомня, че Саудитска Арабия и Обединените Арабски емирства са главните противници на Техеран в региона. \r\n \r\nПредседателят на Комисията за външни работи към Конгреса Елиън Енгел нарече това „шамар в лицето“ на американския парламент и обвини администрацията на Тръмп в използването на Иран за „удобно извинение“.  \r\n \r\nПродажбата на оръжия за Саудитска Арабия и нейните съюзници е деликатна тема в САЩ след убийството на Джамал Хашоги – репортер на Washington Post. Рияд води и коалиция за интервенция в гражданската война в Йемен, която според ООН е причина за създаването на най-голямата хуманитарна криза в световен мащаб.  \r\nВ писмо обясняващо неговото вето, Тръмп заяви, че „повече, не по-малко, цивилни ще пострадат“ без ценното американско оръжия. Той също така определи Саудитска Арабия като „стената срещу злите действия на Иран и неговите протежета в региона“. \r\n*** \r\n \r\n  Русия изяснява обстоятелствата по задържането на руския танкер NEYMA и ще „вземе адекватни мерки“, това заявиха от външното ведомство в Москва. „Ако става въпрос за вземане на руски заложници, това ще бъде считано за остро нарушение на международните закони, а последствията няма да закъснеят“, категорични са от външното министерство.  \r\n \r\nУкраинската служба за безопасност по-рано в четвъртък задържа в пристанището на Измаил, Одеска област, руският танкер NEYMA, който според Киев е участвал в блокадата на украинските кораби в Керченския пролив. Съобщава се, че морският съд е навлязъл в пристанището под името NIKA SPIRIT. След като е акостирал му е извършен обиск, а бордът е претърсен, като към момента се говори че е възможно принудителното му задържане под стража.  \r\n \r\nИнцидентът в Керченския пролив: \r\nПрез ноември миналата година три украински военни кораби нарушиха руската граница и в продължение на няколко часа не реагираха на сигналите на руските власти. Граничните власти задържаха нарушителите, а на борба на корабите са се намерили 24 военни, в това число и двама сътрудници на Украинската служба за безопасност. Те са арестувани и им повдигнато обвинение в незаконно преминаване на граница.  \r\n*** \r\n \r\n Френската столица Париж отчете в четвъртък най-високата температурата в историята си, счупвайки предишния рекорд от преди седемдесет години, съобщиха от метеорологичната служба на Франция. \r\n \r\nТемпературата от 41 градуса по целзий е отчетена в региона на парк Монсури, което надминава предишната най-висока стойност от 40,4 градуса по целзий от юли 1947 г. \r\n*** \r\n \r\n  Брюксел предаде Унгария на базирания в Люксембург Съд на Европейския съюз заради спорния закон срещу срещу подпомагането на мигрантите, известен като „Спрете Сорос“. \r\nЕвропейската комисия, изпълнителният орган на Общността, реши да предаде Унгария заради „законодателството, което криминализира дейности в подкрепа на молбите за убежище и допълнително ограничава правото да се иска убежище\", се казва в изявление от ЕК. \r\n*** \r\n \r\n  Лидерът на Шотландската национална партия (СНП) и пръв министър на Шотландия Никола Стърджън предупреди новия британски премиер Борис Джонсън, че ще продължи подготовката за нов референдум за независимост, защото плановете му за Брекзит могат да причинят вреди на шотландската икономика. \r\n„Сега – повече от всякога – е жизнено важно Шотландия да има алтернативна възможност“, казва Стърджън в писмо до Джонсън. \r\n„Шотландското правителство ще продължи да прави приготовления да даде избор на хората в Шотландия да станат независима държава“, отбелязва още тя, като добавя, че шотландският парламент ще обмисли рамково законодателство за референдум след лятната ваканция. \r\n***", "date": "2019.07.25", "title": "Преглед на международните новини до 18:00 часа (Агенция \"Фокус\")"}
{"url": "http://www.focus-news.net/news/2019/07/25/2683958/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\n \r\nВенцеслав ИЛЧЕВ", "date": "2019.07.25", "title": "Кюстендил: Нормално се извършва преминаването през ГКПП – „Гюешево”"}
{"url": "http://www.focus-news.net/news/2019/07/25/2683953/eso-provede-targove-za-zakupuvane-na-razpolagaemost-za-studen-rezerv-ot-proizvoditelite-i-potrebitelite-na-elektricheska-energiya-za-perioda-ot-1-avgust-2019-do-31-yuli-2020-godina.html", "text": "Втора поредна година Енергийният системен оператор (ЕСО) проведе търгове за закупуване на разполагаема активна мощност за бавен третичен (студен) резерв от големите индустриални потребители на електрическа енергия. Това съобщиха от  ЕСО . След провеждането през 2018 на търг за потребителите за периода от 1 ноември 2018 г. до 29 февруари 2019 г, тази година ЕСО отново предостави възможност на потребителите на електрическа енергия да участват като доставчици на разполагаемост за студен резерв, но вече за целия регулаторен период от 1 август 2019 до 31 юли 2020 година.  \r\nВ ЕСО бяха отворени постъпилите оферти от кандидатите за участие в търговете за закупване на разполагаемост за студен резерв от производителите и големите индустриални потребители на електрическа енергия за периода от 1 август 2019 до 31 юли 2020 година.  \r\nРезултатите от проведените търгове за закупуване на разполагаема активна мощност за бавен третичен (студен) резерв от производители и потребители на електрическа енергия са публикувани на интернет-страницата на ЕСО -  , в секция „Електроенергиен пазар – Допълнителни услуги“.", "date": "2019.07.25", "title": "ЕСО проведе търгове за закупуване на разполагаемост за студен резерв от производителите и потребителите на електрическа енергия за периода от 1 август 2019 до 31 юли 2020 година"}
{"url": "http://www.focus-news.net/news/2019/07/25/2683961/haskovo-dimitrovgrad-razpolaga-sas-spetsializiran-avtomobil-za-otdalechena-diagnostika.html", "text": "От днес Димитровград разполага със специализиран автомобил за отдалечена диагностика. Това съобщиха от  община Димитровград . Кметът на общината Иво Димов разгледа отблизо новата придобивка и подчерта, че проектът е иновативен за страната.  \r\nСпециализираното оборудване е по изпълнението на Проект  Smart_Med , финансиран по Програма за Трансгранично сътрудничество INTERREG V ‐ A Гърция – България 2014-2020 бе доставено и започна инсталирането както на апаратурата, така и на сървърите и софтуера за нейната работа. Оборудването е инсталирано в специално оборудван автомобил Ивеко, съоръжен с рампа за трудноподвижни пациенти, и представлява работна станция за отдалечена диагностика на пациенти. Специализираната медицинска апаратура включва:  телемедицински стетоскоп, монитор за витални показатели,  12-канален PC-базиран ЕКГ апарат, ултразвукова коремна сонда с USB, отоскоп, модерен рентгенов апарат, система за видеоконферентни разговори, компютърни и сървърни конфигурации и др.  В момента тече процедурата по избор на медицински екипи, които ще ползват специализирания автомобил за извършване на отдалечена диагностика – периодично ще бъдат посещавани населените места в системата на община Димитровград, където на място ще се извършват медицински прегледи с опция за провеждане на консултации със специалисти различни болници в страната в реално време.", "date": "2019.07.25", "title": "Хасково: Димитровград  разполага със специализиран автомобил за отдалечена диагностика"}
{"url": "http://www.focus-news.net/news/2019/07/25/2683962/veliko-tarnovo-v-ednata-lenta-zaradi-remont-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa.html", "text": "В едната лента заради ремонт се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. Това съобщиха за  Радио „Фокус“ – Велико Търново  от  Областно пътно управление – Велико Търново. Времето във Великотърновски регион е ясно и слънчево. Пътните настилки във Велико Търново и по-голямата част от областта са сухи. Трафикът в края на работния ден е интензивен. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. \r\nПолицейски патрули са разположени на входовете и изходите на Велико Търново.  \r\nЛуиза ТРАНЧЕВА", "date": "2019.07.25", "title": "Велико Търново: В едната лента заради ремонт се осъществява движението по пътя между село Поликраище и Горна Оряховица"}
{"url": "http://www.focus-news.net/news/2019/07/25/2683949/shumen-obshtinskiyat-savet-izbra-28-sadebni-zasedateli-kam-rayoniya-sad.html", "text": "28 съдебни заседатели към Районен съд-Шумен бяха избрани на днешното заседание на Общинския съвет, предаде репортер на  Радио „Фокус“-Шумен . С таен вот общинските съветници гласуваха за 29-те кандидати, предложени от временната комисия за избор на съдебни заседатели към Районен съд Шумен, мандат 2020-2023 г. Един от тях не успя да събере нужните над 50 % от гласувалите, за да стане съдебен заседател и така Общинският съвет гласува предложението си от 28 души. Те ще бъдат предложени за утвърждаване на Районен съд- Шумен. \r\nИвелина ИВАНОВА", "date": "2019.07.25", "title": "Шумен: Общинският съвет избра 28 съдебни заседатели към Райония съд"}
{"url": "http://www.focus-news.net/news/2019/07/25/2683957/veliko-tarnovo-100-hilyadi-leva-shte-badat-investirani-za-speshna-podmyana-na-vodoprovodi-v-selo-kozlovets.html", "text": "100 хиляди лева ще бъдат инвестирани за спешна подмяна на водопроводи в свищовското село Козловец. Това стана ясно след среща между управителя на „ВиК Йовковци“ инж. Димитър Владов, кмета на Свищов Генчо Генчев и  началника на Район – Свищов Румен Линев, съобщиха от  община Свищов .  Румен Линев запозна инж. Владов с проблемите, които изпитват жителите на селото в следствие на силно амортизираната ВиК мрежа. Той подчерта, че зачестилите аварии и изключително затрудненото водоподаване налага необходимостта от подмяна на водопровода на 4 улици в село Козловец, което значително ще подобри работата на ВиК мрежата. Подмяната на водопроводите в критичните участъци ще струва на ВиК дружеството приблизително 100 хил. лв. Служителите на Район Свищов вече са на терен и в най-кратки срокове се очаква проблемът да бъде отстранен.", "date": "2019.07.25", "title": "Велико Търново: 100 хиляди лева ще бъдат инвестирани за спешна подмяна на водопроводи в село Козловец"}
{"url": "http://www.focus-news.net/news/2019/07/25/2683951/obshtina-yambol-podpisani-sa-dogovori-za-izvarshvane-na-obshtestven-prevoz-na-patnitsi-po-napravlenieto-yambol-burgas.html", "text": "Община Ямбол подписа днес договори за извършване на обществен превоз на пътници по автобусни линии от утвърдените областна и републиканска транспортни схеми, съгласно маршрутно разписание по линиите: Ямбол-Бургас и Ямбол-Бургас през Средец. Това съобщиха от пресцентъра на  Общината . \r\nУслугата е възложен чрез процедура по Закона за обществените поръчки на „Юнион Ивкони“ ЕООД. \r\nСрокът на действие на договорите за извършването на обществения превоз на пътници по направленията е пет години, считано от датата на сключването им.", "date": "2019.07.25", "title": "Община Ямбол: Подписани са договори за извършване на обществен превоз на пътници по направлението Ямбол-Бургас"}
{"url": "http://www.focus-news.net/news/2019/07/25/2683644/pregled-na-osnovnite-temi-v-svetovniya-pechat-agentsiya-fokus.html", "text": "Бившият специален прокурор Робърт Мюлер бе изслушан от Конгреса в един от дните, които американското издание  The Hill  определя като най-драматичните в близкото минало.  \r\n \r\nЧленове на Демократическата партия се готвят да опекат на шиш Мюлер относно неговите открития във връзка с предполагаемата руска намеса на американските президентски избори през 2016 г., както и обвинения, че предизборната кампания на сегашния държавен глава Доналд Тръмп е имала контакти с Русия.  \r\n \r\nВъпросите на демократите засягат предимно доклада от 448 страници, който Мюлер състави и според който не са открити достатъчно доказателства за да се повдигнат обвинения на членове на предизборния екип на Тръмп заради връзки с Русия. Републиканците на свой ред опитват да засилят своите виждания относно воденото от Мюлер разследване, което според тях е предупредено в основата си срещу Тръмп още от самото начало.  \r\n \r\nМюлер е неохотен свидетел и ще говори пред Конгреса след като му бе връчена призовка. Изданието обаче коментира, че той не се отдалечи много от заложеното в своя доклад, като се придържа към четирите му главни постановления.  \r\n \r\nБившият директор на ФБР, който в продължение на 22 месеца разследваше дали има руска намеса на президентските избори, бе изслушван в продължение на повече от три часа и половина пред Правния комитет на Камарата на представителите. След което ще отиде пред Разузнавателния комитет на долната камара на американския парламент за още въпроси.  \r\n \r\nВ рамките на изслушването Мюлер заяви, че няма да спекулира относно това дали има руска намеса и подчерта, че разследването, което е водил, не е било „лов на вещици“, както самият американски президент често го определяше.  \r\n \r\nМеждувременно, след края на въпросите на Правния комитет, от Белия дом определиха изслушването като „епичен срам“ за Демократическата партия.  \r\nГоворителят Стефани Гришам допълни „очаквайте още от същото по време на втората част“. Американският президент Доналд Тръмп пък благодари на демократите, че са предизвикали изслушването, тъй като „сега, след три часа, Робърт Мюлер трябва да се предаде на „хитрия Шиф“ – срам за нашата страна“, написа президентът в Туитър.  \r\n \r\nТръмп и неговите приближени определено харесаха резултата от първата част на изслушването, като подчертаха, че демократите са се провалили да направят напредък по въпроса с импийчмънта на президента и че изслушването на Мюлер е било резервирано и понякога неравномерно спрямо броя на въпросите, задавани на бившия специален прокурор. \r\n*** \r\n \r\n  По повод отбелязването на 96-та годишнина от подписването на Лозанския договор, документът, който признава съвременната турска държава, държавният глава на страната Реджеп Тайип Ердоган подчерта устойчивостта на страната пред външните заплахи, съобщава вестник  Hurriyet . \r\n„Днес сме горди да отпразнуваме 96-та годишнина от подписването на Лозанския договор, учредителния документ на Република Турция\", подчерта в изявлението си Ердоган, като подчерта, че тази година страната отбелязва 100-годишнината от началото на турската борба за независимост от 1919-1923 година. \r\n„Турската война за независимост се води срещу най-силните армии в света и е увенчана с Лозанския договор, печата на независимостта на нашата страна... Никаква заплаха от санкции, нито скрити, нито явни, може да възпрат Турция от нейната справедлива кауза\", подчерта Ердоган. \r\n„Република Турция, както преди един век, има силата и решимостта да премахне всяка заплаха, насочена към нейната независимост, оцеляване, мир и сигурност и безопасност на нейните граждани\", добави държавният глава на съседката ни. \r\nЕрдоган също така подчерта, че неотдавнашните стъпки на Турция в Източното Средиземноморие и Северна Сирия - включително сондирането за природни ресурси и операции за борба с тероризма - ясно демонстрират решимостта на Анкара да защитава правата както на страната, така и на турските киприоти в Кипър. \r\nЛозанският договор, подписан от Турция от една страна и от Великобритания, Франция, Италия, Гърция и техните съюзници от друга, признава съвременната турска държава и замества Договора от Севър от 1920 г., наложен на Османската империя след Първата световна война. \r\n*** \r\n \r\nПрезидентът на САЩ Доналд Тръмп отхвърли идеята за налагане на санкции срещу Турция заради закупуването на руските зенитно-ракетни системи С-400 и вместо това се застъпи за преговори по време на среща със сенатори от Републиканската партия във вторник (местно време), съобщава американският вестник  The Washington Post , цитирайки източници, присъствали на срещата. \r\nТурция вече получи първите компоненти за С-400. В САЩ се опасяват, че ако Турция разположи системите заедно с новите изтребители F-35, които правителството в Анкара иска да закупи от американската фирма Lockheed Martin, това ще позволи на Русия да получи достъп до чувствителна информация за самолетите и да ги направи уязвими в битки.  \r\nСАЩ отговориха на сделката между Анкара и Москва, като изключиха Турция от съвместната програма за производство на части за F-35. Тръмп обяви, че САЩ ще спрат доставката на 100 самолета F-35, които Турция е поръчала, но увери, че не са предприети стъпки за налагане на санкции срещу Анкара. В Конгреса на САЩ има двупартийна подкрепа за предприемане на допълнителни наказателни мерки срещу Турция. \r\nВместо това миналата седмица президентът покани сенаторите от Републиканската партия на среща, за да обсъдят конкретно санкциите срещу Турция. Тръмп обаче изглеждаше незаинтересован от въпроса и пожела да говори за здравеопазването, имиграцията и други теми, твърдят от изданието, цитирайки няколко служители, запознати с проведената среща. \r\nДжон Корнин, един от 40-те сенатори, срещнали се с Тръмп, разкри, че американският президент е разочарован от липсата на възможности за справяне със ситуацията с Турция. \r\nНа срещата е пристъствал и Джеймс Риш, председател на комисията по външни отношения, който е призовал Тръмп да не се отказва от задължителните санкции срещу Турция. \r\n„Тръмп изглежда се застъпва за преговори с Турция, вместо за санкции\" и открито оспорва налагането им, твърдят източниците на вестника.  \r\n„Това, което президентът се опитва да направи, е много по-широк подход към проблема\", коментира сенатор Дейвид Пердю след срещата. Вместо санкции, казва Пердю, „може да има нещо като споразумение за свободна търговия\". \r\n***", "date": "2019.07.25", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/25/2683955/api-dvizhenieto-po-patnite-vrazki-sofiya-plovdiv-i-rakovski-burgas-na-paten-vazel-plovdiv-iztok-pri-133-ti-km-na-am-trakiya-se-ogranichava-na-26-yuli.html", "text": "Движението по пътната връзка София-Пловдив на пътен възел „Пловдив Изток“ при 133-ти км на АМ „Тракия“ в района на Войводиново се ограничава поради извършване на текущи ремонтни дейности от 07.30 ч. до 12.00 ч. на 26 юли. Това съобщиха от пресцентъра на  Агенция „Пътна инфраструктура“ . Няма да се спира движението по основното трасе на автомагистралата. Обходният маршрут на пътната връзка е през Пловдив по пътен възел „Север“ при км 126 и през с. Войводиново. \r\nОт 07.30 ч до 19.00 ч. на 26 юли се ограничава движението и по пътната връзка Раковски-Бургас. Обходният маршрут за пътуващите от Раковски в посока Бургас е през Пловдив по път I-8 Пловдив-Свиленград, по път II-66 Поповица-Плодовитово и от пътен възел „Плодовитово“ при км 165 обратно на АМ „Тракия“.   \r\nВ събота – 27 юли, от 07.30 ч до 19.00 ч. ще бъде ограничено движението по пътната връзка Бургас - Раковски. Обходният маршрут за Раковски е от пътен възел „Белозем“ при км 150 на АМ „Тракия“ по път Шишманци - Раковски. \r\nПрез април т. г. са ремонтирани общо 5 бр. пътни връзки на пътен възел „Пловдив Изток“. На съоръжението поетапно ще се ремонтират и останалите 3 пътни връзки (София-Пловдив, Бургас-Раковски и Раковски-Бургас). \r\nНеобходимо е шофьорите да карат внимателно, със съобразена скорост и да спазват пътната сигнализация.", "date": "2019.07.25", "title": "АПИ: Движението по пътните връзки София-Пловдив и Раковски-Бургас на пътен възел „Пловдив Изток“ при 133-ти км на АМ „Тракия“ се ограничава на 26 юли"}
{"url": "http://www.focus-news.net/news/2019/07/25/2683645/predstoyashti-sabitiya-v-stranata-za-25-yuli-agentsiya-fokus.html", "text": "*** \r\n \r\nОт 9.00 часа Народното събрание ще проведе заседание.  \r\n \r\n*** \r\n \r\nOт 10.00 часа в зала „Европа“ на хотел „Рамада“ министър Десислава Танева ще открие първата дискусия с бранша за новата ОСП 2021-2027 г. \r\n \r\n*** \r\n   \r\nОт 11.30 часа в Гранитна зала на Министерския съвет Националният съвет за сътрудничество по етническите и интеграционните въпроси ще проведе заседание под председателството на вицепремиера Томислав Дончев. \r\n \r\n*** \r\n \r\nОт 9.00 часа пред ВСС ще се състои протест. \r\n \r\n*** \r\n \r\nОт 10.00 часа ще се проведе заседание на Столичен общински съвет.  \r\n \r\n*** \r\n \r\nОт 11.00 часа на жп гарата в Искър ще бъде дадено началото на реконструкцията на гаровия комплекс. \r\n \r\n*** \r\n \r\nВ 11.00 часа в сградата на общината ще се проведе редовна пресконференция на кмета д-р Емил Караиванов.  \r\n \r\n*** \r\n \r\nОт 10.00 часа на кръстовището при ул. „Цар Симеон” и „Патриарх Евртимий“ ще се състои официална церемония по откриване на строителна площадка в рамките на проект за рехабилитация на улици в Банско и Добринище. \r\n \r\n*** \r\n \r\nОт 10.00 часа в конферентна зала на хотел „Бургас“, ще се проведе пресконференция на EVN. \r\n \r\n*** \r\n \r\nОт 11.00 часа в Община Бургас ще се проведе пресконференция по повод обявената процедура за подбор на проектни предложения № BG14MFOP001- „Преработване на продуктите от  риболов и аквакултури”. \r\n \r\n*** \r\n \r\n \r\nОт 19.00 часа в село Каменар ще се проведе тържествен концерт във връзка с празника на селото.  \r\n \r\n*** \r\n \r\nОт 17.00 часа в Етнографския музей ще бъде отбелязана 45-годишнината му.  \r\n \r\n*** \r\n   \r\nОт 9.00 часа в голяма зала на Община Велико Търново ще се проведе сесия на Великотърновски общински съвет.  \r\n \r\n*** \r\n   \r\nОт 13.00 часа в Ритуалната зала на Ректората на Националния военен университет „Васил Левски” ще се проведе среща с началника на университета – бригаден генерал доктор Пламен Богданов, на която ще бъде предоставена информация, относно завършилия прием на курсанти и студенти.  \r\n \r\n*** \r\n   \r\nОт 17.45 в парк „Марно поле“ започва „Музика в парка“ – изпълнения на Биг Бенд Велико Търново.  \r\n \r\n*** \r\n   \r\nОт 19.00 часа в Църква „Св. архангели Михаил и Гавраил“ – Арбанаси започва концерт от Международния фестивал за класическа камерна музика Arbanassi Summer Music.  \r\n \r\n*** \r\n   \r\nОт 20.00 часа в Летния театър ще се проведе концертна вечер, част от Международния фолклорен фестивал Велико Търново 2019.  \r\n \r\n*** \r\n \r\nОт 15.00 часа в заседателната зала на Общината Христо Стоичков ще даде пресконференция.  \r\n \r\n*** \r\n \r\nОт 17.00 часа в голямата зала на Бизнесинкубатора ще се проведе обществено обсъждане на проект „Перперикон - храм на боговете и дом на цивилизациите\". \r\n \r\n*** \r\n \r\nОт 17.30 часа на булевард „България” ще започне шествие по повод Петнадесетото издание на Международния фолклорен фестивал „Сребърна пафта”.  \r\n \r\n*** \r\n \r\nОт 10.00 часа в заседателната зала ще се проведе заседание на Общинския съвет.  \r\n \r\n*** \r\n \r\nВ 19.00 часа в СКЛАД на ул. „Екзарх Йосиф“ 1 ще се открие фотоизложба на 20 артиста от Грац и провинция Щирия, Австрия. \r\n \r\n*** \r\n \r\nОт 20.00 часа в Летния театър ще се състои концерт „Незабравимите български песни“. \r\n \r\n*** \r\n \r\nОт 18.30 часа Равда ще отбележи своя празник с концерт. \r\n \r\n*** \r\n   \r\nОт 11.00 часа в двора на Детска градина „Зорница“ ще бъде поставен символичен старт на ремонтните дейности в заведението.  \r\n \r\n*** \r\n   \r\nОт 11.00 часа юли в кафе-аперитив „Зайо-Байо“ членовете на Постоянната областна епизоотична комисия ще участват в информационна среща, организирана от Министерството на земеделието, храните и горите (МЗХГ) и Областна дирекция „Земеделие“-Разград. \r\n \r\n*** \r\n \r\nОт 21.00 часа в Античния форум ще се състои премиерата на операта „Траян в Тракия“, както и премиерата на балета „Антигона“. \r\n \r\n*** \r\n \r\nОт 10.00 часа в село Гавраилово ще бъде открит фестивалът „Златна праскова“.  \r\n \r\n*** \r\n   \r\nОт 9.00 часа в зала 363 на общината ще се проведе заседание на Общинския съвет.", "date": "2019.07.25", "title": "Предстоящи събития в страната за 25 юли (Агенция „Фокус“)"}
{"url": "http://www.focus-news.net/news/2019/07/25/2683648/koalitsiya-obedineni-patrioti-pod-vapros-obzor.html", "text": "Коалицията „Обединени патриоти“ я няма, не го ли разбрахте“, „Аз я създадох, те я развалиха“ и „Явно коалиционното споразумение вече на важи“ бяха сред репликите на коалиционните партньори в „Обединени патриоти“ след провален коалиционен съвет, който започна около 16.00 ч. На него присъстваха представители на НФСБ и ВМРО, а малко по-късно се присъединиха и от „Атака“.  \r\nСлед като медиите бяха поканени на заседанието, от НФСБ напуснаха съвета.  Лидерът на партията Валери Симеонов  обоснова своето решение и това на съпартийците си с липсата на нормални условия. „Станахте свидетели на тази унизителна сценка, на това блъскане. Не мисля, че по този начин има нормални условия за провеждането на коалиционен съвет, в това помещение с толкова камери\", заяви още Симеонов. За скандала Симеонов обвини партия „Атака“. Според него явно коалиционното споразумение вече не важи.  \r\n Лидерът на ВМРО и министър на отбраната Красимир Каракачанов  също обвини „Атака“ за провала на заседанието. „Първо, чакаме „Атака“ 30 минути, идват и започват скандали и обструкции. Няма смисъл\", заяви още Каракачанов. Той посочи, че коалицията „Обедини патриоти“ я няма.  \r\nОт своя страна  лидерът на „Атака“ Волен Сидеров  подчерта, че ВМРО и НФСБ са се уплашили от камерите. „Аз създадох коалицията „Обедини патриоти“, ВМРО и НФСБ я развалиха“, каза лидерът на „Атака“ Волен Сидеров. „Атака“ поискахме вие медиите да присъствате на нашата среща. Те - ВМРО и НФСБ не поискаха“, заяви още Сидеров. След въпрос дали има такава коалиция, Волен Сидеров от своя страна попита: „Според вас има ли? Не виждам да има такава коалиция, която се крие от медиите и се крие да се събере и нещо да каже, което да е задкулисие. Аз не искам задкулисие, затова настоях да бъдем пред вас“, посочи още Сидеров.  \r\nДеница КИТАНОВА", "date": "2019.07.25", "title": "Коалиция „Обединени патриоти“ - под въпрос (ОБЗОР)"}
{"url": "http://www.focus-news.net/news/2019/07/25/2683651/mashinnoto-glasuvane-za-mestni-izbori-be-otmeneno-obzor.html", "text": "Парламентът прие промените в Изборния кодекс на второ четене. \"За\" текстовете гласуваха 129 народни представители, \"против\" - 69 и \"въздържали се\" - 1, с което те бяха приети. Първоначалното предложение на ГЕРБ бе машинният вот да бъде отменен за местни и парламентарни избори и да се провежда за президентски и европейски вот. Текстът претърпя промяна по време на второто четене в Правна комисия. От ГЕРБ предложиха отмяната да важи само за местния вот, което бе утвърдено от пленарна зала.  \r\nПреди приемане на промените трябваше машинен вот да бъде осъществено в най-малко 6000 избирателни секции за предстоящите местни избори.  \r\n Председателят на ПГ на ГЕРБ д-р Даниела Дариткова  заяви, че управляващите ще направят всичко възможно да отворим отново Изборния кодекс след местните избори.  \"Може да обсъдим темата за машинно преброяване или за коректно отчитане на изборните резултати. Ще отстраним всички проблеми, които във времето са се създали в Изборния кодекс. Той многократно е бил поправян, кърпен, за да се получи нещо, което в момента наистина трябва да преосмислим, преразгледаме, но в рамките на спокойна процедура след проведени местни избори, за които ние трябва да гарантираме протичане по начин, който да не доведе до безкрайно оспорване на резултата и до съмнение за тяхната легитимност. Призовавам всички национално отговорни политически сили наистина да поемат нашата протегната ръка за консенсусно преразглеждане на Изборния кодекс след провеждането на местните избори и сега да подкрепят отхвърлянето на употребата на машини в гласуването за избори за местни представители през тази година\", допълни Дариткова. \r\nОт своя страна  заместник-председателят на ПГ на \"БСП за България\" Драгомир Стойнев  изтъкна, че основната цел на ГЕРБ е служебна победа на местните избори. \"Разбирам основния мотив на ГЕРБ за отмяна на машинното гласуване - именно рискът от провал на местните избори. Нека се върнем към предишните, тези на 2015 г., които не бяха провал за ГЕРБ. Как дойде успехът и как бе предотвратен именно провалът. Според асоциация \"Прозрачност без граници\" е имало една четвърт повече нарушения\", изтъкна Стойнев. По думите му тогава е имало химикалки с изчезващо мастило. \"Искаме да предложим алтернатива на чувалите и на драскането на протоколите. Било скъпо, не колеги, не е скъпо. Тази ваша теза, че било скъпо, а хартиената бюлетина струвала стотинки, не издържа\", подчерта още Стойнев.  \r\nДеница КИТАНОВА", "date": "2019.07.25", "title": "Машинното гласуване за местни избори бе отменено (ОБЗОР)"}
{"url": "http://www.focus-news.net/news/2019/07/25/2683652/kathimerini-ek-reagira-na-komentarite-na-chavushoglu-za-sporazumenieto-za-migrantite.html", "text": "Европейската комисия реагира на коментарите на турския външен министър Мевлют Чавушоглу, който по-рано тази седмица заяви, че Анкара ще отмени споразумението за реадмисия на мигранти с Европейския съюз, ако Брюксел не изпълни обещанието си за безвизово пътуване за турските граждани, съобщава електронното издание на атинския ежедневник  Kathimerini . \r\nВ отговор на въпрос на журналист по време на брифинг в Брюксел Наташа Берто, заместник-главен говорител на Европейската комисия, заяви, че двете страни все още са ангажирани с прилагането на документа, като добави, че прилагането на сделката остава условие за либерализиране на визовия режим за турците. \r\nВ интервю за телевизията TGRT Haber в понеделник, Чавушоглу предупреди: „Няма да чакаме на вратата на ЕС. Споразумението за реадмисия и безвизовото споразумение ще бъдат приложени едновременно\". \r\n \r\n Тереза Герова", "date": "2019.07.25", "title": "Kathimerini: ЕК реагира на коментарите на Чавушоглу за споразумението за мигрантите"}
{"url": "http://www.focus-news.net/news/2019/07/25/2683960/tass-moryatsite-ot-zadarzhaniya-v-ukrayna-tanker-sa-osvobodeni.html", "text": "Моряците от задържания по-рано в четвъртък в Измаил руски танкер се връщат у дома, само морският съд ще остане в Украйна, предава  ТАСС . Това са съобщили от руското посолство в Украйна. „Екипажът се отправя към дома, съдът ще остане в Измаил“, разкриват от представителството.  \r\n \r\nПо-рано бе съобщено, че членовете на екипажа са били разпитани.  \r\nУкраинската служба за безопасност по-рано в четвъртък задържа в пристанището на Измаил, Одеска област, руският танкер NEYMA, който според Киев е участвал в блокадата на украинските кораби в Керченския пролив. Съобщава се, че морският съд е навлязъл в пристанището под името NIKA SPIRIT. След като е акостирал му е извършен обиск, а бордът е претърсен. \r\n : Цанко Цолов", "date": "2019.07.25", "title": "ТАСС: Моряците от задържания в Украйна танкер са освободени"}
{"url": "http://www.focus-news.net/news/2019/07/25/2683656/pregled-na-osnovnite-temi-v-britanskiya-pechat-agentsiya-fokus.html", "text": "В рамките на последното си парламентарно заседание като премиер на Великобритания, Тереза Мей бе обвинена от лидера на лейбъристката партия Джереми Корбин, че не е успяла да се справи с разпространението на фалшиви новини. В отговор Мей потвърди наблюдението на опозиционера, като заяви, че това личи от множеството фалшиви новини, с които Корбин си служи, пише вестник  Guardian  в статия, посветена на смяната на британския премиер в сряда. \r\n \r\nКорбин обвини Мей за някои от обратните завои, направени по редица проблеми в страната. В последната размяна на обвинения между двамата, Мей отвърна, че лидерът на опозицията продължава да нарушава обещание след обещание. Според Мей, двамата обаче са много различни, тъй като самата тя е прекарала почти цялата си кариера в опити да налага политики, в чиято правилност вярва. В същото време, подчерта тя, Корбин е прекарал времето си като политик на задните редове в Камарата на общините.  \r\nНо Мей не се ограничи само с това, коментира изданието. Като някой, който знае когато е времето да се откажеш, Мей призова Корбин най-сетне да осъзнае, че времето му да спре с политическата си кариера е дошло.  \r\n \r\n„Едно нещо по което си приличаме е ангажимента към нашите избиратели, видях това след терористичната атака във „Финсбъри Парк“, което е в неговия избирателен район“, заяви Мей. „Може би е редно да завърша своята размяна на думи с него като му кажа това: Като лидер на партия, който приема че времето му е изтекло, може би е време той да направи същото“, довърши тя.    \r\n*** \r\n \r\n  Борис Джонсън обеща изкара Великобритания от ЕС на 31 октомври „няма ако, няма не“, както той самият се изрази, цитиран от консервативното британско издание  Telegraph , обявявайки пред народа на страната, че „паричният поток спира сега“.  \r\n \r\nВ рамките на своето първо обръщение като премиер, Джонсън се обърна към всички които се съмняват в Брекзит и всички, които предричат лошо бъдеще на страната извън ЕС и тези, които се съмняват в британското умение да постигне Брекзит, като заяви на всички тези хора да не „подкопават тази страна“.  \r\nДжонсън обеща да поеме лична отговорност за изпълнението на всички обещания, които ще направи новото правителство. „Хората, които залагат срещу Великобритания ще изгубят и ризата от гърба си, защото ние ще възстановим доверието в нашата демокрация“, категоричен бе новият премиер.  \r\n \r\n„Ние ще изпълним множеството обещание на Парламент към хората и ще излезем от ЕС на 31 октомври, няма ако, няма не“, увери Джонсън. Сред новите обещания, които той направи говорейки пред „Даунинг Стрийт“ №10, бе и това: „Ние ще сключим нова сделка, по-добра сделка, която да разшири нашите възможности след Брекзит, като в същото време позволява на развием ново и изключително партньорство с Европа, основано на свободната търговия и двустранното сътрудничество.“ Джонсън изрази увереност, че „след 99 дни, ще сме решили този проблем“.  \r\n \r\nВ същото време общо 10 министри напуснаха кабинета по собствено желание или бяха сменени. Първи беше Филип Хамънд, противник на някои от идеите на Джонсън и по-специално на Брекзит без сделка. Той обаче, че ще напусне ако Джонсън стане премиер и спази думите си. Друг напуснал бе Лиам Фокс – министърът на международната търговия, който макар да е отявен брекзитър, подкрепи Джереми Хънт по време на дебатите за нов лидер на Консервативната партия и това му струва главата. Сред напусналите по собствено желание е и Пени Мордаунт, министър на отбраната. Нейното решение да не е част от новото правителство бе изненадващо, а тя го съобщи чрез социалната мрежа „Туитър“, като увери, че въпреки това Джонсън има нейната пълна подкрепа.  \r\n \r\nДейвид Мундел, който отговаря за Шотландия и е изявен критик на новия премиер, също е получил „ботуша“, коментира изданието. „Разочароващо, но не и изненадващо, напускам Министерството отговарящо за Шотландия след 9 готини. Естествено ще подкрепя новото правителство, но както казах и на премиера, ще го държа отговорен при действията му, засягащи Съюза“, написал той в социалната мрежа „Туътър“. Очаква се в следващите дни Джонсън да обяви официално новия си кабинет.   \r\n \r\nДруг изненадващ \"изхвърчал\" е външният министър Джереми Хънт, който макар да бе претендент за лидерския пост на Косервативната партия, бе сочен като един от хората, които Джонсън ще задържи в новото си правителство. \r\nВ съобщение в социалната мрежа „Туитър“, Хънт пише: \r\n„Би било огромна чест да продължа работата си като външен министър, но разбирам нуждата новият премиер да може да избере своя екип. Борис Джонсън искрено ми предложи и друг пост, но след 9 години и над 300 правителствени съвещания е време да се завърна на скамейките, от където ще дам пълната си подкрепа за новия премиер“, пише Хънт.  \r\n„Бях министър във всеки един момент в който трите ми деца са на този свят. И макар да изглежда странно за човек, който опита да стане премиер (и е ужасно клише), реших, че сега е времето да посрещна най-голямото си предизвикателство – да бъда баща“, допълни Хънт.  \r\nТой също така благодари на хората от Консервативната партия които са го подкрепили, макар и да е бил аутсайдер. \r\n*** \r\n \r\n  Тереза Мей имаше последната дума при спора си с привърженик на оставането на Великобритания в ЕС, който я прекъсна по време на нейната последна реч от „Даунинг стрийт“ №10 в сряда следобед, пише  Daily Express .  \r\n \r\nДокато говореше, бившият премиер бе прекъсната от вик „спрете Брекзит“. Мей се усмивка, а нейният съпруг, който бе до нея в рамките на речта, се пошегува и каза „не бях аз“. Мей обаче остана спокойна и заяви: „Мисля, че отговорът на това е: „няма да стане“. Изглежда прекъсналият речта е бил Стийв Бари, който по-късно написа в социалната мрежа „Туитър“ следното: \r\n„Довиждане, г-жо Мей! Моите последните думи към вас са „спрете Брекзит“, и ние именно това ще направим“.  \r\n \r\nВ рамките на своята последна реч, бившият вече премиер заяви, че „е на крачка на напусне „Даунинг стрийт“ но съм горка да продължа като народният представител от Мейденхед“. „Няма да спра да правя всичко, което ми е по силите и да служа на националните интереси, играейки своята роля при превръщането на Великобритания във великата държава с велико бъдеще. Страна, която наистина ще работи за всички“, каза Мей. \r\n*** \r\n \r\n  Филип Хамънд подаде оставка от правителството, след като новият лидер на консервативната партия Борис Джонсън бе назначен за министър-председател. Неговото напускане бе бързо последвано от Рори Стюърт, който бе министър на международното развитие и Дейвид Гоуг – министър на правосъдието, това пише британското издание  Evening Standard  в статия на първа страница, носеща заглавието „Филип Хамънд поведе напускащите „Даунинг Стрийт“ 10“, отнасяща се до големите промени, които новият премиер направи в правителството.  \r\n \r\nСлед това, малко след 14:00 часа Дейвди Лидингтън също подаде оставка, като заяви, че след „20 години на първата банка, това е правилния момент да продължа напред“. А по-късно Пени Мордаунт добави името си сред високопоставените фигури, които се присъединиха към задните редици. Министърът на отбраната бе последвана от Лиам Фокс, отговарящ за международната търговия и Грег Кларк, завеждащ ведомството занимаващо се с бизнеса в страната.  \r\n \r\nДжеймс Броукеншайър, министър на благоустройството и местното самоуправление пък обяви в „Туитър“ „След 13 години служба на предната банка, включително в 9 правителства, отивам към задните редове“. Сред напусналите са Деймиън Хиндс – министър на образованието, Карън Брадли, която отговаря за въпросите, свързани със Северна Ирландия и завеждащият транспортното ведомство Крис Грейлинг. \r\n***", "date": "2019.07.25", "title": "Преглед на основните теми в британския печат (агенция \"Фокус\")"}
{"url": "http://www.focus-news.net/news/2019/07/25/2683646/the-hill-robart-myuler-be-izslushan-ot-kongresa-na-sasht.html", "text": "Бившият специален прокурор Робърт Мюлер бе изслушан от Конгреса в един от дните, които американското издание  The Hill  определя като най-драматичните в близкото минало.  \r\n \r\nЧленове на Демократическата партия се готвят да опекат на шиш Мюлер относно неговите открития във връзка с предполагаемата руска намеса на американските президентски избори през 2016 г., както и обвинения, че предизборната кампания на сегашния държавен глава Доналд Тръмп е имала контакти с Русия.  \r\n \r\nВъпросите на демократите засягат предимно доклада от 448 страници, който Мюлер състави и според който не са открити достатъчно доказателства за да се повдигнат обвинения на членове на предизборния екип на Тръмп заради връзки с Русия. Републиканците на свой ред опитват да засилят своите виждания относно воденото от Мюлер разследване, което според тях е предупредено в основата си срещу Тръмп още от самото начало.  \r\n \r\nМюлер е неохотен свидетел и ще говори пред Конгреса след като му бе връчена призовка. Изданието обаче коментира, че той не се отдалечи много от заложеното в своя доклад, като се придържа към четирите му главни постановления.  \r\n \r\nБившият директор на ФБР, който в продължение на 22 месеца разследваше дали има руска намеса на президентските избори, бе изслушван в продължение на повече от три часа и половина пред Правния комитет на Камарата на представителите. След което ще отиде пред Разузнавателния комитет на долната камара на американския парламент за още въпроси.  \r\n \r\nВ рамките на изслушването Мюлер заяви, че няма да спекулира относно това дали има руска намеса и подчерта, че разследването, което е водил, не е било „лов на вещици“, както самият американски президент често го определяше.  \r\n \r\nМеждувременно, след края на въпросите на Правния комитет, от Белия дом определиха изслушването като „епичен срам“ за Демократическата партия.  \r\nГоворителят Стефани Гришам допълни „очаквайте още от същото по време на втората част“. Американският президент Доналд Тръмп пък благодари на демократите, че са предизвикали изслушването, тъй като „сега, след три часа, Робърт Мюлер трябва да се предаде на „хитрия Шиф“ – срам за нашата страна“, написа президентът в Туитър.  \r\n \r\nТръмп и неговите приближени определено харесаха резултата от първата част на изслушването, като подчертаха, че демократите са се провалили да направят напредък по въпроса с импийчмънта на президента и че изслушването на Мюлер е било резервирано и понякога неравномерно спрямо броя на въпросите, задавани на бившия специален прокурор.  \r\n : Цанко Цолов", "date": "2019.07.25", "title": "The Hill: Робърт Мюлер бе изслушан от Конгреса на САЩ"}
{"url": "http://www.focus-news.net/news/2019/07/25/2683654/mashtabni-merki-sled-obyavenoto-bedstveno-polozhenie-v-tri-oblasti-zaradi-afrikanskata-chuma-po-svinete-obzor.html", "text": "В сряда бе обявено бедствено положение в Разград и Плевен заради огнищата на африканската чума по свинете. От вчера бедствено положение заради разпространението на заболяването е в сила и в област Русе. На брифинг  Българската агенция по храните (БАБХ) представиха актуална информация във връзка с усложнената епизоотична обстановка в страната по отношение на заболяването африканска чума по свинете. Д-р Александра Митева, експерт от БАБХ коментира, че ситуацията е доста сериозна и изисква внимание. Открити са нови огнища на африканска чума в с. Бръшлен, Русе. Освен домашните стопанства, засегнати от вируса са и индустриални ферми. Предприети са мащабни мерки за изтегляне на останало месо, за предотвратяване на разпространението на заболяването. От вчера е стартирала проверка, чиято цел е да се идентифицират броя заболели животни, добитото трупно месо и продукти от него и да се идентифицира къде са отишли. Замърсяването на околната среда с трупове на животни и хората и са сред основните фактори за разпространение на заболяването. Битовите отпадъци, които изхвърляме също са важен фактор за разпръскване на вируса. Бездомните и диви животни, които имат достъп до изхвърлени отпадъци са сред разпространителите на заболяването при животните.  Експертите потвърждават, че животинските продукти и вирусът не са опасни за здравето на  хората. Въведени са всички мерки, които са съгласно стратегията за борба с африканската чума по свинете на Европейския съюз още при появата на заболяването миналата година във Варненско. Мерките  не касаят само хората, които работят във фуражната верига, а и всички стопани, които отглеждат животни. Така че се отнасят за личните стопанства, за задния двор, в който се отглеждат и прасета. Всички фуражни предприятия, които произвеждат комбинирани фуражи и реализират същите на територията на Република България и не само на територията на България, са подложени на засилен официален контрол именно по отношение спазване на тези мерки.  \r\nМеждувременно от ПГ „БСП за България“ заявиха, че ще търсят  политическа отговорност за навлизането с бързи темпове и за разрастването на чумата по свинете. Според опозицията отговорни лица са министърът на земеделието, началника на БАБХ, председателят на Централния епизоотичен съвет. От БСП заявиха, че последните две години са алармирали с парламентарен контрол, въпроси, питания и обсъждания в Земеделска комисия. От партията посочиха, че националният епизоотичен съвет не е заседавал почти година. От ПГ ГЕРБ отговориха, че мерките срещу чумата по свинете, предприети от БАБХ са най-адекватните и най-бързите. От управляващата партия уточниха, че липсата на ваксина срещу заболяването, единственият начин, по който да се действа е чрез убиване на прасетата и по този начин да се спре разпространяването на заразата.  \r\nВиолета СИМЕОНОВА", "date": "2019.07.25", "title": "Мащабни мерки след обявеното бедствено положение в три области заради африканската чума по свинете (ОБЗОР)"}
{"url": "http://www.focus-news.net/news/2019/07/25/2683650/afp-sasht-ofitsialno-nalozhiha-rekordnata-globa-ot-pet-miliarda-dolara-na-feysbuk.html", "text": "САЩ официално завършиха процедурата за налагане на рекордната глоба в размер на пет милиарда долара на социалната мрежа „Фейсбук“ заради нарушение на конфиденциалността на личните данни на голям брой потребители на платформата, предава  AFP .  \r\n \r\nФедералната търговска комисия на страната заяви, че това е най-голямата санкция наложена на компания по подобни нарушения и е една от най-големите глоби в историята на САЩ въобще.  \r\n \r\n„Въпреки повтаряните обещания към милиардите си потребители от целия свят, че ще бъде осигурен контрол върху това как техните лични данни са споделяни, „Фейсбук“ подкопа доверието на ползващите платформата“, каза Джо Саймънс, председател на комисията. Според други от Федералната комисия обаче, глобата е недостатъчно, информира още агенцията.  \r\n \r\n : Цанко Цолов", "date": "2019.07.25", "title": "AFP: САЩ официално наложиха рекордната глоба от пет милиарда долара на „Фейсбук“"}
{"url": "http://www.focus-news.net/news/2019/07/25/2683659/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската граница на ГКПП „Калотина“ трафикът е интензивен на вход за леки автомобили. На българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове.  \r\nФерибот Свищов - Зимнич е с преустановена дейност поради техническа неизправност.", "date": "2019.07.25", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/07/25/2683653/ria-nov-den-v-sarbiya-mozhe-da-se-poyavi-oshte-edin-ruski-humanitaren-tsentar.html", "text": "В Сърбия може да се появи още един руски хуманитарен център, предава   РИА „Нов ден“  по повод подкрепата на Сръбската радикална партия за разширяването на хуманитарното сътрудничество между Белград и Москва. Съответното стана ясно след заседание на сръбския парламент, на което депутатите обсъдиха актуални политически и социални въпроси. \r\nПо-специално, вицепредседателят на Сръбската радикална партия (СРП) Александър Шешел заяви, че е необходим дипломатически статут на персонала на хуманитарния център в Ниш, което предполага редица привилегии, едно от които е освобождаване от данъци. „Виждаме, че това се превърна в политически въпрос, изискваме от министър-председателя Ана Бърнабич да обясни какъв е проблемът\", цитира изданието думите на Шешел. \r\nТой допълни, че членовете на СРП са събрали 30 000 подписа за откриването на подобен център във Войводина. Местните власти обаче все още не са поставили въпроса в дневния ред, коментира Шешел. \r\n \r\n Тереза Герова", "date": "2019.07.25", "title": "РИА „Нов ден“: В Сърбия може да се появи още един руски хуманитарен център"}
{"url": "http://www.focus-news.net/news/2019/07/25/2683658/pregled-na-mezhdunarodnite-novini-do-0600-agentsiya-fokus.html", "text": "Бившият специален прокурор Робърт Мюлер бе изслушан от Конгреса в един от дните, които американското издание  The Hill  определя като най-драматичните в близкото минало.  \r\n \r\nЧленове на Демократическата партия се готвят да опекат на шиш Мюлер относно неговите открития във връзка с предполагаемата руска намеса на американските президентски избори през 2016 г., както и обвинения, че предизборната кампания на сегашния държавен глава Доналд Тръмп е имала контакти с Русия.  \r\n \r\nВъпросите на демократите засягат предимно доклада от 448 страници, който Мюлер състави и според който не са открити достатъчно доказателства за да се повдигнат обвинения на членове на предизборния екип на Тръмп заради връзки с Русия. Републиканците на свой ред опитват да засилят своите виждания относно воденото от Мюлер разследване, което според тях е предупредено в основата си срещу Тръмп още от самото начало.  \r\n \r\nМюлер е неохотен свидетел и ще говори пред Конгреса след като му бе връчена призовка. Изданието обаче коментира, че той не се отдалечи много от заложеното в своя доклад, като се придържа към четирите му главни постановления.  \r\n \r\nБившият директор на ФБР, който в продължение на 22 месеца разследваше дали има руска намеса на президентските избори, бе изслушван в продължение на повече от три часа и половина пред Правния комитет на Камарата на представителите. След което ще отиде пред Разузнавателния комитет на долната камара на американския парламент за още въпроси.  \r\n \r\nВ рамките на изслушването Мюлер заяви, че няма да спекулира относно това дали има руска намеса и подчерта, че разследването, което е водил, не е било „лов на вещици“, както самият американски президент често го определяше.  \r\n \r\nМеждувременно, след края на въпросите на Правния комитет, от Белия дом определиха изслушването като „епичен срам“ за Демократическата партия.  \r\nГоворителят Стефани Гришам допълни „очаквайте още от същото по време на втората част“. Американският президент Доналд Тръмп пък благодари на демократите, че са предизвикали изслушването, тъй като „сега, след три часа, Робърт Мюлер трябва да се предаде на „хитрия Шиф“ – срам за нашата страна“, написа президентът в Туитър.  \r\n \r\nТръмп и неговите приближени определено харесаха резултата от първата част на изслушването, като подчертаха, че демократите са се провалили да направят напредък по въпроса с импийчмънта на президента и че изслушването на Мюлер е било резервирано и понякога неравномерно спрямо броя на въпросите, задавани на бившия специален прокурор.  \r\n*** \r\n \r\n  Борис Джонсън обеща изкара Великобритания от ЕС на 31 октомври „няма ако, няма не“, както той самият се изрази, цитиран от консервативното британско издание  Telegraph , обявявайки пред народа на страната, че „паричният поток спира сега“.  \r\n \r\nВ рамките на своето първо обръщение като премиер, Джонсън се обърна към всички които се съмняват в Брекзит и всички, които предричат лошо бъдеще на страната извън ЕС и тези, които се съмняват в британското умение да постигне Брекзит, като заяви на всички тези хора да не „подкопават тази страна“.  \r\nДжонсън обеща да поеме лична отговорност за изпълнението на всички обещания, които ще направи новото правителство. „Хората, които залагат срещу Великобритания ще изгубят и ризата от гърба си, защото ние ще възстановим доверието в нашата демокрация“, категоричен бе новият премиер.  \r\n \r\n„Ние ще изпълним множеството обещание на Парламент към хората и ще излезем от ЕС на 31 октомври, няма ако, няма не“, увери Джонсън. Сред новите обещания, които той направи говорейки пред „Даунинг Стрийт“ №10, бе и това: „Ние ще сключим нова сделка, по-добра сделка, която да разшири нашите възможности след Брекзит, като в същото време позволява на развием ново и изключително партньорство с Европа, основано на свободната търговия и двустранното сътрудничество.“ Джонсън изрази увереност, че „след 99 дни, ще сме решили този проблем“.  \r\n \r\nВ същото време общо 10 министри напуснаха кабинета по собствено желание или бяха сменени. Първи беше Филип Хамънд, противник на някои от идеите на Джонсън и по-специално на Брекзит без сделка. Той обаче, че ще напусне ако Джонсън стане премиер и спази думите си. Друг напуснал бе Лиам Фокс – министърът на международната търговия, който макар да е отявен брекзитър, подкрепи Джереми Хънт по време на дебатите за нов лидер на Консервативната партия и това му струва главата. Сред напусналите по собствено желание е и Пени Мордаунт, министър на отбраната. Нейното решение да не е част от новото правителство бе изненадващо, а тя го съобщи чрез социалната мрежа „Туитър“, като увери, че въпреки това Джонсън има нейната пълна подкрепа.  \r\n \r\nДейвид Мундел, който отговаря за Шотландия и е изявен критик на новия премиер, също е получил „ботуша“, коментира изданието. „Разочароващо, но не и изненадващо, напускам Министерството отговарящо за Шотландия след 9 готини. Естествено ще подкрепя новото правителство, но както казах и на премиера, ще го държа отговорен при действията му, засягащи Съюза“, написал той в социалната мрежа „Туътър“. Очаква се в следващите дни Джонсън да обяви официално новия си кабинет.   \r\n \r\nДруг изненадващ \"изхвърчал\" е външният министър Джереми Хънт, който макар да бе претендент за лидерския пост на Косервативната партия, бе сочен като един от хората, които Джонсън ще задържи в новото си правителство. \r\nВ съобщение в социалната мрежа „Туитър“, Хънт пише: \r\n„Би било огромна чест да продължа работата си като външен министър, но разбирам нуждата новият премиер да може да избере своя екип. Борис Джонсън искрено ми предложи и друг пост, но след 9 години и над 300 правителствени съвещания е време да се завърна на скамейките, от където ще дам пълната си подкрепа за новия премиер“, пише Хънт.  \r\n„Бях министър във всеки един момент в който трите ми деца са на този свят. И макар да изглежда странно за човек, който опита да стане премиер (и е ужасно клише), реших, че сега е времето да посрещна най-голямото си предизвикателство – да бъда баща“, допълни Хънт.  \r\nТой също така благодари на хората от Консервативната партия които са го подкрепили, макар и да е бил аутсайдер. \r\n*** \r\n \r\n Метеорологичната служба на Белгия регистрира в сряда рекордно висока температура от 38,9 градуса по Целзий, предава  AFP . Данните идват на фона на горещата вълна, която е обхванала цяла Западна Европа, принуждавайки властите да издадат различни по степен предупреждения за опасно време в редица държави. Това е най-високата температура в Белгия от 1833 г. насам, когато е първото документирано измерване. \r\n \r\nДруг рекорд също е счупен в сряда – Холандия обяви, че са отчетени 38,8 градуса по Целзий, което е най-високата стойност от 75 години насам в страната.  \r\n \r\nМиналата седмица предупреждения за опасно топло време бяха издадени в някои американски щати, като заради високите температури в САЩ шест души загубиха живота си. \r\n*** \r\n \r\n  САЩ официално завършиха процедурата за налагане на рекордната глоба в размер на пет милиарда долара на социалната мрежа „Фейсбук“ заради нарушение на конфиденциалността на личните данни на голям брой потребители на платформата, предава  AFP .  \r\n \r\nФедералната търговска комисия на страната заяви, че това е най-голямата санкция наложена на компания по подобни нарушения и е една от най-големите глоби в историята на САЩ въобще.  \r\n \r\n„Въпреки повтаряните обещания към милиардите си потребители от целия свят, че ще бъде осигурен контрол върху това как техните лични данни са споделяни, „Фейсбук“ подкопа доверието на ползващите платформата“, каза Джо Саймънс, председател на комисията. Според други от Федералната комисия обаче, глобата е недостатъчно, информира още агенцията.  \r\n*** \r\n \r\n  Европейската комисия реагира на коментарите на турския външен министър Мевлют Чавушоглу, който по-рано тази седмица заяви, че Анкара ще отмени споразумението за реадмисия на мигранти с Европейския съюз, ако Брюксел не изпълни обещанието си за безвизово пътуване за турските граждани, съобщава електронното издание на атинския ежедневник  Kathimerini . \r\nВ отговор на въпрос на журналист по време на брифинг в Брюксел Наташа Берто, заместник-главен говорител на Европейската комисия, заяви, че двете страни все още са ангажирани с прилагането на документа, като добави, че прилагането на сделката остава условие за либерализиране на визовия режим за турците. \r\nВ интервю за телевизията TGRT Haber в понеделник, Чавушоглу предупреди: „Няма да чакаме на вратата на ЕС. Споразумението за реадмисия и безвизовото споразумение ще бъдат приложени едновременно\". \r\n*** \r\n \r\nРИА „Нов ден“: В Сърбия може да се появи още един руски хуманитарен център \r\n  В Сърбия може да се появи още един руски хуманитарен център, предава   РИА „Нов ден“  по повод подкрепата на Сръбската радикална партия за разширяването на хуманитарното сътрудничество между Белград и Москва. Съответното стана ясно след заседание на сръбския парламент, на което депутатите обсъдиха актуални политически и социални въпроси. \r\nПо-специално, вицепредседателят на Сръбската радикална партия (СРП) Александър Шешел заяви, че е необходим дипломатически статут на персонала на хуманитарния център в Ниш, което предполага редица привилегии, едно от които е освобождаване от данъци. „Виждаме, че това се превърна в политически въпрос, изискваме от министър-председателя Ана Бърнабич да обясни какъв е проблемът\", цитира изданието думите на Шешел. \r\nТой допълни, че членовете на СРП са събрали 30 000 подписа за откриването на подобен център във Войводина. Местните власти обаче все още не са поставили въпроса в дневния ред, коментира Шешел. \r\n***", "date": "2019.07.25", "title": "Преглед на международните новини до 06:00 (Агенция „Фокус“)"}
{"url": "http://www.focus-news.net/news/2019/07/25/2683647/the-telegraph-boris-dzhonsan-obeshta-brekzit-do-31-oktomvri-i-predupredi-che-parichniyat-potok-spira-sega.html", "text": "Борис Джонсън обеща изкара Великобритания от ЕС на 31 октомври „няма ако, няма не“, както той самият се изрази, цитиран от консервативното британско издание  Telegraph , обявявайки пред народа на страната, че „паричният поток спира сега“.  \r\n \r\nВ рамките на своето първо обръщение като премиер, Джонсън се обърна към всички които се съмняват в Брекзит и всички, които предричат лошо бъдеще на страната извън ЕС и тези, които се съмняват в британското умение да постигне Брекзит, като заяви на всички тези хора да не „подкопават тази страна“.  \r\nДжонсън обеща да поеме лична отговорност за изпълнението на всички обещания, които ще направи новото правителство. „Хората, които залагат срещу Великобритания ще изгубят и ризата от гърба си, защото ние ще възстановим доверието в нашата демокрация“, категоричен бе новият премиер.  \r\n \r\n„Ние ще изпълним множеството обещание на Парламент към хората и ще излезем от ЕС на 31 октомври, няма ако, няма не“, увери Джонсън. Сред новите обещания, които той направи говорейки пред „Даунинг Стрийт“ №10, бе и това: „Ние ще сключим нова сделка, по-добра сделка, която да разшири нашите възможности след Брекзит, като в същото време позволява на развием ново и изключително партньорство с Европа, основано на свободната търговия и двустранното сътрудничество.“ Джонсън изрази увереност, че „след 99 дни, ще сме решили този проблем“.  \r\n \r\nВ същото време общо 10 министри напуснаха кабинета по собствено желание или бяха сменени. Първи беше Филип Хамънд, противник на някои от идеите на Джонсън и по-специално на Брекзит без сделка. Той обаче, че ще напусне ако Джонсън стане премиер и спази думите си. Друг напуснал бе Лиам Фокс – министърът на международната търговия, който макар да е отявлен брекзитър, подкрепи Джереми Хънт по време на дебатите за нов лидер на Консервативната партия и това му струва главата. Сред напусналите по собствено желание е и Пени Мордаунт, министър на отбраната. Нейното решение да не е част от новото правителство бе изненадващо, а тя го съобщи чрез социалната мрежа „Туитър“, като увери, че въпреки това Джонсън има нейната пълна подкрепа.  \r\n \r\nДейвид Мундел, който отговаря за Шотландия и е изявен критик на новия премиер, също е получил „ботуша“, коментира изданието. „Разочароващо, но не и изненадващо, напускам Министерството отговарящо за Шотландия след 9 готини. Естествено ще подкрепя новото правителство, но както казах и на премиера, ще го държа отговорен при действията му, засягащи Съюза“, написал той в социалната мрежа „Туътър“. Очаква се в следващите дни Джонсън да обяви официално новия си кабинет.   \r\n \r\nДруг изненадващ \"изхвърчал\" е външният министър Джереми Хънт, който макар да бе претендент за лидерския пост на Косервативната партия, бе сочен като един от хората, които Джонсън ще задържи в новото си правителство. \r\nВ съобщение в социалната мрежа „Туитър“, Хънт пише: \r\n„Би било огромна чест да продължа работата си като външен министър, но разбирам нуждата новият премиер да може да избере своя екип. Борис Джонсън искрено ми предложи и друг пост, но след 9 години и над 300 правителствени съвещания е време да се завърна на скамейките, от където ще дам пълната си подкрепа за новия премиер“, пише Хънт.  \r\n„Бях министър във всеки един момент в който трите ми деца са на този свят. И макар да изглежда странно за човек, който опита да стане премиер (и е ужасно клише), реших, че сега е времето да посрещна най-голямото си предизвикателство – да бъда баща“, допълни Хънт.  \r\nТой също така благодари на хората от Консервативната партия които са го подкрепили, макар и да е бил аутсайдер. \r\n : Цанко Цолов", "date": "2019.07.25", "title": "The Telegraph: Борис Джонсън обеща Брекзит до 31 октомври и предупреди, че „паричният поток спира сега“"}
{"url": "http://www.focus-news.net/news/2019/07/25/2683662/nimh-vremeto-shte-bade-predimno-slanchevo-s-maksimalni-temperaturi-mezhdu-28-i-33.html", "text": "Днес ще бъде предимно слънчево, след обяд над северните и планинските райони ще се развива купеста облачност и на отделни места там ще превали. Това съобщи за  Агенция „Фокус“  Боряна Маринова от  Националния институт по метеорология и хидрология . Ще е почти тихо. Температурите слабо ще се повишат и максималните ще бъдат между 28° и 33°, в София - около 28°. Атмосферното налягане е и ще се задържи близко до средното за юли. По Черноморието ще бъде предимно слънчево. През деня вятърът постепенно ще се ориентира от югоизток и ще е слаб до умерен. Максимални температури на въздуха: 27-29°. Температурата на морската вода е 25-27°. Вълнението на морето ще бъде 1-2 бала. В планините ще преобладава слънчево време, след обяд с развитие на купеста облачност, но само на изолирани места ще превали. Ще духа слаб, по билата умерен северозападен вятър. Максимална температура на височина 1200 метра около 22°, на 2000 метра – около 14°.", "date": "2019.07.25", "title": "НИМХ: Времето ще бъде предимно слънчево с максимални температури между 28° и 33°"}
{"url": "http://www.focus-news.net/news/2019/07/25/2683655/pregled-na-osnovnite-temi-v-ruskiya-pechat-agentsiya-fokus.html", "text": "Издаваният от Комунистическата партия на Руската федерация вестник  „Правда“  публикува статия, в която акцентира на възраженията на българските политици срещу закупуването на американски изтребители F-16. Материалът е озаглавен „САЩ ще разорят България, продавайки й F-16“. \r\n„Българските политици се обърнаха към Доналд Тръмп с искане за промяна на условията за закупуване на изтребители F-16. Те не разбират защо тази сделка е била сключена при тези условия“, пише руското издание.  \r\nПрипомня се, че българският парламент одобри договор за закупуване на осем изтребителя на стойност 2,2 млрд. лева по курс 1,75 лева за един долар. Средствата трябва да бъдат преведени преди 5 септември – при това наведнъж. Предполага се, че самолетите ще влезят в експлоатация от Военновъздушните сили на три партиди до първото тримесечие на 2024 година. \r\nНаложи се депутатите да променят закона за държавния бюджет, тъй като тези разходи не бяха планирани. Това е голяма тежест за финансите на страната, тъй като увеличава дефицита й до 2,1% от БВП, а плащанията ще са от резервния фонд. Особени спорове в парламента предизвика начина на плащане на самолетите - едновременно и цялостно. Премиерът Бойко Борисов (ГЕРБ) заяви, че самият той настоява за това. Мнозина обаче имат друго обяснение от това на министър-председателят.  \r\nСпоред министъра на финансите Владислав Горанов, България няма „такава кредитна история\", че да се възползва от разсрочено плащане. Т.е. САЩ настояват за този начин на плащане, отбелязват от редакцията противоречията по въпроса за плащането.  \r\nПри обсъждането на сделката Българската социалистическа партия (БСП) и партията „Воля“ предложиха да се отложи гласуването за три или шест месеца, което всъщност означава прекратяване на процедурата за възлагане на обществени поръчки, тъй като предложението на САЩ за доставка на F-16 изтича на 5 септември. \r\nЛидерът на „Воля“ Веселин Марешки прочете отворено писмо до Доналд Тръмп. В него той моли президента на САЩ да спре „тази хищническа сделка\", за да „не тласне България към финансова бездна и да не обрича на нищета бедната европейска нация\". \r\n„Знаете ли, че най-богатата страна обрича най-бедната държава от ЕС на страдание?\", пита Марешки и предлага на САЩ „да направи жест на добра воля и да доставят на България самолетите безплатно\". Позицията на социалистите е подобна: те вярват, че САЩ не плащат на България за военната им база, затова биха могли да й „дарят” самолети. \r\n*** \r\n \r\n  Връщат стаите за пушене на летищата в Русия, но има голяма вероятност ползването им да стане платено, отбелязват в редакцията на вестник  „Российская газета“ . \r\nИдеята за събиране на пари от пушачи се обсъжда сериозно в Държавната дума. Таксите може да бъдат въведени с изменение в законопроекта за връщане на тютюнопушенето на летищата. Документът вече беше приет на първо четене. След лятната ваканция депутатите ще продължат да работят по него, за да направят промените по отношение на таксуването преди гласуването на предложението на второ четене. \r\nСпоред депутатът Федот Тумусов, таксите може да са в диапазона 50-100 рубли (1-3 български лева). Постъпилите средства ще позволят на летищата да компенсират разходите за оборудване на специални стаи за пушачи, уточни Тумусов. \r\nПомещенията за пушачи се връщат в т.нар. чисти зони на руските летища (пътниците влизат в тях след преминаване на всички проверки) след дълги години на пълна забрана за пушене на територията на аерогарите. Досега любителите на цигарения дим можеха да се порадват на порока си на не по-малко от 15 метра извън летището. Въпреки това, практиката на ограниченията показа, че пътниците често ги нарушават: те пушат в тоалетните. Ето защо в Държавната дума обмислят връщането на специални стаи на летищата, където любителите на никотина може да се наслаждават на цигарите, без да безпокоят никого. \r\n*** \r\n \r\n  Към провокацията на южнокорейските военни в небето над Японско море трябва да се отнасяме като към недоразумение, пише руският вестник  “Известия“  в материал, представен без редакторска намеса.  \r\n \r\nСпоред заместник-началника на комитета по международни работи Алексей Чепий, към инцидента, в който руските летци бяха обвинени в незаконно нарушаване на въздушната граница „ще подходим с хладна мисъл и с разбиране на случката“. Командирът на далекобойния ескадрон на руските въздушни сили генерал-лейтенант Сергей Кобилаш, нарече инцидента „въздушно хулиганство“. Според хора от руското министерство на отбраната, пилотите на южнокорейските Ф-16 са се държали „безкрайно неадекватно“. Южнокорейското военно аташе в Русия вече получи протестна нота във връзка с инцидента.  \r\n \r\nПървият съвместен патрул на руските ВВС и военновъздушнтие сили на Китай Азиатско-тихоокеанския регион стана на фона на засилен интерес от страна на Сеул. Южнокорейски изтребители пресякоха пътя на руските бомбардировачи ТУ-95МС. След това от Сеул бързо обвиниха руските пилоти в нарушение на въздушното пространство. Но след мащабно проучване на военното министерство на Русия, Южна Корея, а след това и Япония, която следи инцидента, се извиниха, че всъщност такова нещо не е имало. \r\n \r\n„Въздушно недоразумение“. \r\nОбвиненията от южнокорейската страна по адрес на руските пилоти бяха направени на 23 юли. Според тамошните военни, пет самолета – три руски и два китайски, са навлезли в международното опознавателна зона на Южна Корея. Според Сеул, руските въздушни машини са нарушили въздушните граници на страната, а според местни медии, южнокорейски самолети дори са изстреляли предупредителни изстрели. От Сеул обещаха за предприемане на „сериозни мерки“ ако такъв инцидент се повтори.  \r\n \r\nОт Москва обаче отрекоха руските самолета да са извършвали подобни действия. Техният маршрут е минал без отклонение от предприетия плат и в съответствие с международните правила. От руското министерство на отбраната определиха действията на южнокорейските F-16 като непрофесионални маневри, като опровергаха данните за дадени предупредителни изстрели. Според източник на вестника, запознат със ситуацията, действията на изтребителите са били меко казано „неадекватни“.  \r\n \r\nНяколко часа след официалното съобщение на Сеул се намесиха и японските военни. Според тях, освен руските ТУ-95МС в региона е имало и китайски бомбардировачи Xian H-6. Полетът се провел без нарушаване на международните правила и без навлизане в южнокорейското въздушно пространство.  \r\n \r\n„Да граничиш със себе си“ \r\nИзглежда руските самолети са били южнокорейската „опознавателна“ зона. „Подобна „зона“ не е регламентирана от международните правила и не се признава от Руската федерация, което неколкократно е заявено пред Сеул“, съобщиха от министерството на отбраната в Москва за изданието. „Опознавателната зона“ може да бъде определена, но тя не е част от границите на съответната държава“, каза военният експерт Антов Лавров.  \r\n \r\nСпоред него, опознавателната зона, където се е случил инцидентът, съвпада с подобните зони на Япония и Китай. \r\n*** \r\n \r\n  Китай публикува във вторник „Бялата книга за националната сигурност на Китай в съвременната епоха“, в която е формирана военната стратегия на Пекин за следващите години, пише руското издание  “Взгляд“ . \r\n \r\nВ нея преди всичко става въпрос за Тайван, като от КНР подчертават намерението си да използват ако се наложи и военна сила за решаване на въпроса с островното правителство. „Китай не се отказва от използването на военна сила и запазва правото си да използва такива средства при вмешателство от друга сила, а също така и при действията на по-малобройни противници, включително и прекратяването на „независимостта на Тайван“ и други отцепнически сили“ се казва в документа.  \r\nПодчертано е че „китайските въоръжени сили няма да спестят средства, докато не нанесат съкрушително поражение“ на всеки опит Тайван да се отдалечи от Китай.  \r\n \r\nНо какво се отнася за отношенията между Русия и Китай? Според официалния представител на китайското министерство на отбраната И Цин, двете страни ще продължат практиката на съвместни операции и стратегически патрули, по аналогия с този, който наскоро бе извършен в Японско море.  \r\n \r\nНо това, че двустранното военно сътрудничество набира обороти, личи и от текста на „бялата книга“. Например, само преди 24 часа влак с китайски танкове пристигна в региона на Москва, където ще вземе участие в международни учения. В същото време Русия започна втора доставка на С-400 за Китай. А най-важен е скорошният указ на руският премиер Дмитрий Медведев за започване на преговори за двустранно военон споразумение.  \r\n \r\nСпоред директора на Центъра за стратегически проучвания за Китай към Руския университет на дружбата на народите Алексей Маслов, в Бялата книга „Пекин за първи път е показал своята приятелска позиция към Русия в областта на военната политика“.  \r\n \r\n„И преди между нашите страни имаше тясно сътрудничество в сферата, но то не е било официално обявявано“, поясни Маслов. Според него то е насочено към бъдещето и с перспектива вероятно ще се развива и що се отнася до търговията и технологиите. В същото време обаче експертът е категоричен, че Русия не бива да позволи да бъде замесена в конфликтите на Китай. „Така например, заради общите патрули, отношението на Москва с Япония и Южна Корея се изостри. За Китай това е обичайно, но ние по принцип имаме добри връзки с двете държави“, смята Маслов.  \r\n \r\nНо при все това експертите са единодушни: военното сътрудничество между Москва и Пекин гарантира, че страните от НАТО, начело със САЩ, няма да могат да предизвикат пълномащабен военен конфликт. „Убеден съм, че съвременна война може да водят три страни – САЩ, Русия и Китай. И две страни от този триъгълник имат военно съглашение, което лишава САЩ от тяхната хегемония във военно-техническата сфера“, каза Франц Клинцевич, член на Комитета по отбраната и сигурността към Съвета на Федерацията.  \r\n \r\nИ докато сътрудничеството между Москва и Пекин във военната сфера е на ниво, това не може да се каже за търговията и инвестициите. „Например, има надежди, че Китай ще замени Запада в качеството му на източник на кредити за Русия, но в този момента китайските банки, особено частните, дават с неохота парични средства на руски компании, особено ако са под американски санкции“, напомня генералният директор на Руския съвет за международни въпроси Андрей Кортунов.  \r\n \r\nИма много постижения но и много работа в двустранните отношения. „Например, търговският обмен на Китай и Русия е 100 млрд. долара, което е много, но е само една пета от обмена между Пекин и Вашингтон“, каза в заключение Кортунов. \r\n***", "date": "2019.07.25", "title": "Преглед на основните теми в руския печат (Агенция „Фокус“)"}
{"url": "http://www.focus-news.net/news/2019/07/25/2683660/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\nЩе бъде предимно слънчево, след обяд над северните и планинските райони ще се развие купеста облачност и на изолирани места там краткотрайно ще превали. Северозападният вятър ще отслабне, най-късно в източните райони. Температурите слабо ще се повишат и максималните ще бъдат между 28° и 33°. \r\nНад планините ще преобладава слънчево време, след обяд с развитие на купеста облачност, но само на изолирани места краткотрайно ще превали. Ще духа слабо, по билата умерен северозападен вятър. Максимална температура на височина 1200 метра около 22°, на 2000 метра – около 14°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Пловдив: \r\nДвижението при км 133+112 на пътен възел \"Пловдив-изток\" в района на с. Войводиново е ограничено поради текущи ремонтни дейности на настилката за ремонт пътна връзка София-Пловдив. \r\nОбходен маршрут: през Пловдив по п.в. Север на км 126 и през с. Войводиново. Срок до на 25.07.2019 г. в часовия интервал от 07:30 ч до 19:00 ч.; \r\nДвижението в посока Бургас от км 156+975 до км 161+425 се извършва в една лента с максимална скорост 70 км/ч. поради изграждане на единица за ТОЛ. Затворена за движение е аварийна и активна лента, като движението се осъществява в изпреварващата лента. Срок до 26.07.2019 г.; \r\nДвижението в посока София от км 156+975 до км 161+425 се извършва в една лента с максимална скорост 70 км/ч. поради изграждане на единица за ТОЛ. Затворена за движение е аварийна и активна лента, като движението се осъществява в изпреварващата лента. Срок до 26.07.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижението в посока Бургас от км 156+975 до км 161+425 се извършва в една лента с максимална скорост 70 км/ч. поради изграждане на единица за ТОЛ. Затворена за движение е аварийна и активна лента, като движението се осъществява в изпреварващата лента. Срок на действие от 24.07.2019 г. до 08:00 ч. на 26.07.2019 г.  \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 31.07.2019 г. \r\n \r\nАМ „Хемус“:  \r\nОбласт София: \r\nДвижението в тунел \"Витиня\" /дясна тръба/ посока София е ограничено поради профилактика на осветлението. Движението се осъществява по обходен маршрут - главен път I-1, с отбиване при км 35+450 /служебна връзка/ и връщане на магистралата при км 30+260 /пътна връзка \"Витинска река\"/. Срок от 22:00 до 05:00 часа на 25.07.2019 и 26.07.2019 г.; \r\nДвижението по АМ \"Хемус\" в тунел \"Витиня\" посока Варна се осъществява в една лента поради с повишено внимание. Движението се извършва в изпреварващата или аварийна лента. Срок от 22:00 до 05:00 часа на 25.07.2019 и 26.07.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“: \r\nОбласт Кюстендил:  \r\nДвижението при км 72+900 в района на пътен възел \"Бобошево\" в посока Благоевград – София се осъществява с повишено внимание поради извършване на строителни работи за нуждите на електронната ТОЛ система/АУЗПТ/. Движението е сигнализирано с пътни знаци. Срок от 9 до 18 часа 25.07.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г.; \r\nОбласт Шумен: \r\nДвижението в участъка Каспичан – Шумен се осъществява с повишено внимание от км 137+794 до км 146+000 поради частични ремонтни дейности по асфалтовата настилка. Движението се регулира с пътни знаци. Срок 26.07.2019 г. \r\nОбласт Варна: \r\nДвижението в участъка Суворово – Слънчево от км 177+000 до км 186+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 26.07.2019 г.; \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – В. Търново  от  км 25+400 до км 26+000  в участъка на разклон с. Тръстеник се осъществява в една лента поради изграждане на стационарна контролна единица на електронна система за събиране на такси за ползване на републиканската пътна мрежа. Участъкът е сигнализиран с пътни знаци и скоростта е ограничена на 50 км/ч. Срок до 25.07.2019 г.; \r\nДвижението в участъка Русе – В. Търново  от  км 34+360 до км 34+960  в участъка на разклон с. Обретеник се осъществява в една лента поради изграждане на стационарна контролна единица на електронна система за събиране на такси за ползване на републиканската пътна мрежа. Участъкът е сигнализиран с пътни знаци и скоростта е ограничена на 50 км/ч. Срок до 25.07.2019 г.; \r\nДвижението в участъка Русе – В. Търново  от  км 10+780 до км 11+380  в участъка на разклон с. Пиргово се осъществява в една лента поради изграждане на стационарна контролна единица на електронна система за събиране на такси за ползване на републиканската пътна мрежа. Участъкът е сигнализиран с пътни знаци и скоростта е ограничена на 50 км/ч. Срок до 25.07.2019 г.; \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Ямбол: \r\nДвижението в участъка Мараш – Лозенец от км 425+200 до км 428+200 се осъществява в една лента, поради  ремонт на пътната настилка. Движението се регулира чрез пътни знаци . Срок до 25.07.2019 г. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 31.07. 2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 19.08.2019 г.;‘ \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа:  \r\nРемонтни дейности и временна организация на движението /ВОД/:   \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-6009: Движението по път III-6009 Миролюбово – Ахелой от км 20+500 до км 20+600 в района на гр. Каблешково се осъществява с повишено внимание в дясното платно поради извършване на изкопни работи в лявото платно на пътя за отстраняване на ВиК авария. Участъкът е сигнализиран с пътни знаци. Срок: до 01.08.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 31.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. \r\n \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nПът III-101: Движението на всички МПС в направление Криводол – Враца по път III-101 при км 0+155 в чертите на гр. Враца е ограничено поради ремонт на мостово съоръжение.  \r\nОбходен маршрут: по уличната мрежа на гр. Враца. Срок до 26.07.2019 г. \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-901: Движението по път III-901 в района на Шабла от км 2+100 до км 3+700 се осъществява с повишено внимание поради ремонтни дейности на асфалтовата настилка. Участъка е сигнализиран с пътни знаци. Срок 31.07.2019 г. \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; \r\nПът III-818: Движението по път ІІІ-818 Долно Церовене – Долни Цибър от км 0+000 до км 37+400 се осъществява в една лента частични поради ремонтни дейности на асфалтовата настилка. Движението се регулира от сигналисти на място. Срок до 31.07.2019 г; \r\nПът III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 31.07.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n- при СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n- при СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-84: Движението по път II-84 Черна Места – Якоруда в района на с. Черна Места при км 72+000 се осъществява в една лента поради пропадане на част от пътното тяло. Движението се регулира от сигналисти. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 30.07.2019 г. \r\nПът III-842: Движението по път III-842 Юндола – Белово се извършва в една лента от км 0+000 до км 21+000 поради частичен ремонт на асфалтовата настилка, чрез поетапно затваряне на лява и дясна ленти за движение. Движението е сигнализирано чрез пътни знаци. Срок до 26.07.2019 г. от 9:00 ч. до 17:00 ч.; \r\nПът III-843: Движението по път III-843 с. Каратепе – с. Сърница от км 22+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 31.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\n \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г. \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III 662: Движението по път III-662 с. Баня – граница с област Велико Търново от км 13+000 до км 44+800 се осъществява с повишено внимание поради полагане на маркировка върху асфалтовата настилка. Участъкът е сигнализиран с пътни знаци. Срок до 26.07.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nДвижението по път II-18 /Софийски околовръстен път/ при Кривина посока АМ \"Хемус\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок от 25.07.2019 г. до 25.07.2019 г.; \r\nДвижението по път II-18 /Софийски околовръстен път/ при Кривина посока АМ \"Тракия\" от км 28+400 до к 29+400 се осъществява с повишено внимание поради ремонтни дейности по надлез \"Кривина\". Затворена е активна лента 1, като движението се извършва в активна 2 и изпреварваща ленти. Срок до 25.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 26.07.2019 г.; \r\nПът III-8103: Движението по път III-8103 Цръклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-663: Движението по път III-663 Чирпан – Симеоновград в района на с. Зетьово – с. Целина в участък от км 7+200 до км 10+620 е ограничено поради ремонтни дейности.  \r\nОбходен маршрут: през с. Ценово. Срок до 26.07.2019 г.;   \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г. \r\nРемонтни дейности:  \r\nПът ІІІ-5304: Движение по път ІІІ-5304 Кукорево - Окоп от км 3+300 до км 6+000 се осъществява в една лента поради изсичане на храсти. Движението се регулира чрез пътни знаци. Срок до 26.07.2019 г.; \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 26.07.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.25", "title": "Актуална пътна обстановка"}
{"url": "http://www.focus-news.net/news/2019/07/25/2683661/predstoyashti-sabitiya-v-stranata-za-25-yuli-agentsiya-fokus.html", "text": "*** \r\n \r\nОт 9.00 часа Народното събрание ще проведе заседание.  \r\n \r\n*** \r\n \r\nОт 10.00 часа в зала „Европа“ на хотел „Рамада“ министър Десислава Танева ще открие първата дискусия с бранша за новата ОСП 2021-2027 г. \r\n \r\n*** \r\n   \r\nОт 11.30 часа в Гранитна зала на Министерския съвет Националният съвет за сътрудничество по етническите и интеграционните въпроси ще проведе заседание под председателството на вицепремиера Томислав Дончев. \r\n \r\n*** \r\n \r\nОт 9.00 часа пред ВСС ще се състои протест. \r\n \r\n*** \r\n \r\nОт 10.00 часа ще се проведе заседание на Столичен общински съвет.  \r\n \r\n*** \r\n \r\nОт 11.00 часа на жп гарата в Искър ще бъде дадено началото на реконструкцията на гаровия комплекс. \r\n \r\n*** \r\n \r\nВ 11.00 часа в сградата на общината ще се проведе редовна пресконференция на кмета д-р Емил Караиванов.  \r\n \r\n*** \r\n \r\nОт 10.00 часа на кръстовището при ул. „Цар Симеон” и „Патриарх Евртимий“ ще се състои официална церемония по откриване на строителна площадка в рамките на проект за рехабилитация на улици в Банско и Добринище. \r\n \r\n*** \r\n \r\nОт 10.00 часа в конферентна зала на хотел „Бургас“, ще се проведе пресконференция на EVN. \r\n \r\n*** \r\n \r\nОт 11.00 часа в Община Бургас ще се проведе пресконференция по повод обявената процедура за подбор на проектни предложения № BG14MFOP001- „Преработване на продуктите от риболов и аквакултури”. \r\n \r\n*** \r\n \r\nОт 19.00 часа в село Каменар ще се проведе тържествен концерт във връзка с празника на селото.  \r\n \r\n*** \r\n \r\nОт 17.00 часа в Етнографския музей ще бъде отбелязана 45-годишнината му.  \r\n \r\n*** \r\n   \r\nОт 9.00 часа в голяма зала на Община Велико Търново ще се проведе сесия на Великотърновски общински съвет.  \r\n \r\n*** \r\n   \r\nОт 13.00 часа в Ритуалната зала на Ректората на Националния военен университет „Васил Левски” ще се проведе среща с началника на университета – бригаден генерал доктор Пламен Богданов, на която ще бъде предоставена информация, относно завършилия прием на курсанти и студенти.  \r\n \r\n*** \r\n   \r\nОт 17.45 в парк „Марно поле“ започва „Музика в парка“ – изпълнения на Биг Бенд Велико Търново.  \r\n \r\n*** \r\n   \r\nОт 19.00 часа в Църква „Св. архангели Михаил и Гавраил“ – Арбанаси започва концерт от Международния фестивал за класическа камерна музика Arbanassi Summer Music.  \r\n \r\n*** \r\n   \r\nОт 20.00 часа в Летния театър ще се проведе концертна вечер, част от Международния фолклорен фестивал Велико Търново 2019.  \r\n \r\n*** \r\n \r\nОт 15.00 часа в заседателната зала на Общината Христо Стоичков ще даде пресконференция.  \r\n \r\n*** \r\n \r\nОт 17.00 часа в голямата зала на Бизнесинкубатора ще се проведе обществено обсъждане на проект „Перперикон - храм на боговете и дом на цивилизациите\". \r\n \r\n*** \r\n \r\nОт 17.30 часа на булевард „България” ще започне шествие по повод Петнадесетото издание на Международния фолклорен фестивал „Сребърна пафта”.  \r\n \r\n*** \r\n \r\nОт 10.00 часа в заседателната зала ще се проведе заседание на Общинския съвет.  \r\n \r\n*** \r\n \r\nВ 19.00 часа в СКЛАД на ул. „Екзарх Йосиф“ 1 ще се открие фотоизложба на 20 артиста от Грац и провинция Щирия, Австрия. \r\n \r\n*** \r\n \r\nОт 20.00 часа в Летния театър ще се състои концерт „Незабравимите български песни“. \r\n \r\n*** \r\n \r\nОт 18.30 часа Равда ще отбележи своя празник с концерт. \r\n \r\n*** \r\n   \r\nОт 11.00 часа в двора на Детска градина „Зорница“ ще бъде поставен символичен старт на ремонтните дейности в заведението.  \r\n \r\n*** \r\n   \r\nОт 11.00 часа юли в кафе-аперитив „Зайо-Байо“ членовете на Постоянната областна епизоотична комисия ще участват в информационна среща, организирана от Министерството на земеделието, храните и горите (МЗХГ) и Областна дирекция „Земеделие“ - Разград. \r\n \r\n*** \r\n \r\nОт 21.00 часа в Античния форум ще се състои премиерата на операта „Траян в Тракия“, както и премиерата на балета „Антигона“. \r\n \r\n*** \r\n \r\nОт 10.00 часа в село Гавраилово ще бъде открит фестивалът „Златна праскова“.  \r\n \r\n*** \r\n   \r\nОт 9.00 часа в зала 363 на Общината ще се проведе заседание на Общинския съвет.", "date": "2019.07.25", "title": "Предстоящи събития в страната за 25 юли (Агенция „Фокус“)"}
{"url": "http://www.focus-news.net/news/2019/07/25/2683663/predstoyashti-mezhdunarodni-sabitiya-za-25-yuli-agentsiya-fokus.html", "text": "Втори вот за формиране на правителство на социалиста Педро Санчес \r\n*** \r\n \r\n  Новоизбраният председател на ЕК Урсула фон дер Лайен е на посещение в Полша.  \r\n*** \r\n \r\n  Пресконференция на Европейската централна банка.  \r\n*** \r\n \r\n  Организиран от Лейбъристката партия митинг с искане за провеждането на общи избори.  \r\n***", "date": "2019.07.25", "title": "Предстоящи международни събития за 25 юли (Агенция \"Фокус\")"}
{"url": "http://www.focus-news.net/news/2019/07/25/2683665/natsionalniyat-savet-za-satrudnichestvo-po-etnicheskite-i-integratsionnite-vaprosi-shte-provede-zasedanie.html", "text": "Националният съвет за сътрудничество по етническите и интеграционните въпроси ще проведе заседание под председателството на вицепремиера Томислав Дончев от 11.30 часа в Гранитна зала на Министерския съвет. Това съобщиха от  правителствената информационна служба . Заместник министър-председателят по обществения ред и сигурността и министър на отбраната Красимир Каракачанов ще представи пред Съвета основните пунктове от Концепцията за промени в политиката за интеграция на циганския (ромския) етнос в Република България и мерките за реализацията им. Вицепремиерът Каракачанов е поканен на заседанието на Националния съвет за сътрудничество по етническите и интеграционните въпроси, след като миналия месец внесе Концепцията в Министерския съвет.", "date": "2019.07.25", "title": "Националният съвет за сътрудничество по етническите и интеграционните въпроси ще проведе заседание"}
{"url": "http://www.focus-news.net/news/2019/07/25/2683666/afp-severna-koreya-e-izstrelyala-raketi-s-malak-obseg.html", "text": "Северна Корея е изстреляла две „ракети с малък обсег\", насочени към морето, съобщи официален представител на южнокорейските военни, потвърждавайки спекулациите, че снарядите, пуснати от Пхенян непосредствено след зазоряване, са ракети, предава  AFP . \r\n„Ние потвърдихме, че са ракети. Едната е изминала 430 километра (267 мили), а другата се смята, че е летяла малко по-далеч\", уточни представител на Сеул пред агенцията, добавяйки, че с Вашингтон се провежда съвместен анализ на ситуацията. \r\n„Не е ясно дали Ким Чен-ун е наблюдавал изстрелването на място\", подчерта официалният представител. \r\n \r\n Тереза Герова", "date": "2019.07.25", "title": "AFP: Северна Корея е изстреляла ракети с малък обсег"}
{"url": "http://www.focus-news.net/news/2019/07/25/2683669/sport-kiril-despodov-otbelyaza-gol-sreshtu-kievo-i-se-kontuzi.html", "text": "Българският национал Кирил Десподов изигра нов хубав мач за своя Каляри по време на лятната подготовка. Бившият нападател на ЦСКА реализира гол при успеха с 2:1 над Киево Верона в контролна среща, ала трябваше да напусне терена заради контузия. 22-годишният футболист стартира срещата от първата минута и именно той беше човекът, който откри резултата в 24-ата минута. Още преди края на първото полувреме обаче той беше заменен принудително, като получи травма, която не се очаква да бъде особено проблемна.", "date": "2019.07.25", "title": "Спорт: Кирил Десподов отбеляза гол срещу Киево и се контузи"}
{"url": "http://www.focus-news.net/news/2019/07/25/2683657/ostana-vazmozhnostta-za-otvoreno-finansirane-na-partiite-obzor.html", "text": "Остана възможността за отворено финансиране на партиите. Това се случи след като със 129 гласа \"за\", 84 \"против\" и 1 \"въздържал се\" парламентът прие повторно Закона за държавния бюджет и преодоля президентското вето върху възможността за отворено финансиране на политическите партии. \"За\" повторното приемане на Закона за държавния бюджет за 2019 г., с който се измени Законът за политическите партии, гласуваха 129 народни представители, \"против\" - 84 и \"въздържал се\" - 1. С това ветото бе преодоляно. Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно. След гласуването остава възможността за отворено финансиране на партиите, т.е. чрез дарения от юридически лица и еднолични търговци, на които се противопостави държавният глава.  \r\nВ мотивите си за ветото президентът посочва, че чрез тези промени се подменя политическата система на България като демократична парламентарна република и се дава възможност бизнесът да влезе в политиката.  \r\nВ рамките на дебата народният представител от ПГ на ГЕРБ и председател на Бюджетна комисия Менда Стоянова заяви, че президентът не казва след като 1 лв. е достатъчна субсидия как ще се запази политическия плурализъм, ако се забрани и ограничи финансиране от юридически лица и еднолични търговци. Според нея, когато се каже \"А\", трябва да се каже и \"Б\". \"Аз не обвинявам президента. Той не е законодателен орган. Няма законодателна инициатива и целта на неговото вето е да каже с какво не е съгласен, но той нито по Конституцията, е задължен да ни дава алтернативни предложения. Голяма част от преждеговорещите от тази трибуна се обявиха за президентското вето\", каза още Стоянова и посочи, че обаче не са дали алтернатива. \r\nОт своя страна  секретарят на ПГ на \"БСП За Бългтария\" Филип Попов  посочи, че с отвореното финансиране на партиите на практика се узаконява корупцията. \"Ще започна с това, че подкрепяме ветото на президента\", каза още Попов. Той посочи, че финансирането на партиите и размерът на субсидиите се намират в причинно-следствена връзка. \"Било е решено партиите да се финансират от държавата, за да се избегне тяхната зависимост от частни интереси\", каза още секретарят на ПГ на \"БСП за България\".  \r\nОт ДПС изтъкнаха, че не са съгласни с по-голямата част от мотивите на президента за вето срещу отвореното финансиране на партиите. От ВМРО изразиха мнение, че ветото и законът за отвореното финансиране на партиите са повърхностни и създават проблеми.  \r\nДеница КИТАНОВА", "date": "2019.07.25", "title": "Остана възможността за отворено финансиране на партиите (ОБЗОР)"}
{"url": "http://www.focus-news.net/news/2019/07/25/2683671/nkzhi-shte-dade-start-na-rekonstruktsiyata-na-garoviya-kompleks-iskar.html", "text": "Национална компания „Железопътна инфраструктура“ организира официална церемония „първа копка“ за обект „Реконструкция на гаров комплекс Искър“, част от проект „Реконструкция на гарови комплекси в Подуяне, Искър и Казичане“. Това съобщиха от пресцентъра на  НКЖИ . Церемонията ще се състои от 11.00 часа на жп гарата в Искър. \r\nГаров комплекс „Искър“ е разположен по протежението на жп линия Калотина - София - Пловдив - Бургас/Свиленград, която е част от основната  мрежа на територията на България. Главната цел на проекта е повишаване комфорта и сигурността на пътниците чрез изграждане на модерен гаров комплекс. \r\nРеконструкцията на гаров комплекс Искър се осъществява със съфинансиране от Европейския фонд за регионално развитие (ЕФРР) чрез Оперативна програма „Транспорт и транспортна инфраструктура” 2014-2020 г. \r\nОбща стойност на проекта: 7 403 471.60 лв. \r\nСтойност на обекта: 2 084 181.34 лв. \r\nИзточници на финансиране: \r\n- ЕФРР: 1 496 959.86 лв. \r\n- Национално съфинансиране: 264 169.39 лв. \r\n- Средства на бенефициента: 323 052.09 лв.", "date": "2019.07.25", "title": "НКЖИ ще даде старт на реконструкцията на гаровия комплекс „Искър“"}
{"url": "http://www.focus-news.net/news/2019/07/25/2683664/vecher-makedoniya-han-i-riykar-pristigat-v-skopie-za-sreshti-s-darzhavnoto-rakovodstvo-i-opozitsiyata.html", "text": "Европейският комисар по разширяването Йоханес Хан пристига в Скопие за срещи с държавното ръководство и лидерите на политическите партии, съобщава електронното издание на близкия до опозиционната ВМРО-ДПМНЕ вестник  „Вечер“ . \r\nХан ще се срещне с президента на страната Стево Пендаровски, премиера Зоран Заев и лидера на опозицията ВМРО-ДПМНЕ Християн Мицковски.  \r\nСпоред официалния дневен ред на визитата ще бъдат обсъдени реформите, свързани с евроинтеграцията на страната, както и очакванията през есента да бъде определена дата за започване на преговорите за присъединяване на югозападната ни съседка към Общността. Очаква се също да се говори за новия закон за прокуратурата, който да регулира бъдещия статут на Специализираната прокуратура. \r\nСлед срещата Заев-Хан ще бъде дадена пресконференция. \r\nАмериканският помощник-държавен секретар за Европа и Евразия Филип Рийкър също ще посети Северна Македония. Той ще пристигне в Скопие от Атина, където се срещна с гръцкия външен министър Никос Дендиас, други правителствени служители и бившия премиер Алексис Ципрас. \r\nСпоред съобщението на Държавния департамент в Скопие Филип Рийкър ще се срещне с президента Стево Пендаровски, премиера Зоран Заев, външния министър Никола Димитров и други държавни служители. Централни въпроси ще бъдат двустранните въпроси и пътя на Северна Македония към членство в НАТО и ЕС. Помощник-държавният секретар за Европа и Евразия също ще говори с депутати и представители на опозицията. \r\n \r\n Тереза Герова", "date": "2019.07.25", "title": "„Вечер“ (Македония): Хан и Рийкър пристигат в Скопие за срещи с държавното ръководство и опозицията"}
{"url": "http://www.focus-news.net/news/2019/07/25/2683670/afp-sasht-i-yaponiya-potvardiha-izstrelvaneto-na-raketi-ot-severna-koreya.html", "text": "САЩ потвърдиха информацията, подадена от Южна Корея за изстрелването на две ракети с от Пхенян, пояснявайки, че те са с малък обсег, предава  AFP . \r\n„Потвърждаваме, че те са с малък обсег“, заяви за агенцията представител на Вашингтон, пожелал анонимност. Той не поясни кога са изстреляни снарядите, но по-рано Сеул съобщи, че е станало „след зазоряване“.  \r\nЯпония също потвърди докладите, като по данни на Токио двете ракети са се приземили извън териториалните води на островната държава. Съответното заяви японският министър на отбраната, обявявайки действията на Пхенян като „изключително тъжни\". \r\n„Досега сме потвърдили, че не са достигнали територията на нашата страна или изключителната ни икономическа зона\", заяви министърът на отбраната Такеши Ивайа пред репортери, след като Южна Корея подаде информацията. \r\n„Ако бяха балистични ракети, то това щеше да нарушава резолюциите на ООН ... Тези скорошни случаи на изстрелване на снаряди са изключително тъжни\", заяви Ивайа. \r\nПхенян последно изстреля ракети с малък обсег на 9 май. \r\nСеверна Корея е изстреляла две „ракети с малък обсег\", насочени към морето, съобщи първоначално официален представител на южнокорейските военни. „Ние потвърдихме, че са ракети. Едната е изминала 430 километра (267 мили), а другата се смята, че е летяла малко по-далеч\", уточни представител на Сеул пред агенцията, добавяйки, че с Вашингтон се провежда съвместен анализ на ситуацията. \r\n„Не е ясно дали Ким Чен-ун е наблюдавал изстрелването на място\", подчерта официалният представител. \r\n \r\n Тереза Герова", "date": "2019.07.25", "title": "AFP: САЩ и Япония потвърдиха изстрелването на ракети от Северна Корея"}
{"url": "http://www.focus-news.net/news/2019/07/25/2683674/blagoevgrad-pozhar-e-goryal-mezhdu-selata-barakovo-i-riltsi-zasegnati-sa-hrasti-lozya-i-ovoshtni-darveta.html", "text": "Пожар е горял между селата Бараково и Рилци в община Кочериново, засегнати са храсти, лозя и овощни дървета, предаде  репортер на  Радио „Фокус“ – Пирин . Сигналът за пожара е подаден около 17.00 часа на 24 юли. Огънят е потушен от три екипа на пожарната от Рила и Благоевград. \r\nЛивия НИНОВА", "date": "2019.07.25", "title": "Благоевград: Пожар е горял между селата Бараково и Рилци, засегнати са храсти, лозя и овощни дървета"}
{"url": "http://www.focus-news.net/news/2019/07/25/2683672/api-do-1900-chasa-se-ogranichava-dvizhenieto-pri-paten-vazel-plovdiv-iztok-na-am-trakiya-poradi-remontni-deynosti.html", "text": "От 7.30 часа до 19.00 часа се ограничава движението по пътната връзка София-Пловдив на пътен възел „Пловдив Изток“ при км 133 на АМ „Тракия“ в района на Войводиново поради извършване на текущи ремонтни дейности. Това съобщиха от пресцентъра на  Агенция „Пътна инфраструктура“ . Няма да се спира движението по основното трасе на автомагистралата. Обходният маршрут на пътната връзка е през Пловдив по пътен възел „Север“ при км 126 и през с. Войводиново. \r\nПрез април т.г. бяха ремонтирани общо 5 бр. пътни връзки на пътен възел „Пловдив Изток“. На съоръжението поетапно ще се ремонтират и останалите 3 пътни връзки (София - Пловдив, Бургас - Раковски и Раковски - Бургас). \r\nНеобходимо е шофьорите да карат внимателно, със съобразена скорост и да спазват пътната сигнализация.", "date": "2019.07.25", "title": "АПИ: До 19.00 часа се ограничава движението при пътен възел „Пловдив Изток“ на АМ „Тракия“ поради ремонтни дейности"}
{"url": "http://www.focus-news.net/news/2019/07/25/2683673/denyat-25-yuli-v-balgarskata-istoriya.html", "text": "През 811 г. - в нощта на 25 срещу 26 юли българите предвождани от хан Крум нанасят пълен погром на византийската войска в сражението при Върбишкия проход. \r\nПрез 1885 г. се провежда заседание на Българския таен централен революционен комитет (БТЦРК) в с. Дермендере (днес Първенец). В състава на Централния комитет (ЦК) влизат Захари Стоянов, отец Георги Тилев, Димитър Ризов, Коста Паница, Иван Андонов. Заседанието е ориентирано към обединение на Княжеството с Областта и отлагане на въпроса за освобождение на Македония. Вместо революция е възприета идеята за военна акция. \r\n \r\n \r\n2013 г. \r\nПрезидентът на Република България присъжда орден „Стара планина“ първа степен Гуо Йеджоу, извънреден и пълномощен посланик на Китайската народна република в Република България „за изключително големите му заслуги за развитието и укрепването на българо-китайските отношения и във връзка с окончателното му отпътуване от страната“. \r\n \r\n \r\n2006 г. \r\nНародното събрание приема на второ четене Закона за избиране на президент и вицепрезидент на Република България, съгласно който за президент и вицепрезидент на страната ще се гласува с интегрална бюлетина, без плик и в прозрачна урна. \r\nНародните избраници гласуват бюлетината да е бяла, по образец, утвърден от Централната избирателна комисия (ЦИК); на лицевата страна на бюлетината да бъдат изписани в най-горната част с центриран текст и главни букви наименованието и номерът на избирателния район.; отдолу последователно да бъдат подредени еднакви по размер полета на регистрираните в ЦИК партии, коалиции и инициативни комитети; гласуването да се извършва чрез поставяне на знак върху квадратчето с номера на съответната листа. Знак, който излиза или е поставен извън квадратчето, но в полето на съща листа, не прави вота недействителен, при условие, че не навлиза в полето на друга листа. За недействителен се смята вотът при наличието на повече от един знак в различни полета. \r\n \r\n \r\n2006 г. \r\nПровежда се петото заседание на Съдът в Триполи по СПИН процеса срещу петте българки. \r\nСъдията Махмуд Хуейса задължава прокурорът да издири неявилите се свидетели на прокуратурата и на подсъдимите, за да могат да бъдат разпитани те в съдебната залата.  \r\nПреди това е отхвърлено искането на защитата да бъде назначена нова международна експертиза за причините за епидемията в Бенгази. \r\nОсвен настояването за нова международна експертиза за СПИН-заразата в Бенгази, съдията отхвърля и искането на защитата на българките за установяването на последиците от психологическия тормоз, на който те са били подложени след задържането седем години по-рано. \r\nНито един от призованите за заседанието от адвокат Осман Бизанти 9 свидетели не се явява в съдебната зала. \r\n \r\n \r\n2000 г. \r\nОфициално е обявено създаването на Г-100 (“Клуба на стоте”) от опозиционно мислещи и дискутиращи интелектуалци и икономисти, начело на които застава д-р Петър Дертлиев. Тази група се представя като кадрови потенциал за бъдещо управление. \r\nПетър Антонов Дертлиев е роден на 7 април 1916 г. в с. Писарево, Ловешка област. През 1941 г. завършва медицина. През 1945 г. е назначен за асистент в катедрата по анатомия на Медицинския факултет. След 9 септември 1944 г. е член на комитет на Отечествения фронт в Софийския университет и в Медицинския факултет. Секретар е на Съюза на социалистическата младеж. Заради опозиционната си дейност през 1946 г. е изпратен в лагер \"Росица\". Същата година е избран за народен представител във Великото народно събрание. На 1 юли 1948 г. с решение на президиума на Народното събрание е отнет депутатския имунитет на Дертлиев. Осъден е на 10 години затвор. Изпратен е в лагер \"Венчан\", след това два пъти в \"Белене\", в Плевенският затвор, в наказателното отделение и в затворът за рецидивисти в Пазарджик. От февруари 1957 г. работи в продължение на 7 години в тубдиспансера за деца в Трявна и в Перник. От 1963 г. до пенсионирането си през 1984 г. е завеждащ флуорографското отделение на Института по туберкулоза към Медицинската академия. След 10 ноември 1989 г. е един от инициаторите за възстановяването на Българската социалдемократическа партия /БСДП/ и за включването й в Съюза на демократичните сили /СДС/. Председател е на БСДП от възстановяването на БСДП на 26 ноември 1989 г. до смъртта си. През 1990 г. е депутат в Седмото Велико народно събрание, избран с листата на СДС. Кандидат е на СДС за президент на страната. БСП не приема кандидатурата с мотива, че Дертлиев е краен антикомунист. Подписва новата конституция на Република България и не одобрява бойкота на 39-те народни представители от СДС, напуснали парламента. Издава две автобиографична книги. Петър Дертлиев умира в края на 2000 г. \r\n \r\n \r\n2000 г. \r\nПарламентът обсъжда и приема отчета на правителството за стабилността през 1999 г. Всички парламентарни групи, без тези на БСП и новосформираната Български бизнес блок – Зелени (БББ-Зелени), подкрепят правителството. Несъгласието на тези две групи е свързано с позицията на българското правителство по войната в Косово. \r\n \r\n \r\n1996 г. \r\nСлед 5-годишно обсъждане Тридесет и седмото Народно Събрание приема Закон за националните символи и герба на България. \r\n \r\n \r\n1956 г. \r\nБългарското Министерство на външните работи изпраща нота до легацията на Турската република в София, с която се констатира известен напредък в двустранните отношения и се заявява, че българското правителство \"не вижда такива въпроси, които при добра воля, проявена и от двете страни, да не могат да бъдат разрешени чрез преки преговори, взаимно разбирателство и отстъпки\". Предлага се сключване на редица конвенции, които ще създадат политическо доверие между двете страни. Българското правителство изявява готовност \"да разгледа благосклонно въпроса за заминаването на български граждани от турски произход при свои близки, изселили се вече в Турция\". \r\n \r\n \r\n1955 г. \r\nБългария подписва спогодба за културно сътрудничество с Корейската народнодемократична република (КНДР). \r\nКорейската народнодемократична република е държава в Източна Азия, заемаща северната част на Корейския полуостров. На юг граничи с Южна Корея, с която до 1948 г. образуват една страна. На север граничи с Китай и Русия. Столицата е Пхенян, а населението на Северна Корея е едно от най-хомогенните в етнически и езиков аспект. \r\n \r\n \r\n1952 г. \r\nЦК на БКП изпраща строго поверително писмо до окръжните и околийските комитети на партията и до всички първични партийни организации, с което те се задължават да изключат от БКП \"служителите на различни религии и религиозни секти - свещеници, ходжи и др.\", тъй като \"религията, чиито активни проводници и служители са те, е противоположна и враждебна на марксизма-ленинизма\". \r\n \r\n \r\n1946 г. \r\nПравителството внася в Народното събрание законопроект за допитване до народа за премахване на монархията и за създаване на \"народна демократична република\". Още на първо четене законопроектът е единодушно приет с поименно гласуване на 244 народни представители (от заседанието поради болест или отпуски отсъстват 32-ма депутати). \r\n \r\n \r\n1936 г. \r\nСъздава се опозиционната група \"Петнадесеторка\" (Единен земеделски фронт), която включва земеделските групи извън БЗНС “Врабча 1” и се обявява в защита на парламентаризма. Тази формация временно обединява земеделци от крилото \"Александър Стамболийски\" (\"Пладне\"), групите \"Селски глас\" и \"Орач\". Началото й се поставя с подписването на Декларация-позив, изработена и подписана от 15 известни земеделски дейци, сред които Ал. Оббов, д-р Г. М. Димитров, Ст. Омарчевски, Ас. Стамболийски и др. Те се обявяват за народовластие, против единодействието с буржоазните партии, за самостоятелна дейност на БЗНС. Единният земеделски фронт прави опит да обедини всички земеделски партии и групи, но поради политически разногласия това не се осъществява. Петнадесеторката съществува само два-три месеца. \r\n \r\n \r\n1934 г. \r\nИзлиза последният брой на вестник \"Съзнание\", печатен орган на Българския учителски съюз. \r\nВестникът излиза веднъж седмично в София от 14 август 1898 г. до 25 юли 1934 г., с прекъсване през 1917 г. Негов наследник е в. \"Учителски другар\" (13 март 1894 г. –16 юли 1898 г.). Редактори на вестника са Т. Г. Влайков, Ив. Коларов, Е. Марковски, М. Герасков, Ст. Руневски, Д. Негенцов, Гр. Чешмеджиев, Д. Казасов и др. \r\n \r\n \r\n1928 г. \r\nЧета от 33-ма души начело с Петър Шанданов, изпратена от Задграничното представителство (ръководен орган на Вътрешната македонска революционна организация – ВМРО) в София, заминава за Юндола за борба с привържениците на Иван Михайлов, но е разбита. През първата половина на август е разбита и втората чета на протогеровистите, водена отново от Петър Шанданов при с. Обидим край Банско. \r\nПетър Димов Шанданов е роден на 4 юли 1895 г. в Охрид. Участник е във военния кръг “Звено”, свързва се с комунистите и като завеждащ Военния отдел на ІІ Въстаническа оперативна зона е сред организаторите на деветосептемврийския преврат през 1944 г. Умира през 1971 г. в София. \r\n \r\n \r\n1924 г. \r\nВ София излиза първия брой на вестник \"Оранжево знаме\". Той е продължител на в. \"Народовластие\", издаван в периода от 17 до 24 юли 1924 г. \r\nВестник \"Оранжево знаме\" е печатен орган на сдружените земеделци и е орган на левите сили в БЗНС след държавния преврат на 9 юни 1923 г. Главен редактор е Д. Н. Грънчаров. Последният брой на вестника излиза на 26 август 1924 г. Заместен е от в. \"Народно знаме\" (издаван в периода 26 септември 1924 г. – 19 февруари 1925 г.). \r\n \r\n \r\n1903 г. \r\nИзлиза последният брой на в. “Единство”. Първият брой на вестника е издаден на 3 април 1903 г. Заместен е от в. \"Работническа борба\", който е орган на Работническата социалдемократическа партия. Той е вестник на широките социалисти и на намиращия се под тяхно влияние Свободен общ работнически синдикален съюз. Излиза в София от 1903 г. до 1908 г. Негови редактори са д-р П. Джидров, Я. Сакъзов, Кр. Станчев и др. По-късно е заместен от в. \"Работническа България\" (1909–1911 г.). \r\n \r\n \r\n1885 г. \r\nПровежда се заседание на Българския таен централен революционен комитет (БТЦРК) в с. Дермендере (днес Първенец). В състава на Централния комитет (ЦК) влизат Захари Стоянов, отец Георги Тилев, Димитър Ризов, Коста Паница, Иван Андонов. Заседанието е ориентирано към обединение на Княжеството с Областта и отлагане на въпроса за освобождение на Македония. Вместо революция е възприета идеята за военна акция. \r\n \r\n \r\n1872 г. \r\nИздаването на в. \"Македония\" е прекратено окончателно заради статията на Петко Р. Славейков \"Двете власти и касти\". \r\nПетко Р. Славейков започва да издава в Цариград в. \"Македония\" на 3 декември 1866 г. В седми брой на вестника програмата на \"Македония\" е формулирана така: \"С издаванието на този вестник за народа желанието и намерението ни е само новини да известявами, но доколкото можем да ся мъчим, за да всейваме в народнийт дух начала нравствено-политически, да ся грижим да го предупазями от злонамерени внушения и гибелни за него чужди влияния и да гледами да образувами в него обществено мнение. При това още да защитавами правдините на народа си и да отговарями срещу клеветите и ухищренията на недоброжелателите му...\" В. \"Македония\" е спиран пет пъти от турската цензура. \r\n \r\n \r\n1870 г. \r\nВ Браила започва първото годишно отчетно събрание на Българското книжовно дружество (БКД). \r\nБългарското книжовно дружество е основано в края на септември 1869 г. в Браила (Румъния) от представители на българските общини във Влашко, Молдова и Южна Русия. То си поставя широки научни и патриотични цели, с които се стреми не само да подтиква развитието на научната мисъл на българската интелигенция, но и да оказва положително въздействие на националноосвободителната борба на българския народ. Инициативата за неговото създаване среща симпатиите на българската революционна емиграция в Румъния и особено на В. Левски, Л. Каравелов и Хр. Ботев. На първото Общо събрание е приет устав на БКД, който регламентира неговото организационно изграждане. За пръв председател на БКД е избран проф. М. Дринов. Дружеството издава свой печатен орган - \"Периодическо списание на Българското книжовно дружество\". По време на Априлското въстание (1876 г.) и Руско-турската освободителна война (1877-1878 г.) временно прекратява своята дейност. Непосредствено след Освобождението в Браила е свикано общо събрание на БКД, което взема решение за неговото преместване в София. Тук княжеското правителство отпуска на БКД ежегодна субсидия. През 1884 г. е приет нов устав на БКД, според който то фактически се превръща в академия. За осъществяване на научния му живот се създават три клона: историко-филологически, природо-медицински и държавно-научен. Членовете му са почетни, редовни и дописни. От 1898 г. негов председател е Ив. Евстратиев Гешов. През 1901-1911 г. дружеството издава \"Летопис на Българското книжовно дружество в София\", а от началото на 1902 г. започва да излиза и поредицата \"Българска библиотека\". През 1903 г. дружеството започва да издава \"Сборник за народни умотворения, наука и книжнина\", излизал до този момент като орган на Министерството на народното просвещение. От 1906 г. то открива нова поредица \"Български старини\". На 6 март 1911 г. дружеството се преименува в Българска академия на науките. \r\n \r\n \r\n1869 г. \r\nВ Букурещ започва да излиза вестникът на Добродетелната дружина - \"Отечество\". Редактор е Пандели Кисимов, а мотото на вестника е \"Работи и се надявай!\" \r\nПандели (Пантелей) Кисимов е роден в Търново през 1832 г. Той е български общественик, публицист и писател. Превежда от гръцки език и сътрудничи на “Цариградски вестник” (1953 г.), в. “България”, сп. “Български книжици”. Участва във въстанието на капитан Дядо Никола, през 1862 г. емигрира и 10 години живее в Букурещ и Болград. Той е един от основателите на БТЦК, привърженик е на дуализма. Сътрудничи на в. “Народност”, “Българска пчела” и “Дунавска зора”. От 1869 г. редактира в. “Отечество”, свързан с партията на “старите”. Връща се в Търново през 1872 г., пътува из страната, занимава се с рударство, пише дописки и статии, превежда от румънски език. След Освобождението работи като съдебен служител в Търново и София. Репресиран е по време на Стамболовия режим. Неговите идейни позиции, грешки и пристрастия са разкрити най-пълно в книгата “Исторически работи. Моите спомени” (ч. I-IV, 1897-1903 г.). \r\n \r\n \r\n1864 г. \r\nВ Цариград започва да излиза в. \"Турция\". Редактор на вестника, който има проправителствен характер, е Никола Генович. В уводна статия в първия брой издателите на вестника отбелязват: \"Ний ще подложим с голяма грижа (нашият вестник) да служи за мирът и много далеч да раздухвами огънят на несъгласието, ний ще съветувами секоги братството и съгласието помежду дечата на същият баща, султана!... И колкото повече ще съветувами от една страна идеите на общенародната наредба, толкова повече от друга ще блъсками революционернити и безнравствени идеи. Таквази е без никаква скришна мисъл нашата програма.\" \r\nНикола Генович е роден в Свищов. Той е цензор по печата в Цариград до 1878 г. След Освобождението става служител в Българското дипломатическо агентство в столицата на Османската империя (1879–1886 г.). \r\n \r\n \r\n1862 г. \r\nВъв Варна тържествено е осветена сградата на Българското централно училище с главен учител Сава Доброплодни. \r\nСава Илиев Доброплодни (1820-1894 г.) е роден в Сливен в семейството на учителите Илия и Трендафила Славови. Учи в Котел и завършва гръцкото училище в Куручешме, Цариград. Основател е на първото класно девическо училище в България през 1856 г. в Шумен. Учителства във Варна (1862-1864 г.), Тулча (1864-1869 г.), Силистра (1870-1872 г.), Кюстенджа (1872-1875 г.). От 14 септември 1878 г. до 1 февруари 1881 г. година е член-секретар и председател на Варненския окръжен съвет. След това отново е учител и окръжен училищен инспектор във Варна и Разград. \r\n \r\n \r\n1842 г. \r\nГеорги Раковски е изпратен от Букурещ в Браила. Малко по-късно гръцкият посланик в Букурещ Константин Ризос отбелязва в писмо до пълномощния министър в Цариград: \"Моля вземете необходимата грижа, за да не пострада нещастникът (Георги Македон)... Той е млад, образован и красноречив и разбира се ще Ви спечели симпатиите... Понеже изпращането на Македон в Гърция може да е неизгодно за гръцкото правителство, добре би било той да замине за известно време за някоя европейска страна. Баща му е състоятелен и има и други роднини, които биха могли да го издържат.\" \r\n \r\n \r\n811 г. \r\nВ нощта на 25 срещу 26 юли войската на хан Крум нанася пълен погром на византийската армия в сражението при Върбишкия проход. В сражението загива византийският император Никифор І Геник, заедно със своите военачалници. След сражението Крум заповядва да отрежат главата на Никифор I Геник, която няколко дни е държана на показ, набита на кол. След това, пак по негова заповед, черепът на императора е обкован със сребро. С него Крум пие наздравица в чест на своята победа. Победата при Върбишкия проход е един от най-големите върхове на българското военно изкуство през средните векове. България става достоен противник на могъщата Византийска империя. \r\n \r\n \r\n На тази дата са родени: \r\n1934 г. \r\nРоден е Георги Николов Кордов - български естраден изпълнител. Започва музикалната си кариера на 13 години с участие в Първия младежки световен фестивал в Прага през 1947 г. През 1956 г. завършва Консерваторията с две специалности - класическо пеене и диригентство. Три години по-късно прави дебюта си в Българската телевизия с хитовете си \"Приказка\", \"Искам да те помня все така\", \"Вечерна песен\". От 1962 г. е солист на естрадата на ансамбъла на Българската народна армия, а в периода 1972 – 1974 г. е неин ръководител. Близо 40 години Георги Кордов работи като музикален педагог и подготвя израстването на няколко поколения изпълнители. Умира на 16 януари 2006 г. \r\n \r\n \r\n1930 г. \r\nРоден е Атанас Славов - писател и поет. Завършва английска филология в Софийски университет “Св. Климент Охридски”. От 1961 г. до 1971 г. е преподавател по английска литература в Софийски университет “Св. Климент Охридски”. Защитава дисертация на тема “Функции на ритъма в художествената стихова реч” през 1965 г. В периода 1966-1976 г. работи в Института за изкуствознание при БАН. Атанас Славов е изпълнителен секретар на научния проект “Основни насоки на световната култура до 2000” към Научното обединение по изкуствознание при БАН (1975-1976 г.). Във връзка с този проект заминава за САЩ, където работи в Отдела за международни научни изследвания и обмен в Ню Йорк (1975-1976 г.). Работи на свободна практика и като диктор към радио “Свободна Европа” (1978 г.) и Би Би Си (Лондон) през 1978 г. Изследва проблемите на източноевропейските култури към центъра “Уудроу Уилсън” във Вашингтон през 1979 г. Инструктор е по български език в Държавния департамент във Вашингтон (1980-1983 г.) и в Центъра за езикови и научни изследвания в Мериленд (1983 г.). Радиосценарист, редактор и диктор е в радиостанция “Гласът на Америка” за периода 1980-1990 г. Пише стихове, научнофантастична проза, мемоари, съчинения по литературна теория, история и етнография, книги за деца, сценарии за анимационни, документални и пълнометражни филми, сценарии за радиопредавания, превежда от английски език. След като напуска България през 1976 г., започва да пише мемоари, на които дължи своята известност на Запад. Съпредседател е на Американската асоциация за развитие на славистичните изследвания, Американския ПЕН-клуб и на американския клон на ПЕН-клуба на писателите в изгнание. \r\n \r\n \r\n1910 г. \r\nРоден е Петър Иванов Стъпов - български писател. Завършва педагогическото училище в Шумен през 1930 г. Работи като учител в Търговище. В периода 1930-1942 г. развива активна читалищна дейност. Става финансов инспектор в София през 1942 г. и заема длъжността до 1944 г. От 1944 г. до 1945 г. е служител в Министерството на информацията. Петър Стъпов е драматург на Народния театър за селото (1951-1952 г.). От 1930 г. до 1941 г. в Търговище редактира изданията Угар”, “Обществена трибуна”, “Нови дни”, “Хоризонт”, “Напредък”, “Нова пчела”, “Подем”, “Провинциален журналист”. Сътрудничи на вестниците “Литературен глас”, “Литературен живот”, “Литературен критик”, “Заря”, “Жупел”, “Светлоструй”, на сп. “Изкуство и критика”, “Златорог” и др., както и на редица детски периодични издания. Стъпов е автор с многостранни творчески интереси - белетристика, хумор, публицистика. Най-значителните му изяви са в областта на историческата проза за възрастни и деца. Умира на 18 януари 1992 г. в София. \r\n \r\n \r\n1878 г. \r\nРоден е Стоян Стоянов Бъчваров - български драматичен артист, режисьор и основател на Варненския театър. В Народния театър - София постъпва през 1903 г. Работи и на други сцени (Русе, София, Варна). Неговата коронна роля е Лука (в \"На дъното\" от Горки). Играе с голям успех ролите: Телегин (във \"Вуйчо Ваньо\" от Чехов), Келемен (в \"Приказка за вълка\" от Молнар), Папа Брике (в \"Този, който получава плесници\" от Л. Андреев) и др. Бъчваров участва и в няколко игрални филма, сред които \"Българи от старо време\" (1945 г.), \"Бойка\" (1947 г.) и др. Умира на 6 януари 1949 г. в София. \r\n \r\n \r\n На тази дата умират: \r\n1904 г. \r\nУмира Харалан Василев Ангелов - български поет. Роден е на 10 февруари 1845 г. в Шумен. Първоначално получава образование в родния си град при Д. Войников и А. Гранитски. Занимава се с търговия, започва да се самообразова - изучава френски, руски, италиански език. Запознава се с много произведения от западноевропейската литература и руската класика. Работи като учител и читалищен деец. През 1870-1873 г. е в с. Жеравна, където основава читалище \"Единство\" и развива широка просветна и обществена дейност. Там пише първите си стихове, обнародвани в сп. \"Читалище\". След Освобождението заема административни длъжности в Шумен, Разград, Лом, Стара Загора и др. Депутат е в Учредителното събрание и няколко пъти е избиран за народен представител в Обикновено народно събрание. Харалан Ангелов е кмет на Варна от май 1885 г. до март 1888 г. /с изключение на времето от 12 януари до 26 февруари 1888 г/. През 1881 г. е редактор във в. \"Работник\". През 1934 г. излиза книгата му \"Стихотворения\". \r\n \r\n \r\n1902 г. \r\nУмира Никола Димов Козлев - български възрожденски книжовен и просветен деец. Един от родоначалниците и създателите на българската национална поема. Роден е през 1824 г. в Лясковец и през 1845 г. учи в Елена при Иван Момчилов. Продължава обучението си в Пазарджик и Свищов. През 1848 г. слуша лекции в Кишиневската семинария. В периода 1852-1856 г. е учител в Лясковец. Поради участието си във въстанието на Капитан Дядо Никола е принуден да избяга в Бесарабия, където създава двете си поеми “Черен арап и хайдут Сидер” и “Бивол Голе и мечка стръвница” (1866 г.). Завръща се в България, участва в създаването на Вътрешната революционна организация (ВРО), среща се с Васил Левски. Принуден е отново да избяга в Румъния. След Освобождението е учител в Лясковец, Стражица и Плаково. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.07.25", "title": "Денят 25 юли в българската история"}
{"url": "http://www.focus-news.net/news/2019/07/25/2683677/api-ot-2200-chasa-do-0500-chasa-na-26-yuli-dvizhenieto-shte-bade-ogranicheno-v-tunel-vitinya-na-am-hemus-v-posoka-sofiya.html", "text": "От 22.00 часа до 05.00 часа на 26 юли движението ще бъде ограничено в тунел „Витиня“ на АМ „Хемус“ в посока София поради профилактика на осветлението в съоръжението. Това съобщиха от пресцентъра на  Агенция „Пътна инфраструктура“ . Трафикът ще се пренасочва от км 35 по път I-1 София - Ботевград и при км 30 на пътна връзка „Витинска река“ ще се включва отново в магистралата. Движението за Варна в тунела ще се осъществява в една лента. \r\nНеобходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.25", "title": "АПИ: От 22.00 часа до 05.00 часа на 26 юли движението ще бъде ограничено в тунел „Витиня“ на АМ „Хемус“ в посока София"}
{"url": "http://www.focus-news.net/news/2019/07/25/2683668/ministar-desislava-taneva-shte-otkrie-parvata-diskusiya-s-bransha-za-novata-obshta-selskostopanska-politika.html", "text": "Министърът на земеделието, храните и горите Десислава Танева ще открие първата дискусия с бранша за новата Обща селскостопанска политика (ОСП) 2021 - 2027 г. Това съобщиха от пресцентъра на   Министерството на земеделието, храните и горите . По време на срещата ще бъде представена новосформираната Координационна група за изготвяне на Стратегически план за ОСП към МЗХГ и механизмът за комуникация със заинтересованите страни. В рамките на дискусията ще бъде представена актуална информация за хода на преговорния процес. В срещата участие ще вземе и Йоаким Руквид, президент на германската асоциация на фермерите и президент на КОПА.  \r\nСъбитието ще се проведе от 10.00 часа в зала „Европа“ на хотел „Рамада“.", "date": "2019.07.25", "title": "Министър Десислава Танева ще открие първата дискусия с бранша за новата Обща селскостопанска политика"}
{"url": "http://www.focus-news.net/news/2019/07/25/2683667/parlamentat-shte-razgleda-promeni-v-zakona-za-merkite-sreshtu-izpiraneto-na-pari-na-parvo-chetene.html", "text": "Парламентът ще разгледа промени в Закона за мерките срещу изпирането на пари на първо четене. Това предвижда програмата за работа на  Народното събрание . Измененията са внесени от Министерски съвет. Със законопроекта се въвежда забрана за разкриване или поддържане на анонимни банкови сейфове или банкови сейфове на фиктивно име. Депутатите ще разгледат на второ четене промените в Закона за жп транспорта. С проекта се предлагат изменения в Закона за железопътния транспорт, Закона за гражданското въздухоплаване (ЗГВ) и Кодекса на търговското корабоплаване (КТК). Целта е да се предприемат мерки, необходими според Европейската комисия, за да се гарантира независимостта на органа за разследване на железопътни произшествия и инциденти спрямо оператора на инфраструктурата. Другият мотив на вносителите е във връзка с изпълнението на задълженията на Република България по европейска директива.", "date": "2019.07.25", "title": "Парламентът ще разгледа промени в Закона за мерките срещу изпирането на пари на първо четене"}
{"url": "http://www.focus-news.net/news/2019/07/25/2683676/pravoslavnata-tsarkva-otbelyazva-uspenieto-na-sv-ana.html", "text": "Православна църква отбелязва Успението на  св. Ана – майка на Богородица. Тя закриля брака, семейството, девойките, бременните жени и вдовиците. Дълго време семейството на Йоаким и Анна нямало деца. Бездетството в древността се е считало за Божие наказание и такива семейства, освен личната си тревога трябвало да понасят и обществения укор. В малкия градец Назарет, където те живеели, бездетството не се посрещало със съчувствие. \r\nЕстествено, молитвата и надеждата на двамата била за дете. Някои обясняват с тези тревоги и вълнения името, което Йоаким и Анна дават на дългоочакваната си рожба. Защото Мария, означава „надежда“ и е близко до Мара името, с което свекървата на Рут – Ноемин, искаше да бъде наричана след нещастията, които преживя, тъй като Мара означава „горчивина“ или „изпълнена с горчивина“. \r\nНяколко празници в годината църквата е посветила на Йоаким и Анна – общо честване на паметта им на 9 септември, Зачатие на св. Анна на 9 декември, Успение (смъртта) на св. Анна на 25 юли. \r\nСчита се, че името Анна е второто по разпространение в християнския свят.  \r\nОще от началото на VII век за него има написан специален текст и беседа от известния автор на църковни молитви и химни св. Андрей Критски. В текстовете на това богослужение четем думите, вложени в устата на Анна: „Радвайте се заедно с мен, всички колена Израилеви! Аз нося рожба до сърцето си. Спасена съм от укора за бездетството ми. Тъй беше угодно на Бога, който чу молитвата ми, излекува болката ми и ми даде каквото сърцето ми желаеше“. Така преданието е допълнило евангелския разказ, без да му противоречи, като по един естествен и много човешки начин е запазило спомена за семейството на нашия Господ. \r\nДнес имен ден празнуват: Ана, Анна, Анка, Ани, Янко и Янка.", "date": "2019.07.25", "title": "Православната църква отбелязва Успението на св. Ана"}
{"url": "http://www.focus-news.net/news/2019/07/25/2683675/el-pais-ispaniya-strahat-ot-novi-izbori-v-ispaniya-mozhe-da-dovede-do-sporazumenie-za-pravitelstvo-v-posledniya-moment.html", "text": "Страхът от нови избори в Испания може да доведе до постигане на споразумение за правителство в последния момент, коментират в редакцията на националния ежедневник  El Pais , като припомнят, че в гласуването във вторник действащият министър-председател Педро Санчес не успя да спечели необходимата подкрепа за утвърждаването му на поста.  \r\nОт редиците на Испанската социалистическа работническа партия (ИСРП) потвърдиха, че новите избори няма да бъдат от полза за партията. Нарастващият риск от насрочването на такива увеличават шансовете ИСРП и „Унидас Подемос“ най-накрая да постигат споразумение за формирането на правителство.  \r\nВъв вторник действащият министър-председател на Испания Педро Санчес загуби първия кръг от гласуването за избирането му на премиерски пост. От 350-те депутати в законодателния орган в Мадрид отсъстваха четирима - лидерите на движението за каталунската независимост, които са в затвора в очакване на присъдите си за събитията от началото на октомври 2017 г. в североизточния испански регион. Този факт обаче не променя аритметиката в залата, тъй като Санчес все още се нуждае от 176 гласа - половината от депутатите плюс един, за да остане на власт.  След ден и половина разисквания, Санчес си осигури 124 гласа „за“, 123 от които - от неговата партия (ИСРП) и един допълнителен от малката регионална партия на Кантабрия. Въздържалите се в гласуването бяха 52-ма. Сред липсващите гласове бяха тези на членовете на консервативната Народна партия (НП), дясноцентристката „Граждани“, крайнодясната „Вокс“ и  \r\nКаталунската републиканска левица. \r\nБлизо три месеца след победата на общите избори, Санчес се опитва до последната минута да събере достатъчно гласове, за да сформира правителство. Последните му думи преди гласуването по-рано тази седмица бяха към „Унидас Подемос“, НП и „Граждани“, които призова да проявят „щедрост“ и да подходят към ситуацията „отговорно“.  \r\nАко Санчес се провали и при второто гласуване, ще има двумесечен срок за намиране на нов кандидат за поста, след което Испания може да бъде изправена пред нови избори през есента, четвъртите за по-малко от четири години. \r\nСанчес преговаря седмици с Пабло Иглесиас, лидерът на „Унидас Подемос“, в опит да постигне споразумение за правителство. Но преговорите са в застой и във вторник партията се въздържа - знак, че все още може да има надежда за постигане на споразумение преди втория кръг на гласуването в следобедните часове на деня.  \r\nВ същото време, други регионални партии, които може би държат ключа към успеха на Санчес, като Баската националистическа партия, каталунските републиканци и малката партия на Валенсия оказват натиск за сключване на сделка с цел предотвратяване на нови избори.  \r\nЛидерите на „Унидас Подемос“ увериха, че са отворени за сделка в последната минута, стига ИСРП да им предложи нещо повече от „декоративни\" позиции в бъдещото правителство. След като Санчес посочи желанието на Иглесиас да бъде част от кабинета като основен препъни-камък на споразумението, миналия уикенд той се оттегли от преговорите. \r\nСпоред партията на Иглесиас ИСРП искат нови избори в страната, въпреки че източници от Ла Монклоа отричат категорично твърдението. Испания вече е провела четири избори тази година: общи, местни, регионални и европейски, а изтощеният електорат може би не желае да излезе на гласуване пети път, подчертават от редакцията.  \r\n \r\n Тереза Герова", "date": "2019.07.25", "title": "El Pais (Испания): Страхът от нови избори в Испания може да доведе до споразумение за правителство в последния момент"}
{"url": "http://www.focus-news.net/news/2019/07/25/2683678/denyat-25-yuli-v-svetovnata-istoriya.html", "text": "През 1139 г. Афонсо I Енрикеш побеждава маврите в битката при Урик и се обявява за крал на Португалия. Тази година се приема за родоначална на Португалската държава. Афонсо I Енрикеш, наречен още Завоевателя, е националният герой на страната. 1261 г. - император Михаил VІІІ Палеолог (1259-1282 г.) завладява Константинопол и ликвидира Латинската империя, с което е възстановена Византия. Той сваля от престола и ослепява малолетния никейски император Йоан ІV Ласкарис, брат на българската царица Мария, което предопределя враждебните отношения с българите. \r\n1878 г. - от Норвегия тръгва експедицията на Адолф Норденшелд, която успява да премине през Северния морски път и прави първата обиколка на азиатския континент. 1909 г. - французинът Луи Блерио първи пресича Ламанша по въздух с моноплана си от Кале до Дувър. Полетът му трае 37 минути. \r\n1916 г. – в САЩ за първи път в света е използван противогаз при спасяването на 32 души, затрупани след експлозия в мина, близо до езерото Ери в щата Пенсилвания. Противогазът е патентован от Гарет Морган (1877-1963 г.) на 13 октомври 1914 г. 1946 г. - на атола Бикини САЩ извършват първия в света подводен ядрен опит. 1973 г. - изстреляна е мисията “Марс 5”, която достига Марс през февруари 1974 г. и предоставила изображения от 22 орбитални обиколки. \r\n \r\n \r\n2016 г. \r\nКола-бомба убива 21 души и ранява над 32 на входа на Ал Калис, североизточно от Багдад. \r\n \r\n \r\n2016 г. \r\n39 души загиват, включително 16 деца, в пожар в жилищен комплекс в Мангиди, Мадагаскар. \r\n \r\n \r\n2014 г. \r\nДържавният секретар на САЩ Джон Кери отправя послание до Хамас за прекратяване на огъня по примера на египетското предложение за прекратяване на конфликта в Ивицата Газа. Загиналите от началото на конфликта са 635 палестинци и 31 израелци. Американските власти налагат 24-часова забрана за извършване на полети до Израел на американските авиокомпании, след като палестинска ракета пада в близост до международното летище „Бен Гурион“. \r\n \r\n \r\n2013 г. \r\nВ Того се провеждат парламентарни избори. \r\n \r\n \r\n1995 г. \r\nБосненският сръбски лидер Радован Караджич и неговият военен шеф Ратко Младич са обвинени в геноцид, военни престъпления и престъпления срещу човечеството от трибунала на ООН. \r\nРадован Караджич е роден на 19 юни 1945 г. в Петнийца, село близо до Шавник в планините на Черна гора. Премества се в Сараево през 1960 г. и завършва медицина в местния университет, със специалност психиатрия. Профилиран е в лекуването на паранои. Работи като психиатър на футболен отбор. През 1974 г. специализира една година медицина в Колумбийския университет в Ню Йорк. Той е бивш президент на босненските сърби. Радован Караджич е обвинен във всичките четири категории престъпления, преследвани от Хагския Трибунал - геноцид, военни престъпления, престъпления срещу човечеството и тежки нарушения на Женевските конвенции от 1949 г. \r\n \r\n \r\n1982 г. \r\nЛидерът на Организацията за освобождение на Палестина Ясер Арафат подписва документ, който приема решението на ООН за правото на съществуване на Израел. Държавата Израел е разположена на брега на Средиземно море. Територията й е определена от резолюция на ООН от 1947 г. - 14.1 хиляди кв. км, а заедно с присъединените територии през арабско-израелските войни територията й е 21.9 хиляди кв. км. \r\nНезависимостта на Израел е провъзгласена на 14 май 1948 г. по решение на ООН. Територията на Палестина е разделена на еврейска и арабска държава. През 1948 г. и 1949 г. се води арабско-израелска война. През юни 1967 г. започва нова арабско-израелска война, в която Израел окупира територии от Египет, Сирия, Йордания и източната част на Йерусалим. През 1979 г. е подписано съглашение за мир между Египет и Израел и на Египет е върнат Синайският полуостров. През 1993 г. се подписва мирно съглашение с Организацията за освобождение на Палестина за автономия, през 1994 г. - съглашение за Газа и Йерихон, а през 2000 г. се водят преговори със Сирия за връщане на Голанските възвишения. \r\n \r\n \r\n1980 г. \r\nУмира руският актьор, певец и композитор Владимир Висоцки (1938 - 1980). Роден е на 25 януари 1938 г. в Москва. Завършва театралната студия \"Вл. Немирович-Данченко\". Работи в театър \"Пушкин\" (1960 - 1963), \"Театър на миниатюрата\" (1963 - 1964) и в театър \"Таганка\" (1964 - 1980). Снима се в киното (\"Мястото на срещата не се променя\", 1979). Изиграл е повече от 20 роли в театъра, 30 роли в киното и осем - в радиоспектакли. \r\nВисоцки пише активно стихове (повече от 800), които изпълнява в съпровод на китара. Владимир Висоцки има издадени 10 албума в Русия (3 в \"Балкантон\"), а през 1987 г. започват да излизат неговите неиздавани записи (до момента 12 албума). Негова съпруга е френската актриса от руски произход Марина Влади. \r\n \r\n \r\n1978 г. \r\nВ Ланкшир, Англия, е родено първото в света бебе в епруветка. Нейното име е Луиз Джой Браун. \r\n \r\n \r\n1973 г. \r\nИзстреляна е мисията “Марс 5”, която достига Марс през февруари 1974 г. и предоставила изображения от 22 орбитални обиколки. \r\n \r\n \r\n1946 г. \r\nНа атола Бикини САЩ извършват първия в света подводен ядрен опит. \r\n \r\n \r\n1943 г. \r\nИталианският диктатор Бенито Мусолини е принуден да подаде оставка. Крал Виктор Емануел назначава маршал Бадолио за министър-председател на страната. \r\nБенито Мусолини е роден на 29 юли 1883 г. На 18 години той става учител. Емигрира в Швейцария, където учи френски език и се занимава със социалистическа дейност. Изгонен е за революционна пропаганда. В Италия основава органа “Класова борба”, в който се обявява против завоевателната политика спрямо Триполитания. През 1912 г. става директор на италианския социалистически в. “Аванти”. Избухването на Първата световна война го отдалечава от официалния социализъм. Основава в. “Пополо д’Италия”, в който се обявява за намеса във войната на страната на Съглашението. Когато Италия се намесва, Мусолини се бие на фронта, ранен е и е уволнен от служба. През 1919 г. основава сдружението на фашите (fasci), което си поставя за цел да се бори отначало за задоволяване на италианските национални амбиции, а после - да противодейства със сила на напредъка на болшевизма, който по това време застрашава да парализира националния живот в Италия. След 2-години борба свиква на конгрес в Неапол своите привърженици “черноризци” и потегля с тях срещу Рим (октомври 1922 г.), където завзема властта без съпротива. Управлението на Мусолини е под форма на диктатура. Той е министър-председател от 1922 г. до 1943 г. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд, с председател партизанския командир Валтер (по-късно генерален секретар на Италианската компартия Луиджи Лонго) на разстрел. Трупът му е окачен с главата надолу на една бензиностанция на Пиаца Лорето, Милано. \r\n \r\n \r\n1935 г. \r\nВ Москва започва VII конгрес на Коминтерна. Приет е нов курс на борба срещу фашизма. Заложена е идеята за използване на т. нар. демократични и прогресивни сили от страна на комунистическите партии. Взема се решение за създаване на тракийска, македонска, добруджанска нация. За генерален секретар на Коминтерна е избран Георги Димитров. \r\nГеорги Димитров е роден на 18 юни 1882 г в с. Ковачевци, Радомирско. Той е български политик и държавник, деец на международното комунистическо движение. Член е на Българската работническа социалдемократическа партия (БРСДП) от 1902 г. През 1913 г. е избран за народен представител, а на следващата година – за съветник в столичната община. До 1923 г. е ръководител на Общия работнически синдикален съюз. В годините между 1919 г. и 1920 г. застава начело на транспортната и на общата политическа стачка. Заедно с Вълко Червенков ръководи Септемврийските бунтове от 1923 г. През 1929-1933 г. е ръководител на Западноевропейското бюро на Коминтерна. На 9 март 1933 г. заедно с Б. Попов и В. Танев е арестуван и обвинен в подпалването на Райхстага в Берлин. Прочува се с държанието си на Лайпцигския процес, след който получава съветско гражданство и заминава за Москва. От 1935 г. до 1943 г. е генерален секретар на Коминтерна. Той е 32-ият министър-председател на България (23 ноември 1946 г. – 02 юли 1949 г.). Умира на 2 юли 1949 г. Мумията му е поставена в мавзолей в гр. София, сринат до основи през септември 1999 г. \r\n \r\n \r\n1928 г. \r\nЗавършва Седмият редовен конгрес на Вътрешната македонска революционна организация (ВМРО), който се провежда от 21 до 25 юли в с. Крупник (днес Тодорова почивка), Горничевска околия, под председателството на Ив. Караджов. В конгреса участват 18 делегати представляващи: Скопски (8 делегати), Сярски (1 делегат), Струмишки (4 делегати) и Пиринска Македония (5 делегати). Отсъстват Солунски (7 делегати) и Битолски (6 делегати) окръзи. Задграничното представителство го обявява за неуставен. Избран е Централен комитет (ЦК) в следния състав: Иван Михайлов, Страхил Развигоров и Иван Караджов. За членове на новото Задгранично представителство са назначени Й. Гюрков и М. Монев. \r\n \r\n \r\n1924 г. \r\nГърция обявява решението си да депортират 50 000 арменци, живеещи в страната. \r\n \r\n \r\n1916 г. \r\nВ САЩ за първи път в света е използван противогаз при спасяването на 32 души, затрупани след експлозия в мина, близо до езерото Ери в щата Пенсилвания. Противогазът е патентован от Гарет Морган (1877-1963 г.) на 13 октомври 1914 г. \r\n1909 г. \r\nФранцузинът Луи Блерио първи пресича Ламанша по въздух с моноплана си от Кале до Дувър. Полетът му трае 37 минути. Френският инженер Луи Блерио е роден на 1 юли 1872 г. Той е един от пионерите на авиацията, конструктор на самолети и пилот. Отначало започва да конструира летателни апарати с махащи крила (1900). По-късно строи безмоторни и моторни самолети. През 1908 г. извършва непрекъснат полет от 14 км. През 1909 г. прелита пролива Ламанш, широк 42 км., което е първото прелитане над море. \r\n \r\n \r\n1878 г. \r\nОт Норвегия тръгва експедицията на Адолф Норденшелд, която успява да премине през Северния морски път и прави първата обиколка на азиатския континент. \r\n \r\n1826 г. \r\nВ Русия са изпълнени смъртните присъди срещу декабристите. \r\n \r\n \r\n1772 г. \r\nБеларус е присъединена към Русия. \r\n \r\n \r\n1261 г. \r\nИмператор Михаил VІІІ Палеолог (1259-1282 г.) завладява Константинопол и ликвидира Латинската империя, с което е възстановена Византия. Той сваля от престола и ослепява малолетния никейски император Йоан ІV Ласкарис, брат на българската царица Мария, което предопределя враждебните отношения с българите. \r\nМихаил VІІІ Палеолог е роден през 1224 г. Той е византийски император от 1261 г. до 1282 г. Родоначалник е на последната византийска императорска династия на Палеолозите. Пълководец е при никейските императори Йоан Ватаци и Теодор II Ласкарис. С помощта на аристокрацията става регент на малолетния император Йоан IV Ласкарис, дадена му е титлата “деспот”, а от 1259 г. е съимператор. Спечелва две важни военни битки над епирския деспот Михаил II и над княза на Ахая (1259 г.). Освобождава византийската столица от латинците. На 15 август 1261 г. тържествено влиза в Константинопол. Коронясан е в църквата “Св. София”, с което възстановява Византийската империя. Търси сближаване с България (омъжва племенницата си Мария за българския цар Константин Асен). Чрез ловки дипломатически ходове спечелва татарския хан Ногай за съюзник срещу България. Малко преди смъртта си (11 декември 1282 г.) написва автобиография. \r\n \r\n \r\n1139 г. \r\nАфонсо I Енрикеш побеждава маврите в битката при Урик и се обявява за крал на Португалия. Тази година се приема за родоначална на Португалската държава. Афонсо I Енрикеш, наречен още Завоевателя, е националният герой на страната. \r\n \r\n \r\n На тази дата са родени: \r\n1967 г. \r\nРоден е Мат ле Бланк - американски актьор. Първата му роля е през 1988 г. в \"TV 101\". Мат ле Бланк става известен с участието си в сериала “Приятели”. Номиниран е за \"Еми\" и за \"Златен глобус\" през 2003 г. като най-добър актьор в същия сериал. \r\n \r\n \r\n1929 г. \r\nРоден е Василий Макарович Шукшин - руски писател, кинорежисьор и актьор. Завършва Режисьорския факултет на ВГИК през 1960 г. Започва да печата произведенията си от 1959 г. През 1963 г. публикува сборника с разкази “Селяни”. По негов сценарий е сниман филмът “Живее такъв момък” (1964 г.). Снима се във филмите: “Двамата Фьодоровци”, “Искам думата” (1967 г.), “Те се сражаваха за родината” (1975 г.) и др. Василий Макарович Шукшин умира на 2 октомври 1974 г. Погребан е в Москва. \r\n \r\n \r\n1905 г. \r\nРоден е Елиас Канети - австрийски писател. Роден е в България. Завършва естествени науки във Виена, защитава докторат по философия. През 1938 г. емигрира в Лондон през Париж. Завещава личната си библиотека (15 000 тома) и личния си архив с непубликувани лекции, ръкописи и писма на Централната библиотека в Цюрих. Автор е на гротескно-сатиричния роман “Заслепението” (1935 г.), на комедиите “Сватба” (1932 г.) и “Комедия на суетата” (1934 г.), на пиесата “Обречените” (1956 г.) и на сатиричното либрето “Маймунска опера” (1950 г.), на есеистичната книга “Масите и властта” (1960 г.; т. II излиза през 1973 г.), “Гласовете на Маракеш” (1967 г.), на есета върху кореспонденцията на Ф. Кафка “Другият процес” (1969 г.), книга със статии и разговори “Раздвоеното бъдеще” (1972 г.), на есеистичната книга “Власт и оцеляване” (1972 г.), на книга с характеристични скици “Подслушвачът” (1974 г.), есето “Професията на писателя” (1976 г.), биографичните книги “Спасеният език” (1977 г.) и “Факел в ухото” (1980 г.). Носител на литературните награда “Г. Бюхнер” (1972 г.), “Н. Закс” (1975 г.), “Г. Келер” (1977 г.). Получава и Нобелова награда за литература през 1981 г. Елиас Канети умира на 14 август 1994 г. в Цюрих, Швейцария. \r\n \r\n \r\n1016 г. \r\nРоден е Казимир I Възстановител - полски княз (от 1038 г. или 1039 г.) от династията Пясти. Управлява в периода на упадък на централната власт и по време на широко антифеодално селско движение, като разчита на помощта на германския император Хенрих III. Води политика на обединение на полските земи. С подкрепата на Киевска Русия, с която сключва съюз (около 1039 г.), успява да си върне Мазовия през 1047 г. и Силезия през 1054 г. Укрепва независимостта на Полската църква от висшето германско духовенство. Казимир I Възстановител умира на 28 ноември 1058 г. \r\n \r\n \r\n На тази дата умират: \r\n1794 г. \r\nУмира Андре Мари Шение - френски поет и публицист. През 1781 г. завършва Наварския колеж в Париж. Още в ранна възраст е поклонник на класическата древност. Превежда Анакреон и Сафо. Цялото му творчество остава под влияние на античните гръцки образци в лириката. Поезията му е публикувана посмъртно: “Оди” и “Ямби” (1819 г.). Посреща възторжено революцията от 1789 г., но не приема якобинския терор. В създадения от него в. “Журнал дьо Пари” напада остро Робеспиер и Коло д’Ербоа, а по-късно оправдава убийството на Марат. Андре Мари Шение е арестуван през март 1794 г. по заповед на Робеспиер и е гилотиниран на 24 юли същата година. \r\n \r\n \r\n1564 г. \r\nУмира Фердинанд I Хабсбургски - пръв крал (от 1526 г.) на Бохемия и Унгария от династията на Хабсбургите. Той е роден на 10 март 1503 г. в Алкала де Енарес, Испания. През 1556 г. става император на Свещената римска империя. Утвърждава се като крал само в част от Унгарското кралство след продължителна борба с трансилванския войвода Я. Запойяи и войските на Османската империя, достигнали до стените на Виена през 1529 г. Провежда редица административни реформи, насочени към усилване на централната власт. Става император след отричането на Карл V през 1556 г. и е коронован през 1558 г. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.07.25", "title": "Денят 25 юли в световната история"}
{"url": "http://www.focus-news.net/news/2019/07/25/2683684/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "Свети Kиприянови молитви ще бъдат отслужени в митрополитската катедрала „Св. Неделя”, предаде репортер на  Агенция „Фокус” . Молитвите ще бъдат отслужени след редовната света Литургия от 10.00 часа. Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.07.25", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/07/25/2683680/burgas-v-grada-shte-se-provede-preskonferentsiya-za-protsedurata-prerabotvane-na-produktite-ot-ribolov-i-akvakulturi.html", "text": "В града ще се проведе пресконференция по повод обявената процедура за подбор на проектни предложения № BG14MFOP001 - „Преработване на продуктите от  риболов и аквакултури”. Тя ще се състои от 11.00 часа в Община Бургас. Това съобщиха от пресцентъра на  Общината . Сред участниците ще бъдат кметът Димитър Николов и заместникът му Руска Бояджиева.  \r\n Цели на процедурата:   \r\nПрилагането на мярката е насочено към изграждането на нови и модернизация на съществуващи предприятия:   \r\n- Модернизация на предприятията, чрез която да се намали вредното въздействие върху околната среда – емисии на парникови газове, опасни вещества, намаляване на отпадъците и т. н.;  \r\n- Разработване и/или внедряване на нови продукти, процеси, услуги, технологии; системи за управление на производство и/или организация;  \r\n- Разширяване на асортимента от обработени/преработени продукти на риболова и аквакултурата;  \r\n- Подобряване условията на труд в предприятията;  \r\n- Добавяне на стойност и по-пълното оползотворяване на произведената в страната аквакултура съгласно МНСПА.  \r\n Териториален обхват:   \r\nПроектите по настоящата процедура трябва да се изпълняват на територията на Местната инициативна рибарска група - Бургас – Камено, която обхваща:  \r\n- Част от град Бургас, включваща настоящите квартали от землищата на „Крайморие“, „Меден рудник“ и Рибарското селище (Ченгене скеле);  \r\n- община Бургас: с. Маринка, с. Извор, с. Твърдица и с. Димчево;  \r\n- община Камено: гр. Камено и селата: Кръстина, Винарско, Вратица, Трояново, Желязово, Русокастро, Ливада, Тръстиково, Константиново, Полски извор, Черни връх, Свобода.  \r\nДопустими кандидати по мярката са малки и средни предприятия – юридически лица или еднолични търговци, регистрирани по Търговския закон или Закона за кооперациите. Кандидатите трябва да имат седалище на територията на МИРГ Бургас – Камено.", "date": "2019.07.25", "title": "Бургас: В града ще се проведе пресконференция за процедурата „Преработване на продуктите от риболов и аквакултури”"}
{"url": "http://www.focus-news.net/news/2019/07/25/2683682/stolichniyat-obshtinski-savet-shte-razgleda-godishniya-otchet-za-izpalnenieto-na-byudzheta-na-obshtinata-za-2018-g.html", "text": "Столичният общински съвет ще разгледа годишния отчет за изпълнението на бюджета на Общината към 31 декември 2018 г. Това предвижда  дневният ред  на Общинския съвет. 80-то заседание ще започне от 10.00 часа. Съветниците ще разгледат и доклад относно промяна на бюджета на Общината за второто тримесечие на 2019 г. На заседанието ще бъде обсъден и доклад относно  приемане на условия на Националния дарителски фонд „13 Века България“ за реализиране безвъзмездното придобиване от Столична община на правото на собственост върху недвижим имот – собственост на Фонда, в район „Витоша“. Общинският съвет ще обсъди актуализиране на „Програма за придобиване, управление и разпореждане с общинска собственост на Столична община за 2019 г.“ Предвидено е и разглеждане на доклад относно „Интегрирана стратегия за прилагане на избрани успешни „интелигентни решения“ в районите Оборище, Средец и Триадица“. Дневният ред предвижда и обсъждане на доклад по „Програмата за управление на качеството на атмосферния въздух на територията на Столична община“ за намаляване на емисиите и достигане на установените норми на фини прахови частици.", "date": "2019.07.25", "title": "Столичният общински съвет ще разгледа годишния отчет за изпълнението на бюджета на Общината за 2018 г."}
{"url": "http://www.focus-news.net/news/2019/07/25/2683683/shumen-dvizhenieto-po-patya-kaspichan-shumen-tryabva-da-se-osashtestvyava-s-povisheno-vnimanie-ot-km-137-do-km-146-poradi-remont.html", "text": "Движението по главен път І-2 в участъка Каспичан – Шумен трябва да се осъществява с повишено внимание от км 137 до км 146 поради ремонтни дейности по асфалтовата настилка, предаде репортер на  Радио „Фокус“ - Шумен . Върбишки проход е затворен за всички пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. Пътните настилки в областта са сухи, видимостта е нормална. \r\nИвелина ИВАНОВА", "date": "2019.07.25", "title": "Шумен: Движението по пътя Каспичан – Шумен трябва да се осъществява с повишено внимание от км 137 до км 146 поради ремонт"}
{"url": "http://www.focus-news.net/news/2019/07/25/2683685/dobrich-legendata-na-balgarskiya-futbol-hristo-stoichkov-shte-poseti-kavarna-na-25-yuli.html", "text": "Легендата на българския футбол Христо Стоичков ще посети Каварна на 25 юли. Това съобщиха от пресцентъра на  Община Каварна . Стоичков ще даде пресконференция от 15.00 часа в заседателната зала на Общината. Официалната част на събитието ще е от 18.00 часа на стадион „Калиакра“.", "date": "2019.07.25", "title": "Добрич: Легендата на българския футбол Христо Стоичков ще посети Каварна на 25 юли"}
{"url": "http://www.focus-news.net/news/2019/07/25/2683679/tsvetan-iliev-asotsiatsiya-na-industrialnite-svinevadi-afrikanskata-chuma-e-ikonomicheska-bolest-i-ne-okazva-vliyanie-varhu-choveshkoto-zdrave.html", "text": "Африканската чума по свинете е икономическа болест и не оказва влияние върху човешкото здраве. Това каза в сутрешния блок „Добро утро, България“ на  Радио „Фокус“  Цветан Илиев, член на УС на Асоциацията на индустриалните свиневъди и Асоциацията на месопреработвателите в България. Той изрази притесненията на бранша, свързани основно с разпространението на болестта и щетите, които тя нанася на свиневъдите, както и по отношение на това как потребителите и търговските вериги възприемат новините около заболяването. Цветан Илиев подчерта, че пазарът неправилно и погрешно възприема, че има опасност за консуматора заради неинформираността на голяма част от населението за това какво представлява болестта африканска чума по свинете. По думите му тя съществува в множество държави в Европа повече от 60 години, като в този период няма нито един случай на човек, пострадал от болестта. „Искам да подчертая, че това е икономическа болест, която причинява единствено смъртност по прасетата и щети на стопаните, които ги отглеждат, както и щети на държавите, които трябва да компенсират тези стопани, когато унищожават животните им с цел ограничаване на разпространението на болестта. Всички мерки, които се предприемат, са единствено и само свързани с това да се ограничат икономическите последици за свиневъдите и нямат нищо общо с това да бъде предпазен човекът и неговото здраве. Министър Десислава Танева е права по отношение на начина, по който човек може да бъде преносител. Затова хората трябва да бъдат много отговорни и да не изхвърлят хранителни отпадъци неконтролируемо. Чрез хранителните отпадъци те могат да разнесат болестта. Ако консумират примерно салам, който евентуално би могъл да им вирус на болестта и този салам бъде хвърлен на полето и там го яде диво прасе, то може да се зарази“, обясни той. Според Цветан Илиев неправилното и погрешно възприемане на болестта се отразява на индустрията, като в последните дни има тревожни запитвания и от страна на търговски вериги, и от страна на по-малки производители. Болестта е безопасна за хората, свинско месо и производни продукти могат да бъдат употребявани, категоричен е той.  \r\nЕлеонора ЧОЛАКОВА", "date": "2019.07.25", "title": "Цветан Илиев, Асоциация на индустриалните свиневъди: Африканската чума е икономическа болест и не оказва влияние върху човешкото здраве"}
{"url": "http://www.focus-news.net/news/2019/07/25/2683687/blagoevgrad-izvarshva-se-nastroyka-na-dilatatsionni-fugi-na-mosta-nad-reka-logodashka-na-am-struma-dvizhenieto-shte-se-prenasochva-po-glaven-pat-e-79.html", "text": "Безпроблемно се извършва предвижването по основните пътни артерии в областта. Това съобщиха за  Радио „Фокус“ – Пирин  от Областно пътно управление – Благоевград. Движението по автомагистрала „Струма“, главен път Е-79 и второкласен път Симитли – Гоце Делчев се осъществява нормално. През изминалата нощ обстановката е била спокойна и няма регистрирани тежки пътни инциденти. До 28 юли ще се извършва настройка и калибриране на дилатационните фуги на съоръжението над р. Логодашка при 93-ти км на лот 3.1 от АМ „Струма“. Поетапно ще е затворено първо платното за София, а след това и платното за Кулата. Движението ще се пренасочва по главен път Е-79. В региона няма въведени други ограничения за движението на леки и товарни автомобили. \r\nЛивия НИНОВА", "date": "2019.07.25", "title": "Благоевград: Извършва се настройка на дилатационни фуги на моста над река Логодашка на АМ „Струма“, движението ще се пренасочва по главен път Е-79"}
{"url": "http://www.focus-news.net/news/2019/07/25/2683690/plovdiv-v-grada-shte-bade-predstavena-izlozhbata-foto-grats-selektsiya-iii.html", "text": "В града ще бъде представена изложбата „Фото Грац селeкция III”. Това съобщиха за  Радио „Фокус“ – Пловдив  от Фондация „Пловдив 2019“. Откриването ще се състои от 19.00 часа в СКЛАД на ул. „Екзарх Йосиф“. Тя представя 20 съвременни автора, които разкриват разнообразието на фотографската сцена от австрийския регион с център Грац, който е Европейска столица на културата за 2003 г. Творбите показват контраста между различните техники и работата с тях в няколко възрастови групи и отразяват както актуални теми, така и лични подходи към фотографията като медия. Използваните техники варират от аналогова черно-бяла фотография, цианотипи, фотограми и експериментална фото обработка до класически фотографски методи и техники. Селектираните около 70 фотографии представят актуалното творчество на международно работещи артисти, както представители на академичните, така и на непрофесионалните фотографски среди, работещи в широк спектър значими теми – от култура, идентичност и религия до механизми за контрол на политическите сили. \r\nВ подбора на куратора на изложбата Герхард Грос могат да се видят запечатани процеси от конфликтната зона между урбанистика и природа, насочващи вниманието към глобалните ефекти на човешкото съществуване, но често и към паралелни светове на лична чувствителност. В отделни изображения и серии се очертават въпроси за възприемането на реалността – във фиктивни картини, документални фотографии и дори в социологически изследвания на реални жизнени пространства. \r\nФотографиите ще останат в Пловдив до 25 август и могат да се видят от вторник до неделя във времето от 11.00 до 19.00 часа. Входът е свободен.", "date": "2019.07.25", "title": "Пловдив: В града ще бъде представена изложбата „Фото Грац селeкция III”"}
{"url": "http://www.focus-news.net/news/2019/07/25/2683686/politico-italiya-priema-poveche-migranti-ot-germaniya-otkolkoto-ot-libiya.html", "text": "талия има проблем с миграцията, но той не е такъв, какъвто си мислят в Рим. За да илюстрира предизвикателствата, пред които е изправена страната, министърът на вътрешните работи на Италия Матео Салвини продължава да сочи с пръст хората, идващи с лодки през Средиземно море. В действителност, обаче, Италия приема повече мигранти от европейските страни, отколкото са тези, които влизат в страната след предприемане на опасното пътуване през морето от либийското крайбрежие, показва анализ на европейската редакция на  Politico . \r\nБроят на мигрантите, пристигащи по море, е паднал от над 180 000 през 2016 г. до малко над 3 000 през настоящата година. Най-големият приток на търсещи убежище в Италия е от север – от други европейски страни, които изпращат мигранти обратно в Италия в съответствие с Дъблинския регламент. \r\nВ него се посочва, че страната на пристигане на мигранта е отговорна за снемането на пръстови отпечатъци и регистрирането му, обработката на молбата му за убежище, приемането му, ако му е предоставена някаква форма на закрила и изпращането обратно в родината му, в случай че му е отказано право да остане.  \r\nАко мигрантите предприемат пътуване към другите страни от Европейския съюз – например в Германия, то те имат право да ги върнат обратно там, където за първи път са стъпили на Стария континент. През 2018 г. Италия прие повече от 6300 мигранти съгласно Дъблинското споразумение, най-високият брой досега. Той е почти два пъти по-голям от този на пристигналите в същия период с лодка през Средиземно море.  \r\nМиналата година само Германия е изпратила обратно в Италия 2 292 търсещи убежище, а през настоящата година може да се очаква, че броят им ще е дори по-голям. За сравнение, по-малко от 1 200 мигранти са пристигнали с лодка от Либия през първите седем месеца на 2019 г .; общият им брой за годината се очаква да бъде около 1 900. \r\nИ все пак, въпреки нарастващия брой на търсещите убежище, които пристигат от други страни от ЕС, Италия приема много по-малко, отколкото би било, ако правилата на Дъблинския регламент се спазват изцяло. Рим се бори с дъблинската система в продължение на години, като твърди, че тя е „несправедлива“ и настоява правилата да бъдат преразгледани. Усилията му обаче са без особен успех.  \r\n \r\n Тереза Герова", "date": "2019.07.25", "title": "Politico: Италия приема повече мигранти от Германия, отколкото от Либия"}
{"url": "http://www.focus-news.net/news/2019/07/25/2683692/dobrich-vavezhda-se-vremenna-organizatsiya-na-dvizhenieto-po-ulitsite-maksim-gorki-i-sv-sv-kiril-i-metodiy.html", "text": "Въвежда се временна организация на движението по улиците „Максим Горки“ и „Св. св. Кирил и Методий“ в Добрич. Това съобщиха от пресцентъра на  Общината . \r\nОт 08.00 часа до 17.00 часа се затваря за движение ул. „Максим Горки“ от бул. „3-ти март“ до ул. „Св. св. Кирил и Методий“.  В същите дни ще бъде затворена за движение и ул. „Св. св.Кирил и Методий“ в участъка от ул. „Сан Стефано“ до ул. „Максим Горки“.  \r\nОбщината призовава да не се паркира на улиците, за да не се затрудняват строителните дейности.", "date": "2019.07.25", "title": "Добрич: Въвежда се временна организация на движението по улиците „Максим Горки“ и „Св. св. Кирил и Методий“"}
{"url": "http://www.focus-news.net/news/2019/07/25/2683694/pregled-na-osnovnite-temi-v-dobrudzhanskiya-pechat.html", "text": "„Брюксел плаща близо 9 милиона евро за земеделието ни“,  съобщава вестник  „Добруджанска трибуна“ . Общата сума, която страната ни ще получи, е в размер на 8 989 009 евро. Това е станало ясно след проведено гласуване по време на заседание на комитета по селскостопански фондове, което се е провело в Брюксел този месец. „Доброволци от десет държави възстановяват базиликата в Палматис“, съобщава всекидневникът. Доброволците са от България, Русия, Япония, Индия, Китай, Косово, Албания, САЩ, Испания и Германия. Крепостта Палматис се намира край село Оногур в Община Тервел. Проектът е с партньори European heritage volunteers и Регионален исторически музей в Добрич. Доброволците ще работят в продължение на 2 седмици. Те ще консервират олтарната преграда и синтрона на раннохристиянската базилика. От спортната страница – „На финал в Баку размята чука Валентин Андреев“. В един единствен опит състезателят на Спортния клуб по лека атлетика „Черно море“ в Балчик се е класирал за финала в хвърлянето на чук на Европейския младежки олимпийски фестивал в Азербайджан. В столицата на тази страна в рамките на седмица таланти на възраст на възраст между 14 и 18 години от Стария континент ще спорят за отличия в девет спортни дисциплини.  \r\n„Христо Стоичков пристига в Каварна със Златната топка“, съобщава другият регионален вестник  „Нова добруджанска трибуна“ . Най-добрият български футболист ще бъде гост на морския град днес. Той ще се срещне в 18.00 часа с привържениците на футбола на стадион „Калиакра“, където ще представи биографичната си книга „Христо Стоичков. Историята“. Всички желаещи ще могат да се снимат за спомен с Христо Стоичков както и да получат автограф върху биографията на Камата. Това се случва 25 години след световното по футбол в САЩ. „БСП издигна кандидатури за общински кметове в три общини на Добричка област“, съобщава изданието. Още на пети юли се е състоял партийният форум в Генерал Тошево. Там е издигната кандидатурата на Валентин Димитров, който и сега е кмет на добруджанското градче. На 19 юли организацията на БСП в Община Крушари е издигнала за кмет избрания за лидер на партията през 2016 година бизнесмен Здравко Здравков. Няколко дни по-късно общинската конференция на БСП в Каварна е издигнала кандидатурата на сегашния кмет Нина Ставрева. Партийните форуми в останалите общини на Добричка област предстоят. В град Добрич ще бъде оповестено името на кандидата от БСП на втори септември. „Фолклор без граници“ - феерия от красота, музика и екзотика“, съобщава всекидневникът. За пореден път градът е бил домакин на фестивала. Той се е провел от 22 до 24 юли и е събрал стотици добричлии на площад „Свобода“.", "date": "2019.07.25", "title": "Преглед на основните теми в добруджанския печат"}
{"url": "http://www.focus-news.net/news/2019/07/25/2683681/faz-anegret-kramp-karenbauer-poseshtava-germanski-voennosluzheshti-kray-potsdam.html", "text": "Ден след встъпването си в длъжност, новият министър на отбраната на ФРГ Анегрет Крамп-Каренбауер ще посети военнослужещи, дислоцирани близо до столицата на Бранденбург – Потсдам, съобащава националният ежедневник  Die Frankfurter Allgemeine Zeitung . \r\nВ района е разположено командването на 12 чуждестранни мисии с около 3 200 войници. Най-големите и най-важни са тези в Мали, Афганистан и в борбата срещу терористичната организация „Ислямска държава“ в Сирия и Ирак. \r\nВ момента се обсъжда дали Германия да участва в европейска военна мисия, предложена от Обединеното кралство за защита на търговските кораби в Ормузкия пролив. Разговорите продължават. В стратегически важния проток в Персийския залив бе задържан британски танкер, припомня изданието.  \r\nВ сряда Крамп-Карренбауер направи първото си посещение на военни. То бе в Целе, Долна Саксония. Кога новият военен министър на Берлин планира да посети за първи път ще посети германски войници в чужбина, все още не е ясно. \r\n \r\n Тереза Герова", "date": "2019.07.25", "title": "FAZ: Анегрет Крамп-Каренбауер посещава германски военнослужещи край Потсдам"}
{"url": "http://www.focus-news.net/news/2019/07/25/2683691/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Избирането на Борис Джонсън за нов премиер на Великобритания, първите стъпки на Анегрет Крамп-Каренбауер като нов министър на отбраната на ФРГ, проблемът с мигрантите в Италия, както и предстоящото гласуването за избирането на Педро Санчес на премиерския пост в Испания са част от са част от основните теми, върху които акцентират водещите европейски издания . \r\n \r\n \r\n*** \r\n   Страхът от нови избори в Испания може да доведе до постигане на споразумение за правителство в последния момент, коментират в редакцията на националния ежедневник  El Pais , като припомнят, че в гласуването във вторник действащият министър-председател Педро Санчес не успя да спечели необходимата подкрепа за утвърждаването му на поста.  \r\nОт редиците на Испанската социалистическа работническа партия (ИСРП) потвърдиха, че новите избори няма да бъдат от полза за партията. Нарастващият риск от насрочването на такива увеличават шансовете ИСРП и „Унидас Подемос“ най-накрая да постигат споразумение за формирането на правителство.  \r\nВъв вторник действащият министър-председател на Испания Педро Санчес загуби първия кръг от гласуването за избирането му на премиерски пост. От 350-те депутати в законодателния орган в Мадрид отсъстваха четирима - лидерите на движението за каталунската независимост, които са в затвора в очакване на присъдите си за събитията от началото на октомври 2017 г. в североизточния испански регион. Този факт обаче не променя аритметиката в залата, тъй като Санчес все още се нуждае от 176 гласа - половината от депутатите плюс един, за да остане на власт.  След ден и половина разисквания, Санчес си осигури 124 гласа „за“, 123 от които - от неговата партия (ИСРП) и един допълнителен от малката регионална партия на Кантабрия. Въздържалите се в гласуването бяха 52-ма. Сред липсващите гласове бяха тези на членовете на консервативната Народна партия (НП), дясноцентристката „Граждани“, крайнодясната „Вокс“ и  \r\nКаталунската републиканска левица. \r\nБлизо три месеца след победата на общите избори, Санчес се опитва до последната минута да събере достатъчно гласове, за да сформира правителство. Последните му думи преди гласуването по-рано тази седмица бяха към „Унидас Подемос“, НП и „Граждани“, които призова да проявят „щедрост“ и да подходят към ситуацията „отговорно“.  \r\nАко Санчес се провали и при второто гласуване, ще има двумесечен срок за намиране на нов кандидат за поста, след което Испания може да бъде изправена пред нови избори през есента, четвъртите за по-малко от четири години. \r\nСанчес преговаря седмици с Пабло Иглесиас, лидерът на „Унидас Подемос“, в опит да постигне споразумение за правителство. Но преговорите са в застой и във вторник партията се въздържа - знак, че все още може да има надежда за постигане на споразумение преди втория кръг на гласуването в следобедните часове на деня.  \r\nВ същото време, други регионални партии, които може би държат ключа към успеха на Санчес, като Баската националистическа партия, каталунските републиканци и малката партия на Валенсия оказват натиск за сключване на сделка с цел предотвратяване на нови избори.  \r\nЛидерите на „Унидас Подемос“ увериха, че са отворени за сделка в последната минута, стига ИСРП да им предложи нещо повече от „декоративни\" позиции в бъдещото правителство. След като Санчес посочи желанието на Иглесиас да бъде част от кабинета като основен препъни-камък на споразумението, миналия уикенд той се оттегли от преговорите. \r\nСпоред партията на Иглесиас ИСРП искат нови избори в страната, въпреки че източници от Ла Монклоа отричат категорично твърдението. Испания вече е провела четири избори тази година: общи, местни, регионални и европейски, а изтощеният електорат може би не желае да излезе на гласуване пети път, подчертават от редакцията. \r\n \r\n \r\n*** \r\n талия има проблем с миграцията, но той не е такъв, какъвто си мислят в Рим. За да илюстрира предизвикателствата, пред които е изправена страната, министърът на вътрешните работи на Италия Матео Салвини продължава да сочи с пръст хората, идващи с лодки през Средиземно море. В действителност, обаче, Италия приема повече мигранти от европейските страни, отколкото са тези, които влизат в страната след предприемане на опасното пътуване през морето от либийското крайбрежие, показва анализ на европейската редакция на  Politico . \r\nБроят на мигрантите, пристигащи по море, е паднал от над 180 000 през 2016 г. до малко над 3 000 през настоящата година. Най-големият приток на търсещи убежище в Италия е от север – от други европейски страни, които изпращат мигранти обратно в Италия в съответствие с Дъблинския регламент. \r\nВ него се посочва, че страната на пристигане на мигранта е отговорна за снемането на пръстови отпечатъци и регистрирането му, обработката на молбата му за убежище, приемането му, ако му е предоставена някаква форма на закрила и изпращането обратно в родината му, в случай че му е отказано право да остане.  \r\nАко мигрантите предприемат пътуване към другите страни от Европейския съюз – например в Германия, то те имат право да ги върнат обратно там, където за първи път са стъпили на Стария континент. През 2018 г. Италия прие повече от 6300 мигранти съгласно Дъблинското споразумение, най-високият брой досега. Той е почти два пъти по-голям от този на пристигналите в същия период с лодка през Средиземно море.  \r\nМиналата година само Германия е изпратила обратно в Италия 2 292 търсещи убежище, а през настоящата година може да се очаква, че броят им ще е дори по-голям. За сравнение, по-малко от 1 200 мигранти са пристигнали с лодка от Либия през първите седем месеца на 2019 г .; общият им брой за годината се очаква да бъде около 1 900. \r\nИ все пак, въпреки нарастващия брой на търсещите убежище, които пристигат от други страни от ЕС, Италия приема много по-малко, отколкото би било, ако правилата на Дъблинския регламент се спазват изцяло. Рим се бори с дъблинската система в продължение на години, като твърди, че тя е „несправедлива“ и настоява правилата да бъдат преразгледани. Усилията му обаче са без особен успех. \r\n \r\n*** \r\n  Ден след встъпването си в длъжност, новият министър на отбраната на ФРГ Анегрет Крамп-Каренбауер ще посети военнослужещи, дислоцирани близо до столицата на Бранденбург – Потсдам, съобащава националният ежедневник  Die Frankfurter Allgemeine Zeitung . \r\nВ района е разположено командването на 12 чуждестранни мисии с около 3 200 войници. Най-големите и най-важни са тези в Мали, Афганистан и в борбата срещу терористичната организация „Ислямска държава“ в Сирия и Ирак. \r\nВ момента се обсъжда дали Германия да участва в европейска военна мисия, предложена от Обединеното кралство за защита на търговските кораби в Ормузкия пролив. Разговорите продължават. В стратегически важния проток в Персийския залив бе задържан британски танкер, припомня изданието.  \r\nВ сряда Крамп-Карренбауер направи първото си посещение на военни. То бе в Целе, Долна Саксония. Кога новият военен министър на Берлин планира да посети за първи път ще посети германски войници в чужбина, все още не е ясно. \r\n \r\n*** \r\n  С оглед на продължаващото напрежение между Турция, Брюксел  и Вашингтон, беше напълно разумно новото гръцко правителство на премиера Кириакос Мицотакис да се съсредоточи предимно върху Кипър и Егейско море, а не над Западните Балкани, за периода, докато САЩ позволят темата да е начело на дневния ред, а, както се оказа, това не беше за дълго, пише базираното в Брюксел издание  New Europe  в материал, представен без редакторска намеса. \r\nТъй като отношенията между САЩ и Турция продължават да се влошават, Гърция все повече се възприема като държава на фронтовата линия, макар и явно не е източник на настоящите напрежения в Егейско и Източно Средиземноморие, които произтичат главно от решенията на Анкара за военни поръчки и енергийната й политика. \r\nМакар че се очакваше САЩ бързо да се свърже с новото гръцко правителство, скоростта, с която гръцкият външен министър Никос Дендиас се катапултира във Вашингтон, беше изненадваща и, да се надяваме, че е била значителна по отношение на посланието към Анкара. \r\nЗа съжаление Вашингтон изглежда по-малко заинтересован от непосредствените нужди на Гърция в областта на сигурността и повече се интересува от това да натискане новото правителство на Мицотакис да се придържа към условията на Преспанския договор с преименуваната Северна Македония. Депутатите от партията \"Нова Демокрация\"  се противопоставиха категорично на договора за името, докато бяха в опозиция, предизвиквайки два вота на недоверие по случая, със знанието, че населението на Гърция се противопоставя на сделката. \r\n \r\n Дендиас се изстрелва към Вашингтон \r\n \r\nВ последната си статия преди изборите на 7 юли в Гърция, New Europe предсказа, че Атина ще бъде получател на топла американска \"меча прегръдка\" по няколко причини. Първо, развиващата се ситуация с Турция и Кипър ще изисква незабавни отворени линии с новото правителство в Атина. \r\nОсвен това отношенията между Вашингтон и бившия премиер Алексис Ципрас бяха възприемани от повечето гърци и със сигурност от „Нова Демокрация“, като твърде близки и някои в Атина и Вашингтон погрешно твърдяха, че двустранните връзки са достигнали историческия зенит, докато шумно празнуваха сътрудничеството между САЩ и Гърция в Югоизточна Европа, въпреки че Атина, при правителството на СИРИЗА, не можеше да предостави финансови ресурси или инвеститори. \r\nСъответно, след тази демонстрация, спечелването на доверието на правителството на Мицотакис ще отнеме известно време, въпреки че сега трябва да е по-лесно, когато Гърция е избрала министър-председател, тясно свързан с либералните икономически политики и силно подкрепящ развитието на частния сектор, като по същество поставя Атина на същата идеологическа и икономическа честота като Вашингтон. \r\nДори преди правителството на Мицотакис да успее да завърши необходимия дебат по програмата/политиката и да проведе процедурен вот на доверие, който мина на 22 юли, Дендиас трябваше да участва в широк кръг от срещи като нов външен министър на Гърция, но всичко това е нормална част от това портфолио и е с двойна важност, тъй като ЕС се готви за своята ваканция през август. \r\nСрещите на Дендиас в САЩ не биха се случили толкова бързо, след като той встъпи в длъжност, ако държавният секретар на САЩ Майк Помпео не беше водещ на конференция на високо равнище по въпросите на религиозната свобода във Вашингтон, второто подобно събитие и очевидно нововъзникващо и донякъде разединяващо звено за американската дипломация в бъдеще. \r\nСъответно, Дендиас успя да организира първоначалната си двустранна среща с Помпео на 17 юли в кулоарите на това голямо събитие, като в същото време спечели положителни отзиви от администрацията на Тръмп за участието си в конференцията само 10 дни след изборите в Гърция. Посещението на Дендиас се съсредоточи върху въпросите около Източното Средиземноморие и включваше срещи със съветника по националната сигурност Джон Болтън и сенатора от демократите Робърт Менендес, един от най-силните поддръжници на по-дълбокото ангажиране на САЩ в Източното Средиземноморие в Сената. \r\n \r\n Темата за Югоизточна Европа не се засяга публично. Рийкър в Атина и Скопие, защо сега? \r\n \r\nС оглед на напрежението в Източното Средиземноморие наистина е любопитно, че изпълняващият длъжността помощник-секретар по европейските и евразийските въпроси Филип Рийкър набързо насрочи пътуване само до Атина, Солун и Скопие за 22-27 юли, официално обявено едва в края на 21 юли. Назначаването му за заместник на бившия помощник-секретар Уес Мичъл по-рано тази година беше възприето с тревога в Гърция, тъй като Рийкър има силна кариерна връзка със страната, известна като Северна Македония. \r\nРийкър не е официално потвърден в позицията си в Държавния департамент, което повдига въпроси за половингодишното закъснение. Преди това е бил посланик на САЩ в Скопие и служител в офиса за публична дипломация в Скопие по-рано в кариерата си. Въпреки че Рийкър е добре известен с битките си с бившия премиер и твърдоглавия националист Никола Груевски по време на престоя си в Скопие благодарение на Уикилийкс, политическата динамика утвърждава много тесните му връзки с тогавашните опозиционни политици от Социалдемократическия съюз на Македония (СДСМ) и други, които днес управляват Северна Македония. \r\nСъобщението на Държавния департамент от 21 юли описва гръцката част от пътуването на Рийкър като такава: \r\n„Действащият помощник-секретар по европейските и евроазиатските въпроси Филип Т. Рийкър ще пътува до Гърция и Северна Македония през юли, за да влезе в контакт с представители на правителството, гражданското общество и бизнес лидери. В Атина посланик Рийкър ще се срещне с външния министър Никос Дендиас и други нови правителствени лидери, за да обсъдят основните въпроси на двустранните отношения, включително търговията и инвестициите, сътрудничеството в областта на сигурността и отбраната, регионалната стабилност и енергетиката. Той ще участва и в дискусия на кръгла маса с предприемачи и бизнес лидери. В Солун посланик Рийкър ще се срещне с местните власти, религиозни и бизнес лидери“. \r\nЯсно е, че в Държавния департамент не е имало апетит да се отправи открито предизвикателство към новото правителство на Мицотакис по въпроса за Преспанския договор, но употребата на израза „регионална стабилност“ в списъка на Вашингтон с така наречените двустранни основни въпроси трябва да се разбира като поддържане на тази тема високо в двустранния дневен ред. Интересно е да се отбележи, че от 23 юли, централният ден на срещите на Рийкър в Атина, няма никакви конкретни съобщения от срещите на дипломата, включително с вече лидера на основната опозиционна партия Алексис Ципрас. \r\n \r\n***", "date": "2019.07.25", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/07/25/2683695/plovdiv-zabraneno-e-dvizhenieto-na-tezhkotovarni-kamioni-nad-12-tona-po-patya-popovitsa-bolyartsi.html", "text": "Нормално се осъществява движението на територията на областта. Това съобщиха за  Радио „Фокус“ – Пловдив  от Областното пътно управление. Засилено автомобилно движение се отчита по АМ „Тракия“. До 19.00 часа се ограничава движението по пътната връзка София - Пловдив на пътен възел „Пловдив Изток“ при км 133 на магистралата в района на Войводиново поради извършване на текущи ремонтни дейности. Няма да се спира движението по основното трасе на автомагистралата. Обходният маршрут на пътната връзка е през Пловдив по пътен възел „Север“ при км 126 и през с. Войводиново. Необходимо е шофьорите да карат внимателно, със съобразена скорост и да спазват пътната сигнализация. Забранено е движението на тежкотоварни камиони над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Забранено е и движението за всички моторни превозни средства по пътя Белица - Загражден - Давидково в участъка от км 13 до км 18. Причината за ограничението е компрометирана настилка. Ограничено е и преминаването на моторни превозни средства по-високи от 4 метра през тунелите по пътя Асеновград - Нареченски бани. Повишена опасност от падащи камъни има по направленията Кричим - Стамболийски, Бачково - Нареченски бани, Троян - Кърнаре и Юговско ханче - Югово - Лъки - Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. Пътните настилки на територията на областта са мокри на места, но нормално проходими. \r\nТрафикът на територията на град Пловдив се извършва нормално и без затруднения. По-натоварено е движението по булевардите „Найчо Цанов“, „Христо Ботев“, „Цар Борис III Обединител“, „Шести септември“, „Руски“, „Източен“ и „България“, както и по входно-изходните артерии. Пътните настилки в града са предимно сухи и проходими. Въвежда се ограничение на движението в района около стадион „Локомотив“ в Пловдив заради мач от Лига Европа. Ограничението ще е валидно за времето от 18.30 до 23.30 часа, като изцяло или поетапно ще бъде спирано движението на пътни превозни средства с пропускане на автобусите от масовия градски транспорт по ул. „Проф. Цветан Лазаров” и по ул. „Димитър Ризов”.  До 21 август ще остане затворено за движение северното платно на бул. „Никола Вапцаров“, в участъка между бул. „Македония“ и ул. „Димитър Талев“. Причината е подмяна на водопровод. Движението се извършва двупосочно в южното платно. \r\nТони МИХАЙЛОВ", "date": "2019.07.25", "title": "Пловдив: Забранено е движението на тежкотоварни камиони над 12 тона по пътя Поповица – Болярци"}
{"url": "http://www.focus-news.net/news/2019/07/25/2683689/new-europe-vanshnata-politika-na-mitsotakis-sochi-ednostranno-kam-sasht.html", "text": "С оглед на продължаващото напрежение между Турция, Брюксел  и Вашингтон, беше напълно разумно новото гръцко правителство на премиера Кириакос Мицотакис да се съсредоточи предимно върху Кипър и Егейско море, а не над Западните Балкани, за периода, докато САЩ позволят темата да е начело на дневния ред, а, както се оказа, това не беше за дълго, пише базираното в Брюксел издание  New Europe  в материал, представен без редакторска намеса. \r\nТъй като отношенията между САЩ и Турция продължават да се влошават, Гърция все повече се възприема като държава на фронтовата линия, макар и явно не е източник на настоящите напрежения в Егейско и Източно Средиземноморие, които произтичат главно от решенията на Анкара за военни поръчки и енергийната й политика. \r\nМакар че се очакваше САЩ бързо да се свърже с новото гръцко правителство, скоростта, с която гръцкият външен министър Никос Дендиас се катапултира във Вашингтон, беше изненадваща и, да се надяваме, че е била значителна по отношение на посланието към Анкара. \r\nЗа съжаление Вашингтон изглежда по-малко заинтересован от непосредствените нужди на Гърция в областта на сигурността и повече се интересува от това да натискане новото правителство на Мицотакис да се придържа към условията на Преспанския договор с преименуваната Северна Македония. Депутатите от партията \"Нова Демокрация\"  се противопоставиха категорично на договора за името, докато бяха в опозиция, предизвиквайки два вота на недоверие по случая, със знанието, че населението на Гърция се противопоставя на сделката. \r\n \r\n Дендиас се изстрелва към Вашингтон \r\n \r\nВ последната си статия преди изборите на 7 юли в Гърция, New Europe предсказа, че Атина ще бъде получател на топла американска \"меча прегръдка\" по няколко причини. Първо, развиващата се ситуация с Турция и Кипър ще изисква незабавни отворени линии с новото правителство в Атина. \r\nОсвен това отношенията между Вашингтон и бившия премиер Алексис Ципрас бяха възприемани от повечето гърци и със сигурност от „Нова Демокрация“, като твърде близки и някои в Атина и Вашингтон погрешно твърдяха, че двустранните връзки са достигнали историческия зенит, докато шумно празнуваха сътрудничеството между САЩ и Гърция в Югоизточна Европа, въпреки че Атина, при правителството на СИРИЗА, не можеше да предостави финансови ресурси или инвеститори. \r\nСъответно, след тази демонстрация, спечелването на доверието на правителството на Мицотакис ще отнеме известно време, въпреки че сега трябва да е по-лесно, когато Гърция е избрала министър-председател, тясно свързан с либералните икономически политики и силно подкрепящ развитието на частния сектор, като по същество поставя Атина на същата идеологическа и икономическа честота като Вашингтон. \r\nДори преди правителството на Мицотакис да успее да завърши необходимия дебат по програмата/политиката и да проведе процедурен вот на доверие, който мина на 22 юли, Дендиас трябваше да участва в широк кръг от срещи като нов външен министър на Гърция, но всичко това е нормална част от това портфолио и е с двойна важност, тъй като ЕС се готви за своята ваканция през август. \r\nСрещите на Дендиас в САЩ не биха се случили толкова бързо, след като той встъпи в длъжност, ако държавният секретар на САЩ Майк Помпео не беше водещ на конференция на високо равнище по въпросите на религиозната свобода във Вашингтон, второто подобно събитие и очевидно нововъзникващо и донякъде разединяващо звено за американската дипломация в бъдеще. \r\nСъответно, Дендиас успя да организира първоначалната си двустранна среща с Помпео на 17 юли в кулоарите на това голямо събитие, като в същото време спечели положителни отзиви от администрацията на Тръмп за участието си в конференцията само 10 дни след изборите в Гърция. Посещението на Дендиас се съсредоточи върху въпросите около Източното Средиземноморие и включваше срещи със съветника по националната сигурност Джон Болтън и сенатора от демократите Робърт Менендес, един от най-силните поддръжници на по-дълбокото ангажиране на САЩ в Източното Средиземноморие в Сената. \r\n \r\n Темата за Югоизточна Европа не се засяга публично. Рийкър в Атина и Скопие, защо сега? \r\n \r\nС оглед на напрежението в Източното Средиземноморие наистина е любопитно, че изпълняващият длъжността помощник-секретар по европейските и евразийските въпроси Филип Рийкър набързо насрочи пътуване само до Атина, Солун и Скопие за 22-27 юли, официално обявено едва в края на 21 юли. Назначаването му за заместник на бившия помощник-секретар Уес Мичъл по-рано тази година беше възприето с тревога в Гърция, тъй като Рийкър има силна кариерна връзка със страната, известна като Северна Македония. \r\nРийкър не е официално потвърден в позицията си в Държавния департамент, което повдига въпроси за половингодишното закъснение. Преди това е бил посланик на САЩ в Скопие и служител в офиса за публична дипломация в Скопие по-рано в кариерата си. Въпреки че Рийкър е добре известен с битките си с бившия премиер и твърдоглавия националист Никола Груевски по време на престоя си в Скопие благодарение на Уикилийкс, политическата динамика утвърждава много тесните му връзки с тогавашните опозиционни политици от Социалдемократическия съюз на Македония (СДСМ) и други, които днес управляват Северна Македония. \r\nСъобщението на Държавния департамент от 21 юли описва гръцката част от пътуването на Рийкър като такава: \r\n„Действащият помощник-секретар по европейските и евроазиатските въпроси Филип Т. Рийкър ще пътува до Гърция и Северна Македония през юли, за да влезе в контакт с представители на правителството, гражданското общество и бизнес лидери. В Атина посланик Рийкър ще се срещне с външния министър Никос Дендиас и други нови правителствени лидери, за да обсъдят основните въпроси на двустранните отношения, включително търговията и инвестициите, сътрудничеството в областта на сигурността и отбраната, регионалната стабилност и енергетиката. Той ще участва и в дискусия на кръгла маса с предприемачи и бизнес лидери. В Солун посланик Рийкър ще се срещне с местните власти, религиозни и бизнес лидери“. \r\nЯсно е, че в Държавния департамент не е имало апетит да се отправи открито предизвикателство към новото правителство на Мицотакис по въпроса за Преспанския договор, но употребата на израза „регионална стабилност“ в списъка на Вашингтон с така наречените двустранни основни въпроси трябва да се разбира като поддържане на тази тема високо в двустранния дневен ред. Интересно е да се отбележи, че от 23 юли, централният ден на срещите на Рийкър в Атина, няма никакви конкретни съобщения от срещите на дипломата, включително с вече лидера на основната опозиционна партия Алексис Ципрас. \r\n \r\nПревод и редакция:", "date": "2019.07.25", "title": "New Europe: Външната политика на Мицотакис сочи едностранно към САЩ"}
{"url": "http://www.focus-news.net/news/2019/07/25/2683697/dobrich-dvizhenieto-tryabva-da-se-osashtestvyava-s-povisheno-vnimanie-po-pat-iii-901-v-rayona-na-shabla-poradi-remont.html", "text": "Движението трябва да се осъществява с повишено внимание по път III-901 в района на Шабла поради ремонтни дейности на асфалтовата настилка. Участъкът е сигнализиран с пътни знаци, предаде кореспондент на  Радио „Фокус” – Варна . Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа. Движението по част от път III-7105 Добрич – с. Балик трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ремонтът се очаква да приключи до края на юли.  \r\nВ Добрич продължава ремонтът по част от бул. „Добруджа“, в участъка от кръстовището на бензиностанцията в посока кв. „Рилци“. Временната организация на движение на автомобили важи до приключване на планираните дейности. Заради ремонтни дейности е въведена временна организация на движение на автомобили по улиците „Максим Горки“ и „Св. св. Кирил и Методий“ днес за времето от 8.00 до 17.00 часа. Затворена за движение е ул. „Максим Горки“ в участъка от бул. „Трети март“ до ул. „Славянска и ул. „Св. св. Кирил и Методий“ - в участъка от ул. „Сан Стефано“ до ул. „Максим Горки“. Отправен е апел към водачите на автомобили да не паркират в посочените участъци, за да не възпрепятстват ремонтите дейности. В Добрич времето е ясно и слънчево, духа слаб до умерен вятър, температурата на въздуха е около 19 градуса.  \r\nЖулиета НИКОЛОВА", "date": "2019.07.25", "title": "Добрич: Движението трябва да се осъществява с повишено внимание по път III-901 в района на Шабла  поради ремонт"}
{"url": "http://www.focus-news.net/news/2019/07/25/2683700/dobrich-vremenno-shte-bade-zatvorena-za-dvizhenie-chast-ot-ulitsa-georgi-kirkov-zaradi-remont.html", "text": "От 8.30 до 17.00 часа ще бъде затворена за движение на автомобили част от улица  „Георги Кирков“ в участъка от улица „Страцин“ до блок „Пирин“ заради ремонт. Това съобщиха от пресцентъра на  Общината . Община Добрич призовава водачите на МПС да не паркират в посечения участък, за да не възпрепятстват строително-ремонтните дейности.", "date": "2019.07.25", "title": "Добрич: Временно ще бъде затворена за движение част от улица „Георги Кирков“ заради ремонт"}
{"url": "http://www.focus-news.net/news/2019/07/25/2683699/api-dvizhenieto-se-osashtestvyava-v-edna-lenta-po-pat--19-predel-razlog-v-uchastaka-predi-razlog-poradi-patnotransportno-proizshestvie.html", "text": "Движението се осъществява в една лента по път ІІ-19 Предел – Разлог в участъка преди Разлог поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Движението се регулира от „Пътна полиция\". Шофьорите е необходимо да карат в повишено внимание и съобразена скорост.", "date": "2019.07.25", "title": "АПИ: Движението се осъществява в една лента по път ІІ-19 Предел – Разлог в участъка преди Разлог поради пътнотранспортно произшествие"}
{"url": "http://www.focus-news.net/news/2019/07/25/2683698/veliko-tarnovo-v-ednata-lenta-se-osashtestvyava-dvizhenieto-po-patya-polikraishte-gorna-oryahovitsa-zaradi-remont.html", "text": "Затворена за движение е улица „Св. Климент Охридски“ във Велико Търново. В отсечката под крепостта „Царевец\" се извършва укрепване на свлачище, което ще продължи до началото на септември, съобщават за  Радио „Фокус“ – Велико Търново  от Областно пътно управление – Велико Търново. Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път „Царевец\"), ул. „Сливница“, ул. „Д. Найденов“, жп гара „Велико Търново\", по път I-4 до Южен пътен възел (двупосочно). Трафикът в старата столица е натоварен. Настилките в града и областта са сухи, като на места, където рано сутринта валя, има и мокри участъци. Времето е предимно слънчево и ясно. Интензивно е движението в района на двата пътни възела – „Южен\" и „Качица\", по булевардите „България“ и „Никола Габровски“, както и в района на Беляковско шосе. Колони от автомобил са се образували и по ул. „Магистрална“.  \r\nЗатворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Прохода на Републиката, но там остава в сила предупреждението за опасност от падащи камъни. В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4 до км 6+431. Трафикът се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.07.25", "title": "Велико Търново: В едната лента се осъществява движението по пътя Поликраище - Горна Оряховица заради ремонт"}
{"url": "http://www.focus-news.net/news/2019/07/25/2683696/spetsializiranata-prokuratura-dans-i-gdnp-razsledvat-grupa-za-danachni-prestapleniya.html", "text": "Специализираната прокуратура, ДАНС и ГДНП започнаха действия по разследване на организирана престъпна група за данъчни престъпления - избягване установяването и плащането на ДДС в особено големи размери. Това съобщиха от пресцентъра на  Апелативна специализирана прокуратура . Действията са на територията на София, Добрич и Варна. \r\nИзвършват се претърсвания и изземвания на документи в офиси на търговски дружества, жилища и автомобили. Провеждат се разпити на свидетели.", "date": "2019.07.25", "title": "Специализираната прокуратура, ДАНС и ГДНП разследват група за данъчни престъпления"}
{"url": "http://www.focus-news.net/news/2019/07/25/2683693/sofiya-v-hram-sveta-petka-v-kv-orlandovtsi-shte-se-otsluzhi-vecherna-sluzhba.html", "text": "В храм „Света Петка“ в кв. „Орландовци“ ще се отслужи вечерна служба. Това съобщиха от  Църковното настоятелство . С благословението на Негово Светейшество патриарх Неофит всеки четвъртък от 17.00 часа в храма ще се отслужва вечерна служба и Акатист на света Богородица „Скоропослушница“ пред копието на чудотворната иконата на света Богородица, изографисана в манастира Дохиар, Света Гора.", "date": "2019.07.25", "title": "София: В храм „Света Петка“ в кв. „Орландовци“ ще се отслужи вечерна служба"}
{"url": "http://www.focus-news.net/news/2019/07/25/2683649/afp-temperaturen-rekord-be-otcheten-v-belgiya-i-holandiya.html", "text": "Метеорологичната служба на Белгия регистрира в сряда рекордно висока температура от 38,9 градуса по Целзий, предава  AFP . Данните идват на фона на горещата вълна, която е обхванала цяла Западна Европа, принуждавайки властите да издадат различни по степен предупреждения за опасно време в редица държави. Това е най-високата температура в Белгия от 1833 г. насам, когато е първото документирано измерване. \r\n \r\nДруг рекорд също е счупен в сряда – Холандия обяви, че са отчетени 38,8 градуса по Целзий, което е най-високата стойност от 75 години насам в страната.  \r\n \r\nМиналата седмица предупреждения за опасно топло време бяха издадени в някои американски щати, като заради високите температури в САЩ шест души загубиха живота си. \r\n : Цанко Цолов", "date": "2019.07.25", "title": "AFP: Температурен рекорд бе отчетен в Белгия и Холандия"}
{"url": "http://www.focus-news.net/news/2019/07/25/2683702/burgas-dvizhenieto-tryabva-da-se-osashtestvyava-s-povisheno-vnimanie-na-patya-varna-burgas-v-rayona-na-s-banya-poradi-remont.html", "text": "Добри са условията за пътуване в областта. Това съобщиха за  Радио „Фокус“ – Бургас  от Областно пътно управление. Пътищата са сухи и проходими, видимостта е отлична, няма затворени пътни участъци, няма получени сигнали за инциденти. \r\nДо 19 август важи ограничение в участъка Варна – Бургас в района на с. Баня от км 183+920 до км 184+595, където движението трябва да се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Максималната скорост на движение в посочения участък е намалена на 50 км/ч. \r\nИнтензивно е движението на територията на град Бургас. Струпване на автомобили се наблюдава по входно-изходните пътни артерии на града. В централната част трафикът е интензивен, но няма образувани големи колони от автомобили в районите на възловите кръстовища, преминаването се осъществява без съществено забавяне. \r\nДеница ДИМИТРОВА", "date": "2019.07.25", "title": "Бургас: Движението трябва да се осъществява с повишено внимание на пътя Варна – Бургас в района на с. Баня поради ремонт"}
{"url": "http://www.focus-news.net/news/2019/07/25/2683703/sliven-v-selo-gavrailovo-shte-bade-otkrit-festivalat-zlatna-praskova.html", "text": "За 18-и пореден път в село Гавраилово се провежда фестивалът „Златна праскова“. В него ще се включат производители на праскови от цялата страна. Това съобщиха от пресцентъра на  Община Сливен . Официалното откриване ще се състои от 10.00 часа. Празникът ще бъде наситен с богата фолклорна програма, включваща детско музикално и танцово изкуство, както и конкурсите Мини Мис и Мини Мистър, най-бързо ядене на праскови, правене на компот от праскови, най-бърза и качествена заготовка на праскови, конкурс за обреден хляб и др. \r\nСъбитието е форма на сътрудничество между традиционните производители и се очертава като двигател на инициативи за развитие на местната общност. И тази година в него ще се включат производители на праскови от цялата страна. На провеждания технически семинар, организиран от кметство Гавраилово и Института по овощарство, ще се изнасят лекции относно агротехническите мероприятия при създаване на прасковени насаждения, подпомагане на производителите на праскови от програмите финансирани от ЕС, както и новостите по ОП „Развитие на селските райони 2014 – 2020“, представят се най-новите препарати за растителна защита, изложба и дегустация на праскови, демонстрации на земеделска техника, прикачен инвентар и системи за капково напояване. В семинара за поредна година ще се включат лектори от Института по овощарство в Пловдив и Национална служба за съвети в земеделието. \r\nОрганизатори са Министерството на земеделието, храните и горите, кметство, читалище „Слънце – 1928“ - с. Гавраилово, община Сливен, Институт по овощарство – Пловдив, Организацията за производители на праскови „Българска праскова“ ООД. Празникът се провежда под патронажа на министъра на земеделието, храните и горите.", "date": "2019.07.25", "title": "Сливен: В село Гавраилово ще бъде открит фестивалът „Златна праскова“"}
{"url": "http://www.focus-news.net/news/2019/07/25/2683706/stara-zagora-operata-trayan-v-trakiya-i-baleta-antigona-shte-badat-predstaveni-v-antichniya-forum-na-grada.html", "text": "Две премиери на Старозагорската опера ще бъдат представени на Античния форум в Стара Загора. Това съобщиха от пресцентъра на  Общината . Тази година летният сезон на Старозагорската опера е под мотото „Изкуството не излиза в отпуск“. От 21.00 часа на 25 юни ще се проведе премиерата на операта „Траян в Тракия“, написана специално за Стара Загора. В операта ще участват осем мъже и три жени от прабългарската школа „Бага Тур“, които ще пресъздават бойни сцени. Композиторът Андре Катели ще присъства на премиерата и ще отправи специално послание към зрителите. \r\nДухът на миналото продължава и с премиерата на балета „Антигона“ на 27 юли.", "date": "2019.07.25", "title": "Стара Загора: Операта \"Траян в Тракия\" и балета \"Антигона\" ще бъдат представени в Античния форум на града"}
{"url": "http://www.focus-news.net/news/2019/07/25/2683707/kyustendil-dvizhenieto-tryabva-da-se-osashtestvyava-s-povisheno-vnimanie-po-am-struma-pri-paten-vazel-boboshevo-poradi-deynosti-po-elektronnata-tol-sistema.html", "text": "Движението трябва да се осъществява с повишено внимание по АМ „Струма” при пътен възел „Бобошево” поради дейности по електронната тол система. Това съобщи за  Радио „Фокус” – Кюстендил  дежурният в Областно пътно управление – Кюстендил. Дейностите се извършват в посока София при километър 72. Участъкът е сигнализиран с пътни знаци. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофар и при необходимост от сигналисти. Движението е само в едната лентата за движение двупосочно в участъка на землището на Рилския манастир. Срокът е до 31 юли. Ремонтни дейности на мостово съоръжение се извършват по пътя Кюстендил – Дупница в района на град Дупница, където движението се осъществява в една лента. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.07.25", "title": "Кюстендил: Движението трябва да се осъществява с повишено внимание по АМ „Струма” при пътен възел „Бобошево” поради дейности по електронната тол система"}
{"url": "http://www.focus-news.net/news/2019/07/25/2683708/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с монтаж на спирателен кран на ул. „Патриарх Герман“ в с. Герман се налага спиране на водоподаването от 09.00 до 21.00 часа на клиентите на „Софийска вода”, живеещи в района на: с. Лозен: карето между ул. „Кайгана“, ул. „Кирил и Методий“, ул. „Еделвайс“, ул. „Бузлуджа“ и ул. „Съединение“. Карето между ул. „Съединение“, ул. „Дъб“, ул. „Къси дол“, ул. „Акация“. Карето между ул. „Преслав“, ул. „Съединение“, ул. „Варовита“, ул. „Крушите“. Карето между ул. ‚Съединение“, ул. „Васил Левски“, ул. „Могила“, ул. „Теменуга“. ул. „Съединение“ от ул. „Лозен“ № 97 до АМ Тракия, м. „Чикерица“, ул. „Околовръстен път“ № 360; с. Герман; в.з. „Врана-Герман“: ул. „Ливадите“ и ул. „Чардаклийска кория“; в.з. „Лозето“- западно от ул. „Самоковско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Лозен – ул. „Съединение“ ъгъла с ул. „Извор“; ул. „Съединение“ ъгъла с ул. „Ненко Германски“. \r\nВъв връзка с монтаж на спирателен кран на ул. „Добротич“ в жк. „Красна поляна 3“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ж.к. \"Красна поляна 3\", от кв. НПЗ  Средец , ул. „Костенец“ от ул. „инж. Иван Иванов“ до ул. „Житница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Добротич“ ъгъла с ул. „Шемница“; ул. „Пчиня“ ъгъла с ул. „Орлица“. \r\nВъв връзка с монтаж на спирателни кранове на ул. „Ангел войвода“ в жк. „Хаджи Димитър“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Васил Кънчев“, ул. „Резбарска“, ул. 549, бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел войвода“ ъгъла ул. „Професор Иван Шишманов“. \r\nВъв връзка с подмяна на сградно водопроводно отклонение на ул. „Бурел“ в жк. „Иван Вазов“ се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Бурел“ от ул. „Д-р Стефан Сарафов“ до ул. „Янко Забунов“, бл. 62А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бурел“ №34. \r\nВъв връзка изграждане на сградно водопроводно отклонение на ул. „6-ти септември“, Център, се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Гургулят“ от ул. „Георги С. Раковски“ до ул. „6-ти септември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „6-ти септември“ ъгъла с ул. „Гургулят“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.25", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/07/25/2683701/sport-amerikanskoto-turne-na-livarpul-priklyuchi-bez-pobeda.html", "text": "Европейският клубен шампион Ливърпул завърши 2:2 със Спортинг (Лисабон) в третата си и последна проверка от турнето в САЩ. Отборът на Юрген Клоп загуби с 2:3 от Борусия (Дортмунд) и с 1:2 от Севиля в предишните си контроли на американска земя и така завърши без победа турнето си зад океана.", "date": "2019.07.25", "title": "Спорт: Американското турне на Ливърпул приключи без победа"}
{"url": "http://www.focus-news.net/news/2019/07/25/2683705/kardzhali-v-grada-shte-se-provede-obshtetsveno-obsazhdane-na-proekt-perperikon.html", "text": "Oбществено обсъждане на проект „Перперикон - храм на боговете и дом на цивилизациите\" ще се проведе от 17.00 часа. в голямата зала на Бизнесинкубатора в Кърджали. Това съобщиха от пресцентъра на община Кърджали. Проектът  ще кандидатства пред „Фонд за устойчиви градове” за финансиране по процедура „Развитие на туристически атракции”, Приоритетна ос 6 \"Регионален туризъм\" на ОП \"Региони в растеж\" 2014  - 2020 г.  За да може да го реализира, администрацията възнамерява да кандидатства за дългосрочен банков кредит от ДЗЗД „Фонд за устойчиви градове”, с обезпечаване чрез залог на вземания. Проектът е насочен към посетителите на Археологическия комплекс „Перперикон” – български и чуждестранни туристи, ученици и студенти,  пенсионери и граждани от други социални групи; специалисти в областта на културното наследство от България и ЕС – историци, археолози,  изследователи, архитекти с интерес към историята и представители на институции, отговарящи за опазването на културното наследство и  жителите на община Кърджали от различни социални и етнически групи, вкл. и роми, според анонса на общината.  Общата стойност на проектното предложение е 9 779 144,00 лв., от които индикативния размер на безвъзмездната финансова помощ е  8 290 758 лв. и размер на кредита - 1 488 386  лв. Финансирането по приоритетна ос 6 „Регионален туризъм“ представлява комбинация от финансиране с безвъзмездни средства и финансиране от финансов инструмент, предназначено за проекти, които нямат потенциал да генерират достатъчно приходи, за да се финансират изцяло чрез финансови инструменти и се нуждаят от безвъзмездно финансиране, за да са финансово жизнеспособни.", "date": "2019.07.25", "title": "Кърджали: В града ще се проведе общетсвено обсъждане на проект \"Перперикон\""}
{"url": "http://www.focus-news.net/news/2019/07/25/2683713/plovdiv-kontsertat-nezabravimite-balgarski-pesni-shte-se-provede-na-letniya-teatar.html", "text": "Концерт „Незабравимите български  песни“ ще се проведе на Летния театър в Пловдив. Това съобщиха за  Радио „Фокус“ – Пловдив  от Фондация „Пловдив 2019“. Концертът ще се състои от 20.00 часа. В него ще участват младите изпълнители от Арт Войс Център с Биг Бенд Пловдив, 4 magic, Любо Киров и Маргарита Хранова. Целта на проекта е да покаже, че и днес младите ценят и продължават да изпълняват с удоволствие и вдъхновение класическите „вечни“ български поп песни, доказали се през годините като знакови за поколения българи. \r\nВ концерта „Незабравимите български  песни“ ще бъдат изпълнени някои от най любимите и обичани български песни – „Клетва“, „Оставаме“, „Моя страна“, „Високо“, „Синева“, „Светът е за двама“ и много други.", "date": "2019.07.25", "title": "Пловдив: Концертът „Незабравимите български песни“ ще се проведе на Летния театър"}
{"url": "http://www.focus-news.net/news/2019/07/25/2683711/smolyan-vremenno-shte-se-zatvaryat-uchastatsi-ot-patya-devin-mihalkovo-krichim-zaradi-ushirenie-na-platnoto.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата. Движението по път ІІ-86 Средногорци – Рудозем трябва да се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и валежите през последните дни е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.25", "title": "Смолян: Временно ще се затварят участъци от пътя Девин – Михалково – Кричим заради уширение на платното"}
{"url": "http://www.focus-news.net/news/2019/07/25/2683710/blagoevgrad-dva-leki-avtomobila-sa-katastrofirali-na-pat--19-v-uchastaka-predi-razlog-nyama-postradali.html", "text": "Два леки автомобила са катастрофирали на второкласен път 19 Предел – Разлог в участъка преди Разлог. Това съобщиха за  Радио „Фокус“ – Пирин  от Областно пътно управление – Благоевград. По данни от дежурния служител пътнотранспортното произшествие е леко, като няма данни за пострадали. Към момента движението в участъка се извършва в една лента и се регулира от „Пътна полиция“. \r\nЛивия НИНОВА", "date": "2019.07.25", "title": "Благоевград: Два леки автомобила са катастрофирали на път II-19 в участъка преди Разлог, няма пострадали"}
{"url": "http://www.focus-news.net/news/2019/07/25/2683709/burgas-v-pomorie-e-instalirano-wi-fi-oborudvane-na-4-publichni-mesta.html", "text": "През месец март тази година Община Поморие бе одобрена за участие в инициативата WiFi4EU, даваща на местните жители безплатен достъп до висококачествен интернет за период от поне 3 години. Мрежата вече е конфигурирана, като е инсталирано Wi-Fi оборудване на 4 публични места, където до момента нямаше точки за достъп. Това съобщиха от пресцентъра на  Общината . \r\nОт днес жителите и гостите на Поморие могат да се възползват от новата услуга, посещавайки: градинката до НЧ “Светлина 1939”, Исторически музей – Поморие и пешеходната зона в центъра на града. Безплатен WiFi има и в МБАЛ – Поморие, а наименованието на мрежата е именно Wifi4EU.", "date": "2019.07.25", "title": "Бургас: В Поморие е инсталирано Wi-Fi оборудване на 4 публични места"}
{"url": "http://www.focus-news.net/news/2019/07/25/2683714/pregled-na-osnovnite-temi-vav-velikotarnovskiya-pechat.html", "text": "„Гурбетчии „атакуват“ институциите, бум от желаещи да се лекуват“ е заглавие на първа страница на областния всекидневник  „Янтра ДНЕС” . Гастарбайтерите от региона, които работят в Германия, Холандия, Швеция, Испания, Англия, се завърнаха за лятната ваканция в България и изпълниха голяма част от обезлюдените села. Повечето от тях могат да бъдат срещнати в почти всички институции във Велико Търново. „Мъж обяви гладна стачка заради рушащ се мост, строен от дядо му“, пише още вестникът. 80-годишният Борислав Чакъров от Златарица вече близо месец гладува в знак на протест срещу бездействието на местната власт, която години наред отказва да възстанови рушащ се мост, построен от дядо му. „Извършен е дързък грабеж в старата столица“ е новина от криминалната хроника. Страница пета ни разказва за Ваня Симеонова – „дамата с терпентин в кръвта, която прави живота цветен“. На страница осма има материал за това как Джак Никълсън откри, „че сестра му всъщност е майка му“. „Етър глобен с 2300 лв., „Левски“ – с 1350“ е новина от спортните страници.  \r\n„Коли пропаднаха в улични кратери, вода бликна от стълбове за осветление“ е заглавие от другия областен ежедневник  „Борба“ . Дъждът се оказа най-големият проблем на Великотърновска община, защото след всеки валеж градът е решето. Това се потвърди за пореден път през последните дни, а щетите за местната хазна от валежите, затлачените шахти и последващите от тях наводнения не са никак малки. „10-годишната Анна от Украйна се превърна в талисманчето на летния семинар във ВТУ“ е друга новина от днес. Само на 10 години е най-малката участничка в Международния летен семинар по български език и култура, който се провежда във ВТУ „Св. Св. Кирил и Методий“. Анна Иванова е украинка и е тук с майка си Ирина Иванова, преподавател по журналистика и реклама в Харковската държавна академия за култура. Във вестника е поместен и материал за предстоящия традиционен събор на БСП, който се провежда на Бузлуджа и за участието на търновските социалисти в него. „Антимафиоти иззеха незаконни боеприпаси от 65-годишна търовка“ е новина от криминалната хроника. В областния ежедневник ще намерите и материал за служители на БАБХ, които конфискуваха агне вместо прасе … „не познали вида на животното“.", "date": "2019.07.25", "title": "Преглед на основните теми във великотърновския печат"}
{"url": "http://www.focus-news.net/news/2019/07/25/2683716/smolyan-normalno-se-osashtestvyava-preminavaneto-granichniya-punkt-zlatograd.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.07.25", "title": "Смолян: Нормално се осъществява преминаването граничния пункт „Златоград“"}
{"url": "http://www.focus-news.net/news/2019/07/25/2683688/tsvetan-iliev-asotsiatsiya-na-industrialnite-svinevadi-tsenite-na-svinskoto-meso-veroyatno-shte-rastat-i-v-balgariya-kakto-v-tseliya-svyat.html", "text": "Цените на свинското месо вероятно ще растат и в България, както в целия свят. Това каза в сутрешния блок „Добро утро, България“ на  Радио „Фокус“  Цветан Илиев, член на УС на Асоциацията на индустриалните свиневъди и Асоциацията на месопреработвателите в България. Той подчерта, че страната ни не е ценообразуваща държава по отношение на свинското месо. „Ние сме част от пазарите в света, ръстът на цените се обуславя от други държави и фактори. Основният ценообразуващ фактор е Китай, където се отглеждат и потребяват повече от половината прасета в света. Там болестта нанася гигантски щети, поне 30% от поголовието на животни вече не съществува, очаква се още по-голямо намаление през следващите месеци. Същото е положението и в други страни на Югоизточна Азия. Това е което големи консуматори с големи количества потребители това ще доведе неминуемо до повишаване на цените на свинското месо. В България внасяме около 2/3 от свинското месо, което потребяваме, независимо от разпространението на заболяването в страната, цените най-вероятно ще растат, защото растат по целия свят“, каза той. Цветан Илиев отбеляза, че мерките срещу заболяването африканска чума по свинете, предприети от държавните институции, са адекватни, но болестта е изключително опасна и се разпространява бързо. Той подчерта, че има строго регламентирани правила за стопанствата, които отглеждат прасета тип „заден двор“, сред които ограничен брой на животните, които да са родени в промишлени свинекомплекси с разрешение да осъществяват развъдна дейност. Практиката показва, че в много села практически животните са родени незаконно, няма ветеринарен контрол, което е опасно за хората по отношение на други заболявания. Затова е необходимо да се прилагат съществуващите правила и законодателството, заяви той. \r\nЕлеонора ЧОЛАКОВА", "date": "2019.07.25", "title": "Цветан Илиев, Асоциация на индустриалните свиневъди: Цените на свинското месо вероятно ще растат и в България, както в целия свят"}
{"url": "http://www.focus-news.net/news/2019/07/25/2683704/ministar-desislava-taneva-yuli-i-avgust-e-pikat-na-afrikanskata-chuma-blizo-60-000-svine-shte-badat-evtanizirani.html", "text": "Юли и август е пикът на африканската чума. Това каза министърът на земеделието, храните и горите Десислава Танева в предаването „Сутрешен блок“ по  БНТ . „Със сигурност е имало мерки за чумата, които са можели да бъдат взети или да бъдат проведени по-добре“, добави Танева. Тя каза, че вече са поискани пари за възстановяване. „От всички средства, които миналата година са били похарчени за тези мерки, са поискани за възстановяване 1.4 млн. евро, но до момента нямаме решение за това. Танева добави, че имат постановление за разходите за сегашната кризисна ситуация. „Те няма да са достатъчни предвид броя на животните и това, че вече имаме огнища в промишлени свинекомплекси, но има ред. Безспорно е, че ще бъдат получени обезщетения и по този начин започваме комуникацията за финансова подкрепа от Европейската комисия“, поясни тя. Танева потвърди, че близо 60 000 свине ще бъдат евтанизирани. „Има наредба, по която се плаща по определен ред, който трябва да се спази със съответното досие от регистрирането на обекта на животните до унищожаването им, протоколирането им и пазарната оценка по оценител“, заяви Танева, но добави, че не може да даде приблизителна цена, защото животните са различни категории, които носят различна цена. „Цената, която биха получили като обезщетение, ще бъде равна на пазарната“, каза тя.  Танева потвърди, че се очаква обезщетенията за фермата в Николово да са около 2 млн. „Със сигурност става въпрос за милиони“, добави тя.", "date": "2019.07.25", "title": "Министър Десислава Танева: Юли и август е пикът на африканската чума, близо 60 000 свине ще бъдат евтанизирани"}
{"url": "http://www.focus-news.net/news/2019/07/25/2683721/dobrich-v-grada-shte-bade-otkrita-fotografskata-izlozhba-useshtane-za-angeli.html", "text": "Фотографска изложба – цианотипия „Усещане за ангели“ ще бъде открита в Художествената галерия, предаде кореспондентът на  Радио „Фокус” – Варна . Автор на творбите е Детелина Тихолова.  \r\nРодена е в Добрич, живее и работи в Кюстендил. Завършва Шуменският университет през 1998 г. Специализира текстилен дизайн в Техническия университет и фотография в Софийски университет. От 1992 година пише хайку, а от 2004-та създава хайга. Работи и в двете основни течения на хайга – традиционна – рисунки с туш (суми-е) и модерна – с фотографски изображения. Има много награди за хайку и хайга у нас и в чужбина. Влиза в класацията за 2015 г. на стоте най – креативни хайку автори в Европа. Член е на Българския хайку съюз. След спечелен конкурс за дебютна книга на издателство „Арс“ публикува книгата си „Хайку, хайга, суми-е“ през 2010 г. Списъкът с нейни изложби е дълъг – 2011г. – самостоятелна изложба на хайга и суми-е в галерия „1908“, София; 2014 г. – работи по фотографския проект „Отвътре“, представен в Художествената галерия „Вл. Димитров-Майстора“ в Кюстендил в рамките на събитието „Месец на фотографията“; 2016 г. –  изложба в галерията на СУ “Алма матер“; 2017 г. – изложба в галерия „Плюс това“ в София с фотографски проект „От другата страна“ в „Месец на фотографията“; изложба в галерия „100 арт“ в Троян; 2018 г. – съвместна изложба с Николай Тихолов „Два свята“ в Арт салон –  Радио Варна; 2019 г.- съвместна изложба с Николай Тихолов „Два свята 2“ в Галерия „Техне“ в ТУ София; 2019 г.- Фотографска изложба – цианотипия „Усещане за ангели“, представена в Художествената галерия „Вл. Димитров – Майстора“ в Кюстендил. За своята изложба художничката споделя: „Това е визуалното представяне на моето усещане за ангели. Използвам цианотипията като водещо изразно средство. Този фотографски процес е измислен от английския физик и астроном сър Джон Хершел през 1842 г. Използван е за копиране на документи, чертежи, скици. Другото му име е син печат, защото ефектните резултати са винаги в синьо. Старата фотографска техника ме вдъхнови да изразя усещането си за ангелите. Синият цвят и следите от четка допълват търсената от мен естетика. Всеки един е усещал присъствието на ангели, дори и да не си признава как някой бди над него и му показва правилния път…Първата част от снимките са двойна експозиция с външна светкавица… опит да контролирам случайността. Втората част са портрети с модел Валерия Кадийска. Снимките са експонирани на слънчева светлина“. Откриването на изложбата е в 17.30 часа. \r\nЖулиета НИКОЛОВА", "date": "2019.07.25", "title": "Добрич: В града ще бъде открита фотографската изложба „Усещане за ангели“"}
{"url": "http://www.focus-news.net/news/2019/07/25/2683718/blagoevgrad-prodalzhavat-deynostite-po-ukrepvane-na-otkosa-na-vtoroklasen-pat-velingrad-yakoruda-razlog-pri-km-74.html", "text": "Продължават дейностите по укрепване на откоса с насипване на едро-скален материал на второкласен път Велинград – Якоруда – Разлог при км 74. Това съобщиха за  Радио „Фокус“ – Пирин  от Областно пътно управление – Благоевград. Поради тази причина движението се осъществява в една лента двупосочно и е въведено ограничение на скоростта. Участъкът е сигнализиран с пътни знаци. Шофьорите е необходимо да карат с повишено внимание, за да бъдат избегнати инциденти. \r\n \r\n „Фокус“ припомня : \r\nОколо 01.00 часа на 23 юли вследствие на обилните валежи, нивото на река Черна Места, в района на село Черна Места се повиши и подкопа съществуващия откос на път ІІ-84 Велинград – Якоруда – Разлог при км 74. Целостта на пътната настилка на пътя не бе нарушена. Обилните валежи предизвикаха и щети по водопроводната мрежа на населеното място, но нямаше опасност за къщите или населението на село Черна Места. \r\nЛивия НИНОВА", "date": "2019.07.25", "title": "Благоевград: Продължават дейностите по укрепване на откоса на второкласен път Велинград – Якоруда – Разлог при км 74"}
{"url": "http://www.focus-news.net/news/2019/07/25/2683712/blagoevgrad-zapochva-izpalnenieto-na-proekt-po-rehabilitatsiya-na-ulitsi-v-bansko-i-dobrinishte.html", "text": "Започва изпълнението на проект по рехабилитация на улици в Банско и Добринище. Това съобщиха от пресцентъра на  Община Банско . В 10.00 часа ще състои официална церемония по откриване на строителна площадка в рамките на проект „Рехабилитация на улична мрежа в гр. Банско на ул. „Цар Симеон\" между кръстовищата с ул. „България\" и ул. „Патриарх Евтимий\" (път II-19), ул. „Глазне\" между кръстовищата с ул. „Пирин до ул. „Патриарх Евтимий\" (път II-19) и ул. „България\" между кръстовищата с ул. „Цар Симеон\" до ул. „Патриарх Евтимий\" (път II-19) и рехабилитация на улична мрежа в гр. Добринище - ул. „Георги Темелков\", ул. „Александър Стамболийски\" и ул. „Паисий Хилендарски\". Церемонията ще се състои на кръстовището при ул. „Цар Симеон” и „Патриарх Евртимий”. \r\nВ 10.30 часа ще бъде открита и строителната площадка  ул. „Г. Темелков“ в гр. Добринище. \r\nГлавната цел на проекта е да се подобри средата на живот чрез рехабилитация на улична мрежа и изграждане на озеленени участъци от уличното платно и ремонт на тротоари. Чрез подобряване на съществуващата инфраструктура се създава устойчиво социално-икономическо развитие на селските райони и качеството на предлаганите услуги за населението.  \r\nОбща стойност на проекта е 1 955 800 лева, от които 1 605 640 лева европейско финансиране, 283 348 лева национално съфинансиране и  66 811.03 лева частно финансиране. \r\nПроектът се осъществява с финансовата подкрепа на Програмата за развитие на селските райони 2014-2020 г., съфинансирана чрез Европейски земеделски фонд за развитие на селските райони.", "date": "2019.07.25", "title": "Благоевград: Започва изпълнението на проект по рехабилитация на улици в Банско и Добринище"}
{"url": "http://www.focus-news.net/news/2019/07/25/2683717/vecherne-novosti-sarbiya-zastoy-na-sarbiya-po-patya-kam-evropeyskiya-sayuz.html", "text": "Последните събития в Косово, бруталните арести на сърби, оставката на косовския премиер, диалогът, който е в задънена улица, но и вътрешноевропейските теми – като кои ще бъдат новите европейски комисари, което трябва да се реши до 1 ноември – предизвикват ново значително забавяне на европейската интеграция на Сърбия, пише белградският ежедневник  „Вечерне новости“ . \r\nПрез юни Сърбия отвори една глава, а при сегашното положение на нещата, нищо по-добро не очаква Белград през следващите няколко месеца. Това обаче е въпрос на изключително политически процес, а техническата процедура продължава без никакви проблеми. \r\n„Току-що изпратихме план за действие за глава 19 относно социалната политика и заетостта. Започнахме и процеса на приемане на две преговорни позиции за глава 3 относно бизнес настаняването и свободата на предоставяне на услуги и за глава 27, която обхваща околната среда. Всички други преговорни области са на различни етапи“, съобщи Таня Мичевич, ръководител на преговарящия екип на Сърбия, пред \"Новости\". \r\nТя подчертава, че преговорните екипи на Сърбия и ЕС работят без забавяне: \r\n„Ние сериозно обмисляме следващия доклад за върховенството на закона, който се публикува през ноември. Представихме ревизирани планове за действие за глави 23 и 24 и сега очакваме становище“. \r\nГоворителят на сегашното финландско председателство на ЕС Марко Руонала изтъкна за \"Новости\", че интеграцията на Сърбия и на Западните Балкани е един от приоритетите им, но той също подчерта, че е важно да се продължат реформите в областта на върховенството на закона и да се възобнови диалога с Прищина възможно най-скоро. \r\nСърбия трябва да отвори още 18 глави и да затвори общо 33. \r\nЕвропейският комисар по преговорите за присъединяване Йоханес Хан ще бъде на работно посещение в Белград в четвъртък и петък, където ще обсъди с президента Александър Вучич и премиера Ан Брнабич реформите в Сърбия и ситуацията в региона. \r\nХан ще се срещне първо с Вучич, а Танюг съобщава, че диалогът между Белград и Прищина също ще бъде обсъден. \r\n \r\nПревод и редакция:", "date": "2019.07.25", "title": "„Вечерне новости“ (Сърбия): Застой на Сърбия по пътя към Европейския съюз"}
{"url": "http://www.focus-news.net/news/2019/07/25/2683720/veliko-tarnovo-liturgiya-za-uspenieto-na-sv-anna-se-otsluzhva-v-katedralata-rozhdestvo-bogorodichno.html", "text": "Литургия за Успение на св. Анна – майка на Богородица се отслужва в катедралата „Рождество Богородично“. Десетки миряни се събраха, за да почетат светицата и да запалят свещ за здраве, предаде репортер на  Радио „Фокус“ – Велико Търново . Според църковните канони св. Анна закриля брака, семейството, девойките, бременните жени и вдовиците. Историята разказва, че дълго време Йоаким и Анна нямали деца. Бездетството в древността се е считало за Божие наказание и такива семейства, освен личната си тревога трябвало да понасят и обществения укор. В малкия градец Назарет, където те живеели, бездетството не се посрещало със съчувствие. Естествено, молитвата и надеждата на двамата била за дете. Някои обясняват с тези тревоги и вълнения името, което Йоаким и Анна дават на дългоочакваната си рожба, защото Мария, означава „надежда“. \r\nНяколко са празниците през годината, които църквата посвещава на Йоаким и Анна – общо честване на паметта им – на 9 септември, Зачатие на св. Анна – на 9 декември и Успение (смъртта) на св. Анна – на 25 юли. \r\nСчита се, че името Анна е второто по разпространение в християнския свят. \r\nИмен ден днес празнуват: Ана, Анна, Анка, Ани, Янко и Янка и производните им. \r\nЛуиза ТРАНЧЕВА", "date": "2019.07.25", "title": "Велико Търново: Литургия за Успението на св. Анна се отслужва в катедралата „Рождество Богородично“"}
{"url": "http://www.focus-news.net/news/2019/07/25/2683719/kardzhali-dvizhenieto-e-ogranicheno-za-tezhkotovarni-avtomobili-nad-12-t-po-patya-zornitsa-beli-plast-stremtsi-kardzhali.html", "text": "Движението е ограничено за тежкотоварни превозни средства над 12 т по третокласен път Зорница – Бели пласт – Стремци – Кърджали. Това съобщиха за   Радио Фокус   от ОПУ - Кърджали. Обходният маршрут е по третокласен път Кърджали – Мост през село Мост за всички моторни превозни средства и по първокласен републикански път I-5 Хасково – Кърджали за превозни средства до 15 тона. Срокът на ограничението е до края на годината. Ограничено е движението на превозните средства над 12 т и по третокласен път Козлец – Кърджали от км 0 до км 26+080 в срок до края на годината. По републикански път I-5 Черноочене – Кърджали, само в посока от Черноочене към Кърджали е ограничено за движение на МПС над 15 т в срок до края на годината. Съществуващите обходни маршрути са по:  \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали;  \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\nРемонтни дейности се извършват по второкласен път II-59 Крумовград - до границата с област Хасково, от км 36+784 до км 55+845. Преминаването по тази отсечка от пътя да се осъществява с повишено внимание. Извършват се подокопен дренаж, преоткосиране, ремонт на водостоци, облицовани окопи, регули, локални ремонти на пътното тяло и асфалтови работи. Очаква се до 1 септември ремонтът да приключи.  \r\nДарина ДЕЕНИЧИНА", "date": "2019.07.25", "title": "Кърджали: Движението е ограничено за тежкотоварни автомобили над 12 т по пътя Зорница – Бели пласт – Стремци – Кърджали"}
{"url": "http://www.focus-news.net/news/2019/07/25/2683723/plovdiv-administrativniyat-sad-postanovi-obshtinata-da-saobshti-kakvi-sa-zaplatite-i-bonusite-na-us-na-fondatsiya-plovdiv-2019.html", "text": "Административният съд в Пловдив постанови Общината да съобщи какви са заплатите и бонусите на Управителния съвет на Фондация „Пловдив 2019“. Това съобщиха за  Радио „Фокус“ – Пловдив  от пресцентъра на Съда. Информацията бе поискана от журналисти въз основа на Закона за достъп до обществена информация. Съдът отмени частичния отказ на Общината да отговори на медиите какви са брутните и нетните възнаграждения на изпълнителния директор на фондацията Кирил Велчев и на артистичния директор Светлана Куюмджиева. Съдът е приел, че исканата информация е обществена  по смисъла на закона, тъй като е свързана с обществения живот в Република България и дава възможност на гражданите да си съставят собствено мнение относно дейността на задължените по закона субекти, също че е налице надделяващ обществен интерес, тъй като чрез исканата информация се цели изграждане на преценка за разходването на публични по своя характер средства. Решението е окончателно и не подлежи на касационно оспорване.", "date": "2019.07.25", "title": "Пловдив: Административният съд постанови Общината да съобщи какви са заплатите и бонусите на УС на Фондация „Пловдив 2019“"}
{"url": "http://www.focus-news.net/news/2019/07/25/2683725/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . По високите части на планините има слаби ветрове и на места облачност. Температурите са от 6 до 14 градуса.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.07.25", "title": "ПСС: Добри са условията за туризъм в планините"}
{"url": "http://www.focus-news.net/news/2019/07/25/2683715/ministar-desislava-taneva-sektor-svinevadstvo-e-pod-ogromna-zaplaha.html", "text": "Сектор свиневъдство е под огромна заплаха. Това каза министърът на земеделието, храните и горите Десислава Танева в предаването „Сутрешен блок“ по  БНТ . „Ние трябва със сигурност да спрем разпространението на африканската чума по свинете и да спасим един много добър сектор“, добави тя. Танева каза, че в рисковата зона около огнищата при Николово и Бръшлен има още два свинекомплекса. „Те са с над 40 000 общо прасета, които са блокирани“, поясни тя. Министърът добави, че за всичко, което е допустимо от Комисията, ще търсят вариант, за да бъдат обезщетени тези свинекомплекси. „От две седмици и на терен заедно с екипите на Българската агенция по безопасност на храните – ветеринарният орган в държавата, са професори и научни сътрудници на тема вирусология и те обясняват на хората какво е АЧС (африканска чума по свинете) и какво трябва да правим“, заяви тя. Танева потвърди, че мерките са закъснели. „Със сигурност е било по-добре да бъде направено по-рано. Ние нямаме друг вариант за изход освен много бързо да се организираме и на място да убедим всеки от служителите, които са част от екипите за провеждане на мерките, как трябва да ги направят“, добави тя, като заяви, че мерките трябва да бъдат изпълнявани, за да се предотврати разпространението на заболяване.", "date": "2019.07.25", "title": "Министър Десислава Танева: Сектор свиневъдство е под огромна заплаха"}
{"url": "http://www.focus-news.net/news/2019/07/25/2683726/pazardzhik-dvizhenieto-po-patya-yundola-belovo-se-izvarshva-v-edna-lenta-do-21-km-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя  Юндола – Белово се извършва в една лента до 21 км поради ремонт на асфалтовата настилка, чрез поетапно затваряне на лява и дясна ленти за движение. Движението е сигнализирано с пътни знаци. Движението по пътя Панагюрски колонии – Панагюрище в района на 75 км се осъществява с повишено внимание пропадане на част от банкета. Движението в участъка е регулирано с пътни знаци.  Трафикът по пътя с. Каратепе –  Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.07.25", "title": "Пазарджик: Движението по пътя Юндола – Белово се извършва в една лента до 21 км поради ремонт"}
{"url": "http://www.focus-news.net/news/2019/07/25/2683730/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Строителството на Транс-Адриатическия газопровод (TAP) изглежда е на крачка от завършване, като повече от 95% от проекта е завършен успешно в Гърция, Албания и Италия, съобщава консорциумът за развитие на TAP AG project, пише гръцкият ежедневник  Protothema . \r\nВ съобщението на компанията се посочва, че „селскостопанската дейност се възстановява, след като земята е възстановена до предишните нива по продължение на тръбопровода ТАР“. \r\nПрипомня се, че газопроводът с обща дължина 878 км е проект на стойност 4,5 млрд. евро и е един от основните проекти на ЕС в енергийния сектор. \r\nПо-специално, участъкът от тръбопровода, който ще пресече Гърция, ще бъде с дължина около 550 км, ще започне от Кипи близо до гръцко-турската граница и ще продължи до границата на Гърция с Албания, югозападно от Йеропиги. \r\n*** \r\n \r\n  Последните събития в Косово, бруталните арести на сърби, оставката на косовския премиер, диалогът, който е в задънена улица, но и вътрешноевропейските теми – като кои ще бъдат новите европейски комисари, което трябва да се реши до 1 ноември – предизвикват ново значително забавяне на европейската интеграция на Сърбия, пише белградският ежедневник  „Вечерне новости“ . \r\nПрез юни Сърбия отвори една глава, а при сегашното положение на нещата, нищо по-добро не очаква Белград през следващите няколко месеца. Това обаче е въпрос на изключително политически процес, а техническата процедура продължава без никакви проблеми. \r\n„Току-що изпратихме план за действие за глава 19 относно социалната политика и заетостта. Започнахме и процеса на приемане на две преговорни позиции за глава 3 относно бизнес настаняването и свободата на предоставяне на услуги и за глава 27, която обхваща околната среда. Всички други преговорни области са на различни етапи“, съобщи Таня Мичевич, ръководител на преговарящия екип на Сърбия, пред \"Новости\". \r\nТя подчертава, че преговорните екипи на Сърбия и ЕС работят без забавяне: \r\n„Ние сериозно обмисляме следващия доклад за върховенството на закона, който се публикува през ноември. Представихме ревизирани планове за действие за глави 23 и 24 и сега очакваме становище“. \r\nГоворителят на сегашното финландско председателство на ЕС Марко Руонала изтъкна за \"Новости\", че интеграцията на Сърбия и на Западните Балкани е един от приоритетите им, но той също подчерта, че е важно да се продължат реформите в областта на върховенството на закона и да се възобнови диалога с Прищина възможно най-скоро. \r\nСърбия трябва да отвори още 18 глави и да затвори общо 33. \r\nЕвропейският комисар по преговорите за присъединяване Йоханес Хан ще бъде на работно посещение в Белград в четвъртък и петък, където ще обсъди с президента Александър Вучич и премиера Ан Брнабич реформите в Сърбия и ситуацията в региона. \r\nХан ще се срещне първо с Вучич, а Танюг съобщава, че диалогът между Белград и Прищина също ще бъде обсъден. \r\n*** \r\n \r\n  Министър-председателят на Косово в оставка Рамуш Харадинай не очаква повдигането на обвинения от Специализирания съд в Хага. Това подчерта самият той след изслушването му пред органа в сряда, отбелязва електронното издание на прищинския ежедневник  Koha Ditore . \r\nХарадинай се яви пред съда като заподозрян, но използва правото си да запази мълчание и да не отговаря на зададените му въпроси. След изслушването му в Хага той бе по-склонен да разговаря с журналистите от Якуп Красничи, другият призован, който единствено благодари на репортерите за търпението им.  \r\nХарадинай бе категоричен, че с явяването си в съда е изпълнил правните си задължения, но пред събралите се представители на медии говори предимно за политическите процеси в Косово, които получиха нова динамика след оставката му от поста министър-председател, именно заради поканата, която бе получил, за да свидетелства в Специализирания съд. \r\nОрганът бе създаден, за да разследва предполагаемите престъпления, споменати в доклада на Дик Марти, припомня изданието. \r\n*** \r\n \r\n  Европейският комисар по разширяването Йоханес Хан пристига в Скопие за срещи с държавното ръководство и лидерите на политическите партии, съобщава електронното издание на близкия до опозиционната ВМРО-ДПМНЕ вестник  „Вечер“ . \r\nХан ще се срещне с президента на страната Стево Пендаровски, премиера Зоран Заев и лидера на опозицията ВМРО-ДПМНЕ Християн Мицковски.  \r\nСпоред официалния дневен ред на визитата ще бъдат обсъдени реформите, свързани с евроинтеграцията на страната, както и очакванията през есента да бъде определена дата за започване на преговорите за присъединяване на югозападната ни съседка към Общността. Очаква се също да се говори за новия закон за прокуратурата, който да регулира бъдещия статут на Специализираната прокуратура. \r\nСлед срещата Заев-Хан ще бъде дадена пресконференция. \r\nАмериканският помощник-държавен секретар за Европа и Евразия Филип Рийкър също ще посети Северна Македония. Той ще пристигне в Скопие от Атина, където се срещна с гръцкия външен министър Никос Дендиас, други правителствени служители и бившия премиер Алексис Ципрас. \r\nСпоред съобщението на Държавния департамент в Скопие Филип Рийкър ще се срещне с президента Стево Пендаровски, премиера Зоран Заев, външния министър Никола Димитров и други държавни служители. Централни въпроси ще бъдат двустранните въпроси и пътя на Северна Македония към членство в НАТО и ЕС. Помощник-държавният секретар за Европа и Евразия също ще говори с депутати и представители на опозицията.", "date": "2019.07.25", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/07/25/2683727/sliven-560-kgdka-e-dobivat-na-praskovi-v-oblastta-sled-nachaloto-na-kampaniyata.html", "text": "560 кг/дка е добивът на праскови в областта след началото на кампанията. Това съобщи пред  Радио „Фокус“ – Сливен  директорът на Областна дирекция „Земеделие и гори“ Тодор Братанов. По думите му качеството на реколтата при ранните сортове е добро. Влошаване има там, където от слани и градушки са пострадали трайните насаждения – най-вече в прасковените градини по падините и поречието на река Тунджа. „Общо 139 декара овощни насаждения са пропаднали на 100 процента заради лошите метеорологични условия“, посочи Братанов. В момента се прибират ранните сортове, а пикът на кампанията се очаква в началото на следващия месец. \r\nОбщо в областта с праскови са заети 23 000 дка. По инициатива на министъра на земеделието и храните в 28-те области са учредени областни консултативни съвети по плодове и зеленчуци. Тяхната цел е да се изясни какви са проблемите пред земеделските стопани и какви са начините за тяхното разрешаване. В Сливен председател на Съвета е Коста Петров, който оглавява и браншовата организация „Българска праскова“. Един от проблемите, които производителите на праскови вече са поставили пред Съвета, е липсата на договор за ползване на площи на Тържището за плодове и зеленчуци, където се намира сортировъчната линия и хладилните камери на сливенските овощари. От МЗХГ са обещали съдействие. \r\nТодор Братанов припомни, че в края на месеца изтича срокът, в който земеделските производители трябва да подадат в местните земеделски служби правно основание за ползваните от тях земи. \r\nЛюдмила ЙОРГОВА", "date": "2019.07.25", "title": "Сливен: 560 кг/дка е добивът на праскови в областта след началото на кампанията"}
{"url": "http://www.focus-news.net/news/2019/07/25/2683724/pregled-na-osnovnite-temi-v-burgaskiya-pechat.html", "text": "„Акция: Багерите пак влязоха в Победа“ е водещата новина във вестник  „Черноморски фар“ . Двадесет сгради в бургаския квартал „Победа“ – солидни тухлени къщи и различни други пристройки към тях, се премахват по силата на кметски заповеди. Те са изградени върху терени, които са предвидени за улична инфраструктура. Така Общината продължава поетапно да освобождава улица „Тамара“ от незаконни сгради, за да може при нужда дотам да стигне линейка, пожарна, тежка или дезинфекционна техника. „Проверяват пак хотели край морето за легионерска болест“ е друга новина от първите страници на ежедневника. Морски хотели са под лупа заради опасното заболяване легионерска болест. Конкретният повод за проверката са няколко случаи на чужденци, заболели, след като са били на почивка у нас. „Домакинства останаха без телевизори и хладилници в каменски села“ четем още в днешния брой. Поройният дъжд, който се изсипа над община Камено остави домакинства без телевизори и хладилници. Там се е изсипало – 140 литра на квадратен метър. Седем са общо пострадалите къщи. „Нови полицейски удари срещу разпространение на наркотици“ е още една новина във вестника. В Бургас полицаи от Пето Районно управление претърсили жилище, разположено на бургаската улица „Цар Самуил“, в което живее 38-годишен криминално проявен и осъждан бургазлия. В апартамента са открити  метамфетамин и така наречената „мобилна лаборатория“ с материални и прекурсори за производство на високорискова дрога. „Приморско отново е на финала за черноморските награди“, „Жельо Вардунски тръгва към втори мандат“ и „Учителят от Английската – в гражданска квота на СЕК за местния вот“ са други заглавия във вестника. Темата на деня е: „Само при желание: Адвокатите с тоги в съда“. „Ще отпадне неудобството да се преобличат в тоалетни“ и „Юристи твърдят, че задължителното им носене и досега не се спазва“ пояснява материалът.", "date": "2019.07.25", "title": "Преглед на основните теми в бургаския печат"}
{"url": "http://www.focus-news.net/news/2019/07/25/2683731/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Пътните настилки в областта са сухи и нормално проходими, съобщиха от  Областно пътно управление . Трафикът е интензивен, но без задръствания. По пътя Твърдица - Елена от км 47+800 до км 48 има пропадане на пътното платно и текат ремонтни дейности, които трябва да приключат до 31 август. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срокът на двата ремонта е удължен до края на август.", "date": "2019.07.25", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2019/07/25/2683735/gabrovo-ogranicheno-e-dvizhenieto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м при км 46+800 по общински път до III–403 в село Малки Вършец. Условията за пътуване в областта са добри. Трафикът е натоварен. Времето е ясно и слънчево, а настилките са предимно сухи. Отворен за движение е проходът Шипка, но там остава в сила забраната за товарни автомобили над 12 тона. Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. Ремонти текат и по пътя между Севлиево и Драгановци. Водачите трябва да карат внимателно в отсечката от км 0 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 трябва да се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до края на юли. \r\nЛуиза ТРАНЧЕВА", "date": "2019.07.25", "title": "Габрово: Ограничено е движението на автомобили с ширина над 3.3 метра по пътя между селата Кормянско и Малък Вършец"}
{"url": "http://www.focus-news.net/news/2019/07/25/2683733/pregled-na-osnovnite-temi-vav-varnenskiya-pechat.html", "text": "„МОН предлага учениците да почиват 16 дни по Коледа“ е водещото заглавие на вестник  „Черно море“ . Министерството на образованието и науката (МОН) предлага за обществено обсъждане проект на график на учебното време през следващата учебна година. Предвидените ваканции са четири. Планира се есенната да е от 1 до 3 ноември 2019 година, а коледната да продължи 16 дни – от 21 декември 2019 г. до 5 януари 2020 г. включително. Денят 5 февруари ще е неучебен, преди да започне вторият срок на 6 февруари. От 11 до 20 април ще е пролетната ваканция за учениците от I до XI клас, а от 16 до 20 април няма да учат дванадесетокласниците, които ще завършат на 14 май. „Започва ремонтът на НУ „Васил Левски“ в „Аспарухово“, съобщава вестникът. Ремонтът на сградата на НУ „Васил Левски“ в „Аспарухово“ може да бъде възобновен в началото на идната седмица след разрешение на съда. Община Варна е осигурила авторски надзор от проектантите, строителен надзор, има избран изпълнител на СМР, осигурени са необходимите средства за ремонт, съобщиха от ведомството. За новата учебна 2019/2020 г. общината има готовност да настани учениците от НУ „Васил Левски“ в сградата на СУ „Любен Каравелов“, което е също в район „Аспарухово“. „Африканската чума затяга обръча около Варна“ е друго заглавие в изданието. Областният управител на Разград Гюнай Хюсмен обяви бедствено положение в областта на заседанието на щаба при бедствия и аварии във връзка с африканската чума по свинете. В него участваха представители на седемте общини в областта и на институции, ангажирани с ограничаването на опасната зараза по прасетата. Всички единодушно подкрепиха предложението за обявяване на бедствено положение, съобщават от пресцентъра на Областната администрация. „Занаятчии от цялата страна ще създават шедьоври в 20 поредни дни“ е друг акцент в броя. Майстори дърворезбари, керамици, тъкачи, майстори на рисувана коприна и стъкло, автори на кожена пластика и прекрасни кукли, майстори на изящни бижута от цялата страна и тази година ще обогатят културата на варненци и гостите на града от 1 до 21 август. На 1 август в Морската градина се открива най-голямото артизложение в България – Международният панаир на занаятите и изкуствата „Булгарика”. „Алея на книгата“ стартира в началото на август“, пише още вестникът. Варненци и гостите на града вече чакат над 50 български издателства и книгоразпространители, за да заредят библиотеките в домовете си. От 2 до 11 август за десета поредна година в морската столица акостира най-голямото книжно изложение на открито в България – „Алея на книгата”. Мястото е пространството от хотел „Черно море“ до Фестивалния и конгресен център, а работното ѝ време е всеки ден от 10 до 22 ч.", "date": "2019.07.25", "title": "Преглед на основните теми във варненския печат"}
{"url": "http://www.focus-news.net/news/2019/07/25/2683729/vratsa-86-godishen-mazh-e-s-opasnost-za-zhivota-sled-kato-e-postradal-pri-pozhar-v-selo-manastirishte.html", "text": "86-годишен мъж е с опасност за живота, след като е пострадал при пожар в село Манастирище. Това съобщиха от  ОДМВР - Враца . Сигналът за пожара е подаден на 24 юли 2019 г. около 13.46 часа в ОДЧ на РУ - Козлодуй  от ОД при ОД МВР - Враца. Съобщено е за горяща къща в село Манастирище, общ.Козлодуй. В къщата се намирал човек, който съседи се опитали да изведат навън. На място са изпратени служители на ПУ – село Хайредин при РУ - Козлодуй, РСПБЗН - Хайредин и екип на ФСМП - Козлодуй. Установено е, че в следствие на възникнали пожар е пострадал обитателят на къщата К.  Х. 86-годишен от с. Манастирище, общ. Козлодуй. Той е с опасност за живота и с 70 - 80% изгаряния от 1-ва до 3-та степен. Транспортиран е със специализиран превоз в УМБАЛСМ \"Н. И. Пирогов\" – София. Къщата е изгоряла напълно в следствие на пожара. По случая е започнато досъдебно производство.", "date": "2019.07.25", "title": "Враца: 86-годишен мъж е с опасност за живота, след като е пострадал при пожар в село Манастирище"}
{"url": "http://www.focus-news.net/news/2019/07/25/2683732/varna-v-ednoto-platno-se-izvarshva-dvizhenieto-po-avtomagistrala-hemus-v-uchastaka-povelyanovo-slanchevo-poradi-remont.html", "text": "Двупосочно в едно платно се извършва движението по част от автомагистрала „Хемус“ поради ремонти. Това съобщиха за  Радио „Фокус“ – Варна  от Агенция „Пътна инфраструктура“. Движението в участъка Повеляново – Слънчево от км 406 до км 416 се осъществява двупосочно в лявото платно посока Варна, като дясното платно е изцяло затворено. Трафикът се прехвърля от дясно в ляво платно при км 406 и обратно в дясно платно при км 416. Ограничено е качването в посока Варна от пътен възел (п.в.) \"Повеляново\" и п.в. \"Слънчево\", като движението е пренасочено по път I-2 Русе – Варна. Ограничено е и слизането в посока Слънчево и Тополи на п.в. \"Слънчево\", като отново превозните средства се пренасочват по път I-2 Русе – Варна. Срокът за приключване на ремонтните дейности е 31 юли. С повишено внимание и съобразена скорост да се движат водачите по главен път I-2 в участъка Суворово – Слънчево от км 177 до км 186 поради ремонтни дейности на асфалтовата настилка. Участъкът е сигнализиран с пътни знаци. Срокът за приключване на дейностите в участъка е 26 юли. Забранено е преминаването на МПС с маса над 10 тона по път I-9 в участъка Кранево – Варна при км 83. Обходен маршрут е  Кичево – Оброчище. \r\nБояна АТАНАСОВА", "date": "2019.07.25", "title": "Варна: В едното платно се извършва движението по автомагистрала „Хемус“ в участъка Повеляново – Слънчево поради ремонт"}
{"url": "http://www.focus-news.net/news/2019/07/25/2683728/protothema-gartsiya-gazoprovodat-tap-e-zavarshen-na-95.html", "text": "Строителството на Транс-Адриатическия газопровод (TAP) изглежда е на крачка от завършване, като повече от 95% от проекта е завършен успешно в Гърция, Албания и Италия, съобщава консорциумът за развитие на TAP AG project, пише гръцкият ежедневник  Protothema . \r\nВ съобщението на компанията се посочва, че „селскостопанската дейност се възстановява, след като земята е възстановена до предишните нива по продължение на тръбопровода ТАР“. \r\nПрипомня се, че газопроводът с обща дължина 878 км е проект на стойност 4,5 млрд. евро и е един от основните проекти на ЕС в енергийния сектор. \r\nПо-специално, участъкът от тръбопровода, който ще пресече Гърция, ще бъде с дължина около 550 км, ще започне от Кипи близо до гръцко-турската граница и ще продължи до границата на Гърция с Албания, югозападно от Йеропиги. \r\n \r\nПревод и редакция:", "date": "2019.07.25", "title": "Protothema (Гърция): Газопроводът TAP е завършен на 95%"}
{"url": "http://www.focus-news.net/news/2019/07/25/2683738/vidin-normalno-se-osashtestvyava-dvizhenieto-po-glaven-pat-e-79-v-posoka-gkpp-dunav-most-2.html", "text": "Нормално се осъществява движението по главен път Е-79 в посока ГКПП „Дунав мост 2“. Това съобщиха за  Радио „Фокус“ – Видин  от Областно пътно управление. Натоварен е участъкът между Дунавци и Видин. На граничния пункт „Дунав мост 2“ има опашка от тежкотоварни автомобили. От граничния пункт съобщиха, че работят всички гишета. На другите два гранични пункта в областта – „Връшка чука“ и „Брегово“, трафикът е спокоен, като няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.07.25", "title": "Видин: Нормално се осъществява движението по главен път Е-79 в посока ГКПП „Дунав мост 2“"}
{"url": "http://www.focus-news.net/news/2019/07/25/2683739/mon-predlaga-uchitelite-svobodno-da-planirat-rabotata-si-v-klas.html", "text": "Министерството на образованието и науката предлага промяна на наредбите за общообразователната и профилираната подготовка, с която делегира повече самостоятелност на учителите при методическото планиране и преподаването според възможностите на учениците в класа. Това съобщиха от пресцентъра на  Министерството . Това е целта на предвиденото отпадане на формалната структура на годишното тематично разпределение. Отпадат и изискванията за заверката му при преструктуриране.  \r\nЦелта е да се постигне по-голяма гъвкавост, оперативност и ефективност в процеса на обучение, а също и да се преодолее съществуващия формализъм. Започва префокусиране от документите към резултатите. На учителя се дава свободата да адаптира своята работа към темповете във всеки конкретен клас, за да постигне очакваните резултати, като в същото време от него се изисква ритмичност на учебните дейности и изпълнение на учебната програма в нейната цялост. Това са мотивите за предложените изменения.  \r\nПроектът е изготвен в резултат на срещи с колективите на различни видове училища и след дискусии с регионалните управления на образованието за необходимостта от отпадане на административната тежест.  В момента учителите трябва в началото на годината да подготвят разпределение за преподаване на темите в учебната програма, което стриктно да следват, и задължително при преструктуриране на учебното съдържание, да искат и получат заверка от директора. Този момент от тяхната работа подлежеше и на проверки от експертите в регионалните управления. \r\nПромените са обявени за обществено обсъждане в срок от един месец.", "date": "2019.07.25", "title": "МОН предлага учителите свободно да планират работата си в клас"}
{"url": "http://www.focus-news.net/news/2019/07/25/2683737/focus-rumaniya-balgariya-harvatiya-yugoiztochna-evropa-gubi-borbata-sreshtu-iztichaneto-na-mozatsi.html", "text": "В Югоизточна Европа липсват служители. Стотици хиляди вече са напуснали родините си и са се установили в западната част на континента. Компаниите дори вече се отказват от инвестициите в региона поради липсата на работна ръка, пише германското издание  Focus   в статия, озаглавена „Румъния, България, Хърватия: Югоизточна Европа губи борбата срещу изтичане на мозъци“.  \r\n„Ние сме изчезваща нация\". Това твърди Мариан Хангану, ръководител на румънска хедънтинг компания, който се оплаква от масовата емиграция от една от най-бедните страни в Европейския съюз. „Резултатът е, че много мултинационални компании са решили да не инвестират в Румъния, защото просто няма персонал\". \r\nПодобна е ситуацията и в съседна България: „Икономиката започна да губи договори и нови споразумения, защото има недостиг на работници\", подчерта министърът на икономиката Емил Караниколов. \r\nМного хора от Югоизточна Европа са привлечени от страни като Германия, Италия и Испания. Заплатите в родината им се увеличават, но твърде бавно.  Предприемачите, експертите и политиците от Будапеща до Атина са притеснени. Напускат младите, добре образовани хора, които са привлекателни за пазара на труда. Във всеки отрасъл на икономиката липсват специалисти. \r\n \r\n Висока емиграция сред румънци, българи и гърци \r\n \r\nПовече от два милиона румънци живеят в чужбина, според оценки на правителството в Букурещ, голяма част от които са установени в Испания и Италия. В България ситуацията е сходна: 700 000 българи имат нов дом в други страни от ЕС, според официалните данни. \r\nСпоред проучване на Националната банка на Хърватия само в Загреб, от 2013 до 2016 г. общо 230 000 граждани са емигрирали в други страни от ЕС. Това съответства на два процента от населението годишно. Според изчисленията най-малко 400 000 предимно млади хора са обърнали гръб на Гърция от началото на тежката финансова криза през 2010 г. \r\nДори в Унгария, която преди това се смяташе за една от най-развитите страни в региона, след глобалната криза през 2008 г., започва вълна от емиграция, която се увеличава драматично след 2010 г., отбеляза в проучване социологът от Будапеща Агнес Харс. Само между 2010 и 2017 г. повече от 200 000 унгарци на възраст между 20 и 65 години са напуснали страната. От 2010 г. националистическият политик Виктор Орбан е министър-председател на Унгария, подчертават от изданието.  \r\n \r\n Липса на лекари и медицински сестри в Югоизточна Европа \r\n \r\nЗа Кристина Миху решението да отиде в Германия е било лесно. Тя е изучавала немски като втори чужд език в градче в провинция Трансилвания. След това продължава следването си в Тимишоара, а родителите й финансират три стажа в клиники в Италия, Испания и Германия. „Исках да придобия опит на международно ниво\", казва 32-годишният специалист по вътрешни болести, която сега работи в болница в Нюрнберг. Тя е във Франкония от шест години. Корупцията, която също е широко разпространена в здравеопазването в Румъния, е една от причините за тяхната емиграция, в допълнение към по-добрите им доходи.  \r\nВ Югоизточна Европа, от друга страна, недостигът на лекари и медицински сестри е изключително сериозен: в унгарския град Солнок, отделението за инфекциозни болести трябваше временно да бъде затворено. Окръжната болница в града на румънската делта на Дунав Тулчаняма анестезиолози. \r\nРумънските предприемачи дори се опитват да привлекат персонал от Далечния изток. Тази година правителството е ангажирало контингент от 20 000 работници извън ЕС. От гледна точка на Хангану, контингентът е просто „капка в морето\". Най-малко 300 000 работници са напуснали Румъния. \r\nСътрудничеството с гастарбайтери от Далечния Изток често се проваля, защото на много от тях не пасват климатът и храната в Румъния, казва Андреа Тартакан, сътрудник на Хангану. „Сега се опитваме да наемем работници от Таджикистан, поне за строителния сектор, и те вероятно са физически по-здрави от виетнамците, защото таджиците идват от степта\", казва експертът. В България работят и чуждестранни работници, макар и не от далечния изток, както в Румъния: сервитьори и прислужници също идват от Украйна, Беларус и Молдова в курорти на Черно море. \r\nИзглежда, че западната политика подхранва емиграцията: в горчиво бедното Косово германският министър на здравеопазването Йенс Шпен наскоро посети училище, в което медицинският персонал от държавата се обучава за работа в Германия. Съществуващото като водещо гимназиално училище в Косово се намира в Призрен и се счита за средство за емиграция. До 30 завършили гимназията годишно получават предложение за  договор за продължаване на обучение в Германия. Едва ли някой от тях се връща след това в родината си. \r\nОт гледна точка на Института за изследване на заетостта в Нюрнберг, Германия се ползва от имигрантите от Югоизточна Европа. „Те обикновено са млади, равнището на заетостта им е почти сравнимо с това на германците\", казва Хърбърт Брюкър, изследовател по миграцията в института. В различни сектори като строителството, поддръжката и хранително-вкусовата промишленост, без тези имигранти щеше да има сериозни проблеми, защото германците не кандидатстват за такива позиции, обяснява Брюкер. \r\n \r\n Тереза Герова", "date": "2019.07.25", "title": "Focus: Румъния, България, Хърватия: Югоизточна Европа губи борбата срещу изтичането на мозъци"}
{"url": "http://www.focus-news.net/news/2019/07/25/2683742/dobrich-dve-zheni-sa-postradali-pri-katastrofa-v-balchik.html", "text": "Две жени са пострадали при катастрофа в Балчик. Това съобщиха от  ОДМВР - Добрич . Инцидентът е станал около 22.15 на 24 юли. Установено е, че водач на лек автомобил с добричка регистрация не пропуска движещия се по път с предимство лек автомобил с добричка регистрация. Вследствие на инцидента са пострадали возещите се в първия лек автомобил жена на 66 години и момиче на 17 години, и двете от град Балчик. Същите са приети за наблюдение в МБАЛ – Добрич без опасност за живота. Водачите на двете превозни средства са с отрицателни проби за употреба на алкохол. Пътнотранспортното произшествие е обслужено по административен ред.", "date": "2019.07.25", "title": "Добрич: Две жени са пострадали при катастрофа в Балчик"}
{"url": "http://www.focus-news.net/news/2019/07/25/2683736/dobrich-24-godishen-mazh-e-zadarzhan-za-grabezh-na-nad-21-000-lv-i-golyamo-kolichestvo-chuzhda-valuta.html", "text": "24-годишен мъж е задържан за грабеж на над 21 000 лв. и голямо количество чужда валута в Каварна. Това съобщиха от  ОДМВР - Добрич . Сигнал за престъплението е получен около 08.35 часа на 24 юли. Установено е, че 24-годишен мъж от град Каварна чрез използване на спрей успява да открадне от 70-годишна жена две чанти с намиращите се в тях 21 510 лева, 915 турски лири, 5 790 евро и 11 446 американски долара. Граждани на град Каварна стават свидетели на деянието и успяват да забавят извършителя до пристигането на полицейски екипи и задържането му. Материалите по случая са докладвани в Прокуратурата. Работата по случая продължава.", "date": "2019.07.25", "title": "Добрич: 24-годишен мъж е задържан за грабеж на над 21 000 лв. и голямо количество чужда валута"}
{"url": "http://www.focus-news.net/news/2019/07/25/2683740/parlamentat-prie-promeni-v-zakona-za-zhp-transporta-na-vtoro-chetene.html", "text": "Парламентът прие промени в Закона за жп транспорта на второ четене, предаде репортер на  Агенция \"Фокус\" . С проекта се измениха още Законът за гражданското въздухоплаване (ЗГВ) и Кодексът на търговското корабоплаване (КТК). Целта е да се предприемат мерки, необходими според Европейската комисия, за да се гарантира независимостта на органа за разследване на железопътни произшествия и инциденти спрямо оператора на инфраструктурата. Другият мотив на вносителите е във връзка с изпълнението на задълженията на Република България по европейска директива. Съгласно текстовете разследването на тежки железопътни произшествия се осъществява от Националния борд за разследване на произшествия във въздушния, водния и железопътния транспорт. Досега тази дейност се осъществяваше от специализирано звено към Министерство на транспорта, информационните технологии и съобщенията.  \r\nДеница КИТАНОВА", "date": "2019.07.25", "title": "Парламентът прие промени в Закона за жп транспорта на второ четене"}
{"url": "http://www.focus-news.net/news/2019/07/25/2683722/koha-ditore-kosovo-ramush-haradinay-ne-ochakva-obvinitelen-akt-ot-sada-v-haga.html", "text": "Министър-председателят на Косово в оставка Рамуш Харадинай не очаква повдигането на обвинения от Специализирания съд в Хага. Това подчерта самият той след изслушването му пред органа в сряда, отбелязва електронното издание на прищинския ежедневник  Koha Ditore . \r\nХарадинай се яви пред съда като заподозрян, но използва правото си да запази мълчание и да не отговаря на зададените му въпроси. След изслушването му в Хага той бе по-склонен да разговаря с журналистите от Якуп Красничи, другият призован, който единствено благодари на репортерите за търпението им.  \r\nХарадинай бе категоричен, че с явяването си в съда е изпълнил правните си задължения, но пред събралите се представители на медии говори предимно за политическите процеси в Косово, които получиха нова динамика след оставката му от поста министър-председател, именно заради поканата, която бе получил, за да свидетелства в Специализирания съд. \r\nОрганът бе създаден, за да разследва предполагаемите престъпления, споменати в доклада на Дик Марти, припомня изданието. \r\n \r\n Тереза Герова", "date": "2019.07.25", "title": "Koha Ditore (Косово): Рамуш Харадинай не очаква обвинителен акт от съда в Хага"}
{"url": "http://www.focus-news.net/news/2019/07/25/2683734/bsp-poiska-izslushvane-na-ministar-desislava-taneva-i-na-vitsepremiera-tomislav-donchev-za-chumata-po-svinete.html", "text": "ПГ на \"БСП за България\" поиска изслушване на министъра на земеделието, храните и горите Десислава Танева и на вицепремиера Томислав Дончев за чумата по свинете, предаде репортер на  Агенция \"Фокус\" . Искането отправи заместник-председателят на Комисията по земеделие и депутат от БСП проф. Светла Бъчварова.  \"Във връзка с изключително трагичната ситуация с разпространението на африканска чума по свинете правя процедурно предложение да бъдат изслушани вицепремиерът Томислав Дончев, който е шеф на Националния епизоотичен щаб за разпространение на чумата и министърът на земеделието храните и горите\", каза Бъчварова.  \r\nДеница КИТАНОВА", "date": "2019.07.25", "title": "БСП поиска изслушване на министър Десислава Танева и на вицепремиера Томислав Дончев за чумата по свинете"}
{"url": "http://www.focus-news.net/news/2019/07/25/2683747/kathimerini-pozharat-severno-ot-atina-e-lokaliziran.html", "text": "Пожарът в Танагра, северно от Атина, в района на Виотия, бе локализиран от пожарникарите след усилия, продължили цяла нощ, съобщава електронното издание на гръцкия вестник  Kathimerini . \r\nОгънят избухна в следобедните часове на сряда в земеделска част на общината, в която има както гори, така и обработваема земя, но не е населен. Тя се намира на по-малко от 10 километра от военна база. \r\nПовече от 170 пожарникари и 42 коло бяха изпратени на място за борба с пламъците, които бяха допълнително разпространени от силните ветрове. Бяха използвани и три въздухоплавателни средства, които бяха изтеглени през нощта поради ниската видимост. \r\n \r\n Тереза Герова", "date": "2019.07.25", "title": "Kathimerini: Пожарът северно от Атина е локализиран"}
{"url": "http://www.focus-news.net/news/2019/07/25/2683741/filip-popov-bsp-gerb-napraviha-mnogo-za-da-spechelyat-mestnite-izbori-1-lv-subsidiya-mahnaha-i-mashinnoto-glasuvane.html", "text": "„ГЕРБ направиха много, за да спечелят  местните избори – 1лв. субсидия, сега махнаха и  машинното гласуване. Управляващите твърдят, че са за прозрачни и честни избори, но следващата им реплика е - „да, но без машинно гласуване\" и то на едни от най-важните избори- местните”. Това заяви пред БНТ  секретарят на ПГ на „БСП за България“ Филип Попов, съобщиха от пресцентъра на  БСП . „В редица европейски държави се е гласувало и ще се гласува с машини. Факт е, че в България има множество недействителни бюлетини на изборите. Една от целите на изборите е всеки човек, който е гласувал, да се чувства представен. На последните парламентарни избори недействителните бюлетини са над 160 хиляди”, коментира Попов, като допълни, че  с тези гласове може да се избере парламентарна група. Той обясни, че машинното гласуване не е панацея за решаване на всички проблеми в изборния процес, но  е стъпка в правилната посока. „Тази отчайващо ниска избирателна активност е породена от недоверието в избирателната система. В над 1000 секции, където има машинно гласуване, е отчетена разлика между гласовете от машините и от протоколите. Очевидно има проблем в България с изборния процес. Машинното гласуване ще повиши доверието, защото човек ще знае, че отивайки да гласува, неговият глас ще бъде отчетен правилно”, посочи социалистът. \r\n„Държавната субсидия и неограниченото финансиране извън нея са в причинно - следствена връзка. Партиите са призвани да защитават обществения, а не частния интерес”, заяви Филип Попов. Той обясни, че в България партиите са се финансирали по подобен начин и този модел не е бил работещ - затова е бил сменен. „Неслучайно имаше забрана в Закона за политическите партии да не се финансират  от юридически лица. ГЕРБ премахнаха тази забрана и сега вратата е широко отворена. Отваряйки това финансиране за чуждестранни лица,  партиите могат да бъдат овладяни от чужди държави и служби”, изрази мнение Попов. Той обясни, че такъв модел, който има в България след последните промени, няма никъде в Европа. „Какво пречи на една чужда държава да регистрира една фирма в България, която да регистрира или да направи партия- абсолютно нищо. Затова вчера в НС казах да се свали от тезгяха  националната сигурност на България”, каза още народният представител. „Ние искахме дебат за финансирането на партиите, но той не се състоя. Борисов дойде и каза- хвърляме партиите на олигарсите  и управляващите бързо го гласуваха”, каза още Филип Попов.", "date": "2019.07.25", "title": "Филип Попов, БСП: ГЕРБ направиха много, за да спечелят местните избори – 1 лв. субсидия, махнаха и машинното гласуване"}
{"url": "http://www.focus-news.net/news/2019/07/25/2683750/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.07.25", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/07/25/2683744/rumen-gechev-bsp-partiite-sa-na-pazara-kakto-prodazhba-na-obuvki.html", "text": "\"В Европа от членския внос няма как да се покриват повече от 2-3 процента, максимум 5 от разходите на партиите. Никъде в света от членския внос не могат да се покрият всички разходи. С това предложение на ГЕРБ, България става уникална страна в Европейския съюз, в която партиите се финансират само от членски внос и от фирми - нека обществото прецени дали това е в плюс или минус.\" Това заяви народният представител от ПГ на \"БСП за България\" Румен Гечев пред НТВ, съобщиха от пресцентъра на  БСП . Той посочи, че от 25 години насам тенденцията в Европа е категорична - над 90 процента от средствата идват от бюджетни субсидии- за 26 страни членки от ЕС. По думите му само в Холандия и Германия половината от средствата са от бюджета, половината - от частни фирми. \"Всяка фирма или физическо лице в момента може да си напазарува партия. Партиите са на пазара както продажба на обувки\", коментира още професор Гечев. Той подчерта, че хората, които ще финансират партиите, ще определят политиките на партиите.  \r\nПо повод сделката за Ф-16, Гечев коментира: \"Ние плащаме накуп и евентуално ще получим стоката след 4 години. Конкурентите на американските производители от Западна Европа предлагаха 5-годишно разсрочено плащане, с 5 равни вноски. Какви са гаранциите на българската държава за тази огромна сума, без ДДС - 2 милиарда и триста милиона лева\". Той цитира договора, в който се казва, че купувачът се задължава да заплати на правителството на САЩ общата стойност на изделията, дори ако цената надхвърля прогнозните суми и правителството на САЩ не обезпечава и не предоставя гаранция за което и да е от изделията, продадени по силата на споразумението. Проф. Гечев коментира, че САЩ могат да увеличат цената с 10 процента без предупреждение и над 10 процента с предупреждение. \"Ние плащаме колосална сума\", добави Гечев.", "date": "2019.07.25", "title": "Румен Гечев, БСП: Партиите са на пазара както продажба на обувки"}
{"url": "http://www.focus-news.net/news/2019/07/25/2683753/die-zeit-alternativa-za-germaniya-i-levitsa-izvlichat-dividenti-ot-iztochnogermanskata-identichnost-pokazva-prouchvane.html", "text": "Почти всеки втори човек в източната част на ФРГ признава, че има идентичност на източногерманец (оси) – факт, от който извличат дивиденти „Алтернатива за Германия“ и „Левица“, отбелязва националният ежедневник  Die Zeit . \r\nСъответното заключение е направeно след проучване на Института за демоскопия в Аленсбах, проведено сред 1228 души в периода между 1 и 11 юли. \r\nИзточногерманско чувство за идентичност се подсилва от широко разпространеното убеждение, че има големи различия в условията на живот между Източна и Западна Германия, потвърждава проучването. В Източна Германия се засилва усещането за откъснатост. 27% са съгласни с твърдението, че „другите в Германия живеят по-добре от мен“. В Западна Германия само 18% са съгласни с това мнение. \r\nСпоред проучването, в източната част делът на тези, които твърдят, че има големи различия в условията на живот между Изтока и Запада, се е увеличил от 64% на 74% за последните пет години.  В Западна Германия обаче делът остава на ниво от 43%. Запазването на статуквото няма да създаде никакви перспективи и не може да осигури равни условия на живот, пише авторът на изследването Ренате Кошер. Само големи стимули за инвестиции биха могли да доведат до обрат. \r\n57% от източногерманците виждат проблеми с недостига на лекари, а 54% в емиграцията на добре образовани работници, 40% се оплакват от липсващи работни места. От друга страна, само 27% в Западна Германия виждат недостиг на лекари и 20% - недостиг на работни места. Респондентите от Източна и Западна Германия се съгласиха по въпроса за равните възможности: само около един на всеки петима от тях има равни възможности за кариера в страната.  \r\nСпоред проучването 47% от източногерманците изрично се идентифицират с бившата територия на ГДР. Тази група има голямо предпочитание към партиите „Алтернатива за Германия“ и „Левица“. Само 44% се идентифицират предимно като германци, те са предимно поддръжници на други партии. В Западна Германия, от друга страна, 71% от анкетираните виждат себе си като германци, а не като западногерманци, т.е. весита. \r\n \r\n Тереза Герова", "date": "2019.07.25", "title": "Die Zeit: „Алтернатива за Германия“ и „Левица“ извличат дивиденти от източногерманската идентичност, показва проучване"}
{"url": "http://www.focus-news.net/news/2019/07/25/2683745/mvr-dvama-dushi-sa-zaginali-a-29-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 29 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 21 тежки пътнотранспортни произшествия. Един от пострадалите е с опасност за живота. В София са регистрирани 24 леки и три тежки катастрофи, при които са пострадали трима души.", "date": "2019.07.25", "title": "МВР: Двама души са загинали, а 29 са пострадали при катастрофи в страната през изминалото денонощие"}
{"url": "http://www.focus-news.net/news/2019/07/25/2683749/api-na-29-yuli-prodazhbata-na-elektronni-vinetki-shte-bade-zatrudnena-poradi-planirani-softuerni-aktualizatsii.html", "text": "От 17.00 до 23.00 часа на 29 юли 2019 г. са планирани дейности по внедряване на актуализации на електронната система за събиране на пътни такси на база време и на база изминато разстояние. Това съобщиха от пресцентъра на  Агенция „Пътна инфраструктура“ . Възможно е да възникнат частични забавяния и прекъсвания, които биха могли да затруднят продажбите на електронни винетки.  \r\nЗа избягване на риска от проблеми с покупката на е-винетка по време на планираните актуализации препоръчваме на водачите внимателно да планират пътуването си по републиканската пътна мрежа и да купят електронната си винетка своевременно. \r\nПланираното внедряване на софтуерните актуализации е част от подготовката за въвеждане в експлоатация на тол системата.", "date": "2019.07.25", "title": "АПИ: На 29 юли продажбата на електронни винетки ще бъде затруднена поради планирани софтуерни актуализации"}
{"url": "http://www.focus-news.net/news/2019/07/25/2683748/veliko-tarnovo-vavezhda-se-vremenna-organizatsiya-v-dvizhenieto-v-grada-na-26-i-27-yuli-za-provezhdane-na-sabitiya.html", "text": "Въвежда се временна организация в движението в града на 26 и 27 юли за провеждане на събития. Това съобщиха от пресцентъра на  Община Велико Търново . Във връзка с провеждането на събития на открито ще настъпят следните временни промени в организацията на движение на МПС: \r\n- на 26 юли 2019 г. за времето от 09.00 до 13.00 или до приключване на събитието за движение се затваря ул. \"Васил Левски\" в участъка от кръстовището с ул. \"Христо Ботев\" до кръстовището с ул. \"Бачо Киро\". Участъкът от улицата между сградите на \"Уникредит Булбанк\" и \"Славяни\" ще бъде освободен от спрени и паркирани автомобили. \r\n- на 27 юли 2019 г. за времето от 18.15 до 19.15 часа или до приключване на събитието за движение ще бъдат затворени улиците по маршрут: Паметник на обесените – ул. \"Независимост\"– пл. \"Майка България\" – Военен дом – Летен театър.", "date": "2019.07.25", "title": "Велико Търново: Въвежда се временна организация в движението в града на 26 и 27 юли за провеждане на събития"}
{"url": "http://www.focus-news.net/news/2019/07/25/2683752/kyustendil-uchastnitsi-ot-shest-darzhavi-shte-predstavyat-traditsionen-folklor-na-mezhdunarodniya-folkloren-festival-srebarna-pafta.html", "text": "Участници от шест държави ще представят традиционен фолклор на Международния фолклорен фестивал „Сребърна пафта” в Кюстендил. Това съобщи за  Радио „Фокус” – Кюстендил  художественият ръководител на фестивала и председател на читалище „Пауталия” Валентин Кенов. Откриването на фестивала ще бъде с дефиле, което ще започне от 17.30 часа, преминавайки по пешеходния булевард „България” до площад „Велбъжд”.  \r\nОбщо 14 състава от страната и чужбина се включат в петнадесетото поред издание на международната фолклорна проява, която няма конкурсен характер, но е с основна цел обогатяване на културния живот на град Кюстендил и областта, запознаване с фолклора на други държави, както и опазване на родните традиции и обичаи за идните поколения. Тази година участват фолклорни състави от България, Сърбия, Северна Македония, Гърция, Индия и Армения. \r\nВенцеслав ИЛЧЕВ", "date": "2019.07.25", "title": "Кюстендил: Участници от шест държави ще представят традиционен фолклор на Международния фолклорен фестивал „Сребърна пафта”"}
{"url": "http://www.focus-news.net/news/2019/07/25/2683746/parvan-simeonov-politolog-na-mestniya-vot-shte-badat-lyubopitni-balotazhite-zashtoto-shte-se-nablyudava-pregrupirane-na-elektorati-a-ne-na-politicheski-tsentrali.html", "text": "На местния вот ще бъдат любопитни балотажите, защото ще се наблюдава прегрупиране на електорати, а не на политически централи.  Това каза за сутрешния блок  „Добро утро, България“  на  Радио „Фокус“  политологът Първан Симеонов. По думите му местните избори ще изправят на места кандидати на ГЕРБ срещу представители на НФСБ и ВМРО, като уточни, че много пъти са правени опити за национално звучащи кампании, но не винаги успешни. „По скоро ще има прелюбопитни прегрупирания по места. Прегрупиранията на електоратите са по-важните в политиката – последния пример бяха президентските избори, когато на балотажа  г-н Радев получи гласове от политически сектори, които иначе трудно биха го припознали. Подобни неща може би ще се случват в някои градове на страната. ГЕРБ предвидливо изтегля вече част от кметовете си, срещу които се предполага, че ще има събиране на анти-ГЕРБ патос – почва да ги изтегля и да ги сменя с по-свежи. Борисов вече се осмелява да прави това, имаше периоди, в които той като че ли играеше винаги на сигурно. Сега си позволява известен риск, с цел прочистване. Това далече не е първата вълна на прочистване – преди години, когато Борисов остана в опозиция известно време, той използва момента отново да прочисти ГЕРБ“, обясни политологът. Първан Симеонов заяви, че по тези причини грешат хората, които предварително очертават мрачни времена на управляващата партия без Цветан Цветанов. Личното и медийното присъствие на Борисов, както и силата на рестарта, понякога е по-сериозно от силата на утвърдените политически играчи, обобщи политологът.  \r\n \r\nЕлеонора ЧОЛАКОВА", "date": "2019.07.25", "title": "Първан Симеонов, политолог: На местния вот ще бъдат любопитни балотажите, защото ще се наблюдава прегрупиране на електорати, а не на политически централи"}
{"url": "http://www.focus-news.net/news/2019/07/25/2683743/vasil-vasilev-sayuz-na-lovtsite-i-ribolovtsite-razlichni-ogranicheniya-i-obstoyatelstva-ne-pozvolyavat-aktiven-otstrel-na-diva-svinya-edno-ot-koito-sa-uslozhnenite-terenni-usloviya.html", "text": "Различни ограничения и обстоятелства не позволяват активен отстрел на дива свиня. Това каза в сутрешния блок „Добро утро, България“ на  Радио „Фокус“  Васил Василев, председател на УС на Национално ловно-рибарско сдружение Съюза на ловците и риболовците. Той подчерта, че ловната дейност е законово регулирана и в този период ловците имат възможност да ловуват единствено индивидуално дива свиня. Този вид лов, съгласно действащото законодателство, е достъпен за около една трета от българските ловци, които притежават необходимата допълнителна квалификация, обясни Васил Василев. Теренните условия също са усложнени, добави той. „Земеделските култури, като например царевицата, която е много предпочитана храна за дивите свине, в момента е в такава фаза на зрялост, че практически животните денонощно стоят в царевичните блокове и е трудно да се извършва отстрел. Това, което поехме като ангажимент пред Министерството на земеделието, храните и горите и Българската агенция по безопасност на храните е да водим активна агитация и кампания сред българските ловци да се включат масово в индивидуалното ловуване на дивя свиня, за да подкрепят държавата в нейните усилия за справяне с този проблем. По това време на годината не е възможно да се ловува групово и затова държавата се опитва да стимулира допълнително ловци, които да излязат индивидуално да регулират популацията на дивата свиня. Тази сума бе обещана единствено за отстрел в зоните, в които вече има констатирани огнища и се изисква регулиране и намаляване на плътността на популацията. Това е мотивът, който министерството влага, когато предложи този стимул“, обясни той. За намаляването на популацията на дивата свиня като част от мерките за справяне със заболяването Васил Василев коментира, че идеята се приема противоречиво от ловците. Сред тях има недоверие за съществуване на заболяването и очакваните поражения върху популацията на дивите свине, каза още Василев. Това също е причина много от ловците, особено в районите без установени огнища на болестта, да не откликват активно на призивите на държавата. Но през последните няколко дни все повече хора разбират, че това не е шега и трябва да се действа незабавно, добави Василев. \r\nЕлеонора ЧОЛАКОВА", "date": "2019.07.25", "title": "Васил Василев, Съюз на ловците и риболовците: Различни ограничения и обстоятелства не позволяват активен отстрел на дива свиня, едно от които са усложнените теренни условия"}
{"url": "http://www.focus-news.net/news/2019/07/25/2683757/vidin-nivoto-na-reka-dunav-se-e-ponizhilo-s-28-sm-v-rayona-na-grada-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е понижило с 12 см и водният стоеж е 96 см, съобщиха от местната  Хидрометеорологична станция . Нивото на реката край Видин е 147 см, регистрираното понижение е от 28 см. Край Лом през последното денонощие е измерено понижение от 35 см и водният стоеж е 165 см. Нивото на реката край Оряхово е 79 см, там е регистрирано понижение за последното денонощие от 25 см. Температурата на водата край Ново село е 24.7 градуса, край Оряхово е 26.8 градуса.", "date": "2019.07.25", "title": "Видин: Нивото на река Дунав се е понижило с 28 см в района на града за последното денонощие"}
{"url": "http://www.focus-news.net/news/2019/07/25/2683754/sds-koy-upravlyava-nay-golyamata-epizootichna-kriza-v-balgariyai.html", "text": "Това, от което се опасявахме, се случи. От СДС точно преди година предупредихме, че държавата закъснява с мерките, предприети за ограничаване на африканската чума по свинете. Това се посочва в  позиция на СДС  във връзка с разпространението на заболяването африканска чума по свинете. \"Обърнахме внимание на това, но тогавашните усилия и мерки бяха насочени основно към изграждане на бутафорната ограда по сухопътната граница със северната ни съседка, за която предупредихме, че няма да свърши работа. За съжаление не бяхме чути, а сега африканската чума по свинете, която за щастие не е опасна за хората, но нанася огромни икономически вреди, се разпространи и в промишлените свинекомплекси\", допълват от партията.  \r\nТе обръщат внимание, че преобладаващата част от тези свинекомплекси се намира в Североизточна България, а разстоянията между тях не са големи, някои са икономически и технологично свързани, което означава, че трябва да се предприемат незабавни мерки за ограничаване на болестта. \r\nСпоред СДС българското свиневъдство е изправено пред икономически колапс. \"Въпреки това, виждаме че за борбата с тази болест се разчита на служители от средния ешелон, като началника на отдел от БАБХ Александра Митева. А само преди седмица беше актуализиран съставът на Централния епизоотичен съвет към Министерския съвет. Начело на съвета е заместник министър-председателят Томислав Дончев, заместник-председател е министърът на земеделието, храните и горите Десислава Танева, а секретар \r\n- изпълнителният директор на Българската агенция по безопасност на храните д-р Дамян Илиев. Членове са министрите на вътрешните работи, на отбраната, на финансите, на здравеопазването, на транспорта, информационните технологии и съобщенията, на околната среда и водите, на икономиката. При такова високо ниво на състава на този съвет, се питаме как е възможно говорител по изключително важния въпрос, свързан с биосигурността ни, да бъде началник на отдел от БАБХ?! Къде са председателят на групата, секретарят и членовете?! Кой управлява най-голямата епизоотична криза в съвременната история на животновъдството?\", питат от СДС.  \r\n\"Засега виждаме на терен, хвърлени на амбразурата, експерти, зам.-областни управители и местни кметове на населени места\", допълват те, като поставят следните въпроси, на които няма отговор от лятото на 2018 година: \r\nКакво се случва  с труповете на евтаназираните свине? \r\nДали тяхното заравяне няма да доведе до замърсяване на околната среда? \r\nЗащо, след като повече от 10 г. се обсъжда въпросът за построяване на екарисаж в Североизточна България, район, в който е концентрирана значителна част от животните, това не се случва? \r\nЗащо въпросът с обезщетенията не се решава със застрахователен пул, за да не се ползват бюджетни средства? \r\n\"Призоваваме спешно компетентните органи да се съобразят с Решение на ЕК от 19 юли 2019 г., подписано от еврокомисаря за здравеопазване и безопасност на храните, да излязат на терен и да организират минимализирането на екологичните и икономическите щети за сектор свиневъдство\", посочват още от СДС.", "date": "2019.07.25", "title": "СДС: Кой управлява най-голямата епизоотична криза в България?"}
{"url": "http://www.focus-news.net/news/2019/07/25/2683755/", "text": "В управляващата конфигурация има доста промени и местните избори ще бъдат изключително любопитни. Това каза в сутрешния блок „Добро утро, България“ на Радио „Фокус“ политологът Първан Симеонов. Според него  не може да се каже, че местните избори са предварително известни като резултати, тъй като винаги има и надпревара на интерпретации. Първан Симеонов обясни, че след победата на европейските избори моментът е малко по-комфортен за управляващите. „Опозицията в България много често през последните години надценява политическия момент. Очаква да има обществено брожение, което тя да оглави. Управляващите обратно – много пъти подценяват политическия момент. Губят инстинкт, защото си мислят, че всичко им е в кърпа вързано. Така течеше в последните няколко месеца политическият живот в страната и предполага се, че ще продължи да тече по този начин. Печелят онези, които успяват да видят и двете – и да упражняват властта, и да чуват какво мислят хората“, каза той. Първан Симеонов очерта основните събития от изминалия политически сезон, сред които европейските избори, превърнали се в потвърждение на доминацията на Бойко Борисов и външно и вътрешнопартийно, и сделката за самолетите F 16. Той определи като непряко политическа, но важна и процедурата за избор на нов главен прокурор. \r\nЕлеонора ЧОЛАКОВА", "date": "2019.07.25", "title": "Първан Симеонов, политолог: В управляващата конфигурация има доста промени и местните избори ще бъдат изключително любопитни"}
{"url": "http://www.focus-news.net/news/2019/07/25/2683758/tass-mig-29-na-vvs-na-azerbaydzhan-padna-v-kaspiysko-more.html", "text": "Самолет МиГ-29 на ВВС на Азербайджан е паднал в Каспийско море по време на тренировъчен полет. Задействана е операция за издирването на пилота, съобщава  TACC , като се позовава на съобщение от пресслужбата на Министерството на отбраната в Баку. \r\n„На 24 юли около 22:00 часа местно време (21:00 часа българско време) внезапно бе загубена връзка със самолет МиГ-29 на ВВС на Азербайджан, извършващ планови учебно-тренировъчен полет, който изчезна от радарите. По предварителна информация, военният самолет е претърпял катастрофа и е паднал в морето“, се казва в съобщението. \r\nПо данни на военното ведомство, са предприети мерки за издирването и спасяването на пилота. Създадена е комисия за разследване на причините за инцидента. \r\n \r\n . \r\n \r\n Тереза Герова", "date": "2019.07.25", "title": "ТАСС: МиГ-29 на ВВС на Азербайджан падна в Каспийско море"}
{"url": "http://www.focus-news.net/news/2019/07/25/2683751/parlamentat-vklyuchi-v-dnevniya-si-red-proektoreshenieto-za-sazdavane-na-vremenna-anketna-komisiya-za-atakata-sreshtu-nap.html", "text": "Парламентът включи в дневния си ред проекторешението за създаване на временна анкетна комисия за атаката срещу НАП, предаде репортер на  Агенция \"Фокус\" . Решението за предложение за създаване на временна анкетна комисия е взето на заседание на Изпълнителната комисия на ГЕРБ. С него тя възлага на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите.  \r\nДеница КИТАНОВА", "date": "2019.07.25", "title": "Парламентът включи в дневния си ред проекторешението за създаване на временна анкетна комисия за атаката срещу НАП"}
{"url": "http://www.focus-news.net/news/2019/07/25/2683756/stara-zagora-v-grada-shte-se-provede-lyatno-uchilishte-zaedno-mozhem.html", "text": "От 2 до 5 септември 2019 година Превантивно-информационният център по зависимости, с подкрепата на Общински съвет по наркотични вещества към Община Стара Загора, за втора година ще проведе лятно училище „ЗаЕДНО можем“ – за профилактика на рисково поведение сред 14 - 19-годишни подрастващи и младежи и за трениране на родителски умения. Това съобщиха от пресцентъра на  Община Стара Загора . \r\nТази година работните теми на лятното училище отново ще бъдат представени от обучители психолози с високо експертно ниво от Фондация „Институт за съвременна психология“ и ПИЦ по зависимости, със специалното участие на координатора на Мрежа „Хлебни къщи“, които заедно с екипа на организаторите ще вдъхновяват, стимулират и предизвикват участниците да използват собствените си възможности. Родителите ще получат полезни знания, умения, мотивация за промяна на нагласи и поведение, нужни, за да подобрят взаимоотношенията си с техните деца, а децата ще се учат да изграждат лична отговорност, да общуват, да уважават, да създават пълноценни приятелства, да решават, да правят информиран избор, да израстват, да развиват личностни качества, за да могат по-късно да се справят сами. \r\nЛятното училище ще се проведе от  2 до 5 септември включително (от понеделник до четвъртък) в Семеен хотел „Щастливците“ в Старозагорски минерални бани. \r\nГрупата ще бъде от двадесет души - подрастващи и младежи - 10 души и техните техни родители (10 души). Всички разходи за настаняването и пребиваването в хотелската база, както и за обучението, се поемат от организаторите. Транспортът до Старозагорските минерални бани и обратно е задължение на всяка двойка участници (родител – дете). Участниците заплащат минимална такса като гаранция за отговорно участие, възлизаща на 20.00 лв. (общо за всяка двойка родител - дете). Минималната такса за участие се внася под формата на дарение срещу сключване на Договор за дарение, подписване на Протокол за дарение и издаване на Удостоверение за дарение на името на Дарителя. Събраната такса ще се употреби за закупуване на материали за обучението, поощрения за ролевите игри и др. \r\nКандидатстването за участие е най-късно до 25 август 2019 г. чрез е-mail: pic.starazagora@abv.bg заявка за участие със следната информация: трите имена (на родителя и неговото дете); професия и месторабота на родителя; възраст на детето, училище, клас; професия и месторабота на родителя; телефонен номер за връзка и e-mail; мотивация за участие на родителя и детето (в свободен текст). \r\nЗаписаните за участие кандидати ще бъдат уведомени до 27 август 2019 г. по e-mail и/или телефон и ще получат работната програма. \r\nТаксата за участие в размер на 20.00 (двадесет) лева за всяка двойка участници се заплаща в брой в срок до 28 август 2019 г. в ПИЦ по зависимости. \r\nТелефони за връзка: +359 882 55-04-62 – Радост Овагимян; +359 888 12-64-13 – Диана Кирилова–Чобанофф.", "date": "2019.07.25", "title": "Стара Загора: В града ще се проведе лятно училище „ЗаЕДНО можем“"}
{"url": "http://www.focus-news.net/news/2019/07/25/2683763/pazardzhik-odobren-e-proektat-za-obsht-ustroystven-plan-na-velingrad-i-draginovo.html", "text": "Общински съвет - Велинград одобри окончателния проект на Общия устройствен план на Велинград и Драгиново, съобщи за  Радио „Фокус“ – Пазарджик  Бояна Кирилова от Общината. Тя обясни, че общинските съветници единодушно са одобрили окончателния проект на Общия устройствен план на Велинград и Драгиново. „Главният архитект Тодор Енев поясни, че всички министерства, ведомства и институции са дали положителни становища. Не се нарушават екологични норми, не се смесват функции и територии, нанесена е цялата подземна инфраструктура и са взети под внимание всички становища на институции и граждани\" посочи тя.  \r\nПо думите ѝ според арх. Ира Кънева - ръководител на екипа, изготвил Плана, това е най-дълго обсъжданият план в България. Преминал е обществено обсъждане, одобрен е от Експертен съвет и всички 13 схеми към ОУП са изложени за допълнителни становища от граждани и институции в средата на 2018 година.  \r\n„Велинград вече има два общи устройствени плана – за цялата община с взаимовръзките между населените места (приет 2015 г.) и този за град Велинград и село Драгиново. Предстои обнародването на последния в Държавен вестник и окончателното му влизане в сила. Общият устройствен план на Велинград и село Драгиново ще бъде публикуван на интернет страницата на Общината“, уточни Кирилова. \r\nВаня НИКОЛОВА", "date": "2019.07.25", "title": "Пазарджик: Одобрен е проектът за Общ устройствен план на Велинград и Драгиново"}
{"url": "http://www.focus-news.net/news/2019/07/25/2683765/sport-balgariya-pobedi-sarbiya-s-32-geyma-v-belgrad.html", "text": "Мъжкият ни национален отбор по волейбол спечели първата контрола със Сърбия в Белград. Възпитаниците на Силвано Пранди се справиха с 3:2 гейма след над два часа и половина игра. Нашите изоставаха с 1:2 гейма, но изравниха и след това взеха петата част, която се игра до 25 т. Най-резултатен за успеха бе Цветан Соколов с 19 точки. След третата част той отстъпи мястото си на Венелин Кадънков, който се отчете със 7. Светослав Гоцев също направи силен мач и приключи с 14 т. (6 блока). Още двама играчи преминаха границата от 10 точки - Розалин Пенчев (11) и Николай Пенчев (10). \r\nУтре от 20:00 часа българско време е втората проверка между двата тима.  \r\nКонтролите са част от подготовката на \"лъвовете\" за олимпийската квалификация във Варна, която ще се проведе от девети до 11-и август.", "date": "2019.07.25", "title": "Спорт: България победи Сърбия с 3:2 гейма в Белград"}
{"url": "http://www.focus-news.net/news/2019/07/25/2683760/kyustendil-149-zhitelki-na-obshtinata-nosyat-imeto-anna.html", "text": "149 жителки на общината носят името Анна. Това съобщиха за  Радио „Фокус” – Кюстендил  от Териториалното звено „Гражданска регистрация и административно обслужване”. 258 жени, чиято адресна регистрация е в населените места от община Кюстендил, носят името Анка, а други 91 са с името Ани. 98 дами са наречени Яна, а 12 жители на Кюстендил са с името Енчо. 270 жителки на Кюстендил и селата носят името Анелия.  \r\nДнес Православната църква почита успението на света Ана – майката на света Дева Мария. Днес имен ден имат хората, носещи името Анна, Янa, Eнчo. Това е вторият ден през годината, посветен на света Анна. На 9 декември се отбелязва Зачатие на св. Анна. \r\nВенцеслав ИЛЧЕВ", "date": "2019.07.25", "title": "Кюстендил: 149 жителки на общината носят името Анна"}
{"url": "http://www.focus-news.net/news/2019/07/25/2683764/smolyan-253-zhitelki-na-obshtinata-praznuvat-imen-den-na-sveta-ana.html", "text": "253 жителки на общината празнуват имен ден днес, когато православната църква отбелязва успението на Света Ана. Това съобщи за  Радио „Фокус“ – Смолян  Мария Топова от служба ГРАО в Общината. 79 дами носят името Ана, 105 са представителките на нежния пол, кръстени Анна. Името Анка е дадено на 35 жени, а Ани са наречени 34 дами от Смолян и околните села, каза още Топова. \r\nНели ГЕРГЬОВСКА", "date": "2019.07.25", "title": "Смолян: 253 жителки на общината празнуват имен ден на света Ана"}
{"url": "http://www.focus-news.net/news/2019/07/25/2683767/shumen-32-godishen-mazh-e-stanal-zhertva-na-izmama-s-nad-600-lv.html", "text": "32-годишен мъж е станал жертва на измама с над 600 лв. Това съобщиха от  ОДМВР - Шумен . Вчера в РУ - Шумен е получено съобщение от 32-годишен мъж от град Шумен, че е измамен, като му е отнета сумата от 610 лева и мобилен телефон. Пред полицейските служители обяснил, че около 12.00 часа на 24 юли 2019 г. в сграда на ул. „Цар Освободител“ бил заговорен от мъж, който се представил за ръководен служител във фирма. Освен това му заявил, че участва във фондация за финансиране на студенти. Попитал го какви спестявания има и допълнил, че трябва да му ги даде, като впоследствие ще му бъдат върнати. 32-годишният мъж му предоставил сумата от 610 лева. След това го завел в друга сграда, като му обяснил, че там се намира офиса му. Поискал му мобилния телефон и казал да го изчака, като се отправил по вътрешно стълбище и не се върнал. Малко след това 32-годишният мъж установил, че е измамен. Започнато е досъдебно производство. По случая работят служители на РУ - Шумен.", "date": "2019.07.25", "title": "Шумен: 32-годишен мъж е станал жертва на измама с над 600 лв."}
{"url": "http://www.focus-news.net/news/2019/07/25/2683770/aleksandar-sabanov-obedineni-patrioti-predprietite-merki-ot-mzhg-sreshtu-chumata-po-svinete-sa-adekvatni.html", "text": "Предприетите мерки от МЗХГ срещу чумата по свинете са адекватни. Това каза пред журналисти народният представител от ПГ на \"Обединени патриоти\" Александър Сабанов във връзка с чумата по свинете, предаде репортер на  Агенция \"Фокус\" .\"В момента мерките, които предприема МЗХГ са адекватни. Назад във времето аз имам забележки. Още 2017 г. аз и група народни представители внесохме законопроект за изменение и допълнение на Закона за лова и опазване на дивеча, с който искахме да разрешим груповия лов на дива свиня. На 1 кв. км. към онзи момент имаше пет диви прасета, а трябваше да са 0,3. Тогава още говорих за африканската чума по свинете, която беше на северната граница на Румъния, на 470 км. от България. Миналата година тогава не беше подкрепен от почти всички групи народни представители и не мина законопроекта. Тогава всички се подхилкваха и се подсмиваха на това предложение и за думите ми за африканската чума. Миналата година по-сериозно го взеха присърце и мина законът. Тогава министърът на земеделието, храните и горите г-н Порожанов със своя заповед отмени лова и направи една ограда\", допълни още Сабанов. Според него тази ограда все пак е свършила работа. \"Имам информация от миналата седмица, че групи от ловци, които са си обикаляли полетата, казват, че няма нито една диря, която е прекосила тази граница. Оттам насетне мерките, които се взимат, са адекватни, но според мен са закъснели. Навсякъде назад в другите държави, където е минала чумата, е доказано, че леталният край е почти 100 %. Дали в България е застрашен сектора, да застрашен е. Това, което еврокомисарят казва е 100 % така. Има голяма опасност България да загуби индустриалното свинепроизводство. Най-малкото заради факта, че 40 дена дават карантина след унищожаване на популацията във фермата. Никой няма да си позволи след 40 дена да започва да зарежда отново прасета\", посочи още Сабанов. \"Сложете ги три месеца, оттам насетне от заплождането на прасето, до готов продукт - 100 кг прасе, са нужни 9 месеца. Това е една година, през която не се знае дали няма да повтори тази зараза\", изтъкна още Сабанов. Той посочи, че ако се унищожи цялото свинепроизводство в България, ще са от порядъка на между 600 и 800 млн. лв. \"Трябва да се обезщетят тези собственици. Загубите за икономиката ще са доста по-големи.Там имате разходи, включително ДДС, които са приход в държавата, съпътстващи бизнеси\", обясни още Сабанов. По думите му стотици хора заети в този бранш, ще останат на улицата.  \r\nДеница КИТАНОВА", "date": "2019.07.25", "title": "Александър Сабанов, \"Обединени патриоти\": Предприетите мерки от МЗХГ срещу чумата по свинете са адекватни"}
{"url": "http://www.focus-news.net/news/2019/07/25/2683769/mkd-makedoniya-pochina-edin-ot-ranenite-v-kabul-harvatski-voynitsi-talibanite-poeha-otgovornost-za-atakata.html", "text": "Един от тримата хърватски войници, ранени при нападението срещу превозно средство на НАТО в афганистанската столица Кабул, е издъхнал в болница от получените наранявания, съобщава скопското електронно издание  МКД . \r\nМедиите в Загреб уточниха, че починалият е Йосип Бришко, роден през 1992 г. Бил е съпруг и баща на малко бебе. Бил е служител в спецчастите на хърватската армия, а в Афганистан е бил изпратен като съветник и ментор на афганистанските сили за сигурност. \r\nХърватските военнослужещи пострадаха при атаката срещу превозно средство на силите на НАТО, което бе взривено в сутрешните часове на сряда в афганистанската столица Кабул. Съответното обяви хърватският министър на отбраната Дамир Кръстичевич на извънредна пресконференция в Загреб.  \r\n„Според последната информация, един войник е получил тежки телесни наранявания по главата си и животът му е в опасност, другите двама имат сериозни наранявания, но са извън опасност“, поясни вчера Кръстичевич. Единият от двамата с по-леки наранявания има рани по крака, а другият – по ръката.  \r\nПо-късно стана ясно, че отговорност за нападението са поели талибаните.‘ \r\n \r\n . \r\n \r\n Тереза Герова", "date": "2019.07.25", "title": "МКД (Македония): Почина един от ранените в Кабул хърватски войници, талибаните поеха отговорност за атаката"}
{"url": "http://www.focus-news.net/news/2019/07/25/2683761/sputnik-sarbiya-parva-golyama-stapka-na-balgariya-sreshtu-amerika-sledva-li-otmashtenie-zaradi-turskiya-stsenariy.html", "text": "Президентът на България Румен Радев наложи вето на ратифицирането на договора за закупуване на самолети F-16 от САЩ на стойност 1,26 милиарда долара. Договорът предвижда доставката на осем нови изтребителя F-16 Block 70, както и основното оборудване и въоръжение, включително ракети въздух-въздух, пише сръбската редакция на  „Спутник“  в материал, представен без редакторска намеса. \r\n \r\nРадев, бивш офицер от ВВС, заяви, че ожесточените спорове в българския парламент свидетелстват за липсата на обществено одобрение за споразумението. \r\n \r\n Политическата власт е по-силна от законодателната \r\n \r\nСпоред Душан Пророкович от Центъра за стратегически алтернативи, ветото на Румен Радев е от голямо политическо значение и представлява първото голямо противопоставяне на българския президент на някакво решение на правителството. От друга страна, добавя той, ветото има ограничена правна сила. \r\n\"Българският парламент може да гласува по този въпрос и ако вземе решение да купи американски самолети, българският президент вече няма да може да налага вето и споразумението ще бъде подписано и изпълнено.  Така че, в политически контекст, това е важно нещо, но от правна гледна точка мисля, че в крайна сметка България ще купи американските самолети“, каза Пророкович. \r\n \r\n Спорове за Америка \r\n \r\nСъбеседникът на „Спутник“, обаче, смята, че жестът на българския президент ще има големи последствия върху политическата сцена на страната и нейната динамика. \r\n„Предполагам, че има огромна опозиция от страна на българската общественост и се видя съпротива не само от десните партии, но и от БСП, като втората най-голяма политическа организация в страната. Ето защо Радев предприе подобна стъпка, тъй като не иска да се върви против мнението на обществеността, нито иска да се противопостави на протестите, които опозицията представя ежедневно. Това вече не е само на основаната на технически въпроси, които той определи като бивш пилот като недостатък на това споразумение, но и на голямо политическо недоволство, което се споделя и от някои социални движения, които съществуват в тази страна“, отбеляза Пророкович. \r\n \r\n В дългосрочен план ...  \r\n \r\nВъпреки това, добавя Пророкович, въпреки че в краткосрочен план няма да се случи нищо епохално, в дългосрочен план това е може би една от първите стъпки в оформянето и насочването на това недоволство, което е доста високо в България, не само към министър-председателя Бойко Борисов, но дори и към ЕС и НАТО. \r\n„Българите не видяха никакъв сериозен ефект от членството в Европейския съюз, а да не говорим за членството в НАТО. Резултатите са постоянни разходи и никакво изпълнение на обещанията от началото на 2000 година, когато трябваше да кандидатстват за членство в Алианса“, категоричен е Пророкович. \r\nТрябва да се има предвид, отбелязва той, че членовете на НАТО са сред най-важните и най-големи купувачи на американски оръжия и всеки договор за покупка е изключително важен за САЩ. \r\n„Съдбата на американския военно-промишлен комплекс до голяма степен зависи от такива неща. Затова американците не могат да оставят просто така такъв ход на българския президент. България е важна членка за тях, защото американците имат четири военни бази на територията на страната, която функционира като екстериториална единица. България е важна и за контрола над акваторията на Черно море, както и за евентуални бъдещи действия срещу Русия, преди всичко срещу Крим, както и за поддържане на стратегическата комуникация с Грузия“, обяснява Пророкович. \r\n \r\n Турският фактор \r\n \r\nБългария, добавя той, става все по-интересна за Америка и заради Реджеп Тайип Ердоган, тъй като Турция се откъсна от американския контрол и ако администрацията на Тръмп иска да предприеме някакви стъпки срещу Ердоган, тя ще работи преди всичко от територията на първите съседи на Турция, каквато България определено е. \r\nАмериканците, сигурен е Пророкович, трябва да санкционират по някакъв начин Румен Радев за ветото. \r\nВ момента, казва той, изглежда, че става въпрос за предприемане на някакви политически действия - вероятно Вашингтон ще протестира рязко, а американски служители и дипломати в София ще избягват да се срещат с него. \r\n„По-нататъшните стъпки зависят от това как ще се развие цялата тази нововъзникваща криза в България. Не е тайна, че западните страни, преди всичко Съединените щати, не бяха щастливи, когато Радев е избран за президент на България, защото минава за човек, който симпатизира на Русия. Досега те не са имали благоприятно отношение към него и след ветото, което наложи, може да се очаква, че отношението на Америка към Радев ще се влоши още повече“, заключи Душан Пророкович. \r\n \r\n \r\nПревод и редакция:", "date": "2019.07.25", "title": "„Спутник“ (Сърбия): Първа голяма стъпка на България срещу Америка, следва ли отмъщение заради „турския сценарий“"}
{"url": "http://www.focus-news.net/news/2019/07/25/2683768/ombudsmanat-maya-manolova-nastoyavam-da-ima-palna-prozrachnost-i-publichnost-pri-opredelyane-na-obezshteteniyata-na-zhitelite-ot-kv-gorublyane.html", "text": "Държавата е тази, която трябва да се ангажира с осигуряване на средства за справедливи обезщетения. Това каза омбудсманът на Република България Мая Манолова на протест на гражданите от столичния квартал \"Горубляне\", който е против презастроването, предаде репортер на  Агенция \"Фокус\" . Протестът беше под надслов \"Спрете бетонгейт\". Граждани на квартала протестират заради начина, по който се отчуждава собствеността им. \"Тук съм по покана и на двете групи протестиращи. И на хората, които искат да живеят в чиста и зелена среда, и да защитя конституционното им право за това, и на хората, чието законово и конституционно право на собственост е застрашено\", каза Манолова. Тя добави, че според нея е изключително непочтено спрямо гражданите на София да се правят опити едни граждани да бъдат противопоставяни на други. \"Едни права да бъдат противопоставяни на други права\", поясни тя. Манолова заяви, че всички граждани искат да живеят в зелена среда. \"Виновниците да се стигне до тази ситуация са в сградата отсреща\", категорична бе тя като имаше предвид сградата на Столична община.\"Липсата на информация, липсата на прозрачност, липсата на яснота какво се предприема, защо се предприема, какви са параметрите имат едно обобщение - лошото управление, от което страдат гражданите на София. Като омбудсман настоявам да има пълна прозрачност, публичност и отговорните институции да не гледат от прозорците, а да дойдат при хората и да направят съответните разяснения\", прикани Мая Манолова. Тя покани и двете протестиращи групи на среща, на която да коментират ситуацията. \"Ще поканим експерти, ще отворим спорни теми и ще предложим решение, което да е в интерес на всички\", каза тя. Манолова добави, че са нарушавани правата на гражданите, както и на нашите деца да живеят в чиста и зелена София. \"Аз съм за свещеното право на собственост\", добави омбудсманът. \r\nНадежда ИВАНОВА", "date": "2019.07.25", "title": "Омбудсманът Мая Манолова: Настоявам да има пълна прозрачност и публичност при определяне на обезщетенията на жителите от кв. \"Горубляне\""}
{"url": "http://www.focus-news.net/news/2019/07/25/2683771/yordan-yordanov-kmet-na-dobrich-nad-80-detsa-shte-izrazyat-talantite-si-v-programata-eko-lyato.html", "text": "Над 80 деца от Добрич ще се включат в програмата „Еко лято“ тази година. Това съобщи в предаването  „Добро утро, България“  на  Радио „Фокус“  Йордан Йорданов, кмет на община Добрич. По думите му участниците ще могат да изразят себе си чрез талантите, които притежават. „Програмата е организирана от Общински младежки център „Захари Стоянов“. Дейностите ще приключат на 31 юли. В тях участие ще вземат деца и младежи над 9-годишна възраст. Програмата е безплатна“, обясни Йорданов. Той посочи, че е заложено децата да бъдат запознати със 100-те национални туристически обекта у нас. „Това ще стане чрез кратки презентации и истории, разказани от учители. Целта е да придобият повече познание за красивите места в страната“, добави още Йорданов. По думите му участниците ще могат да се включат и в седмици на изкуствата чрез различни клубни форми в Младежкия център. В програмата са включени още игри, походи и различни забавления. \r\nЕлеонора ЧОЛАКОВА", "date": "2019.07.25", "title": "Йордан Йорданов, кмет на Добрич: Над 80 деца ще изразят талантите си в програмата „Еко лято“"}
{"url": "http://www.focus-news.net/news/2019/07/25/2683766/pencho-milkov-bsp-vaprosat-s-chumata-po-svinete-ne-se-politizira.html", "text": "Въпросът с чумата по свинете не се политизира. Това каза народният представител от ПГ на \"БСП за България\" Пенчо Милков пред журналисти във връзка с чумата по свинете, предаде репортер на  Агенция \"Фокус\" . Според Пенчо Милков би бил политизиран, ако сега чуят въпроса и започнат да говорят. Той обърна внимание, че преди две години са задавали въпроси по темата.  \r\n\"В тази сграда ние задавахме достатъчно много въпроси, от които беше ясно, че заболяването настъпва. Това, което направи като констатация тук, вчера го казахме и ние. Действително има добри практики, които се правят в другите държави, в България не бяха направени. Заболяването го виждахме  как настъпва, след това го видяхме как премина границата, сега го виждаме как се разпрострянява. Няма отговори на много въпроси. Имаше успиване, че всичко е наред, построили сме 1-метрова ограда, тя ще ни спаси, само че не е така. Това е ясно за всички хора, които живеят около Дунава. Няма как с еднометрова ограда да спреш заболяването\", каза още Милков. Според него по време на разплода на прасетата е трябвало да бъдат отстреляни всички диви прасета. \"В едно време разпространението на заболяването беше едновекторно - от дивите прасета. Това не се изпълни, със заповед на министъра на земеделието миналата година отстрелът беше забранен. Това нещо доведе до това, че прасетата се размножиха и този вектор се ускори. Вече, каквото и да правиш с дивите прасета, защото векторите за разпространяване на заболяването са много\", допълни още Милков. По думите му границата между България и Румъния не е била затворена за продукти от свински произход. \"Докато в Румъния гърми заболяването, фуражи влизаха в България и тези свинекомплекси се снабдяваха с такъв фураж. Докато сега ще видите какво се случва. Другите държави ще затворят границата си с България и са продукти от свински произход, за фуражи и за зърно\", допълни още той.  \r\nМилков посочи, че хората са им изпратили снимки, защото свинете са убивани с пяна. \"В България няма нормативен акт как да бъдат умъртвявани в такъв обем животни. Начинът, по който са умъртвявани с пяна в сгради. Не е нормативно регламентирани с животни в такъв размер. Съществува един много друг въпрос, къде ще се сложат труповете на тези животни. 40 хил. са свинетe в Бръшлян\", посочи още Милков. По думите му Бръшлен е вододайна зона. \"Това означава да заровиш 40 хил. животни на 4 метра под земята във вододайна зона\", уточни още депутатът. Според него в следващите няколко дни всички свине в заден двор трябва да бъдат унищожени.  \r\nДеница КИТАНОВА", "date": "2019.07.25", "title": "Пенчо Милков, БСП: Въпросът с чумата по свинете не се политизира"}
{"url": "http://www.focus-news.net/news/2019/07/25/2683762/koha-ditore-kosovo-haradinay-planira-da-svika-protivokonstitutsionna-sreshta-na-pravitelstvoto.html", "text": "Министър-председателят на Косово в оставка Рамуш Харадинай планира да свика заседание на правителството в петък, въпреки че миналата седмица обяви оставката си, съобщава електронното издание на прищинския ежедневник  Koha Ditore . \r\nИзданието цитира чл. 95 от Конституцията на Косово, който се отнася до избора на правителство. В един от параграфите се предвижда, че ако министър-председателят подаде оставка, правителството прекратява дейността си и президентът „назначава нов кандидат за поста след консултация с мнозинството, за да създаде правителство\". \r\n \r\n Тереза Герова", "date": "2019.07.25", "title": "Koha Ditore (Косово): Харадинай планира да свика „противоконституционна\" среща на правителството"}
{"url": "http://www.focus-news.net/news/2019/07/25/2683775/140-720-kilovatchasa-podari-chez-na-klienti-registrirali-se-za-elektronna-faktura-prez-yuni.html", "text": "Клиентите на „ЧЕЗ Електро България“ АД, които оценяват удобството, сигурността и екологичните ползи на електронната фактура, вече са 431 298. Това съобщиха от пресцентъра на  ЧЕЗ . От тях 7 036 се регистрираха за услугата по време на кампанията „20 kWh подарък“. В периода от 1 до 30 юни 2019 г. всеки клиент на „ЧЕЗ Електро България“ АД, който заяви електронна фактура, получи като подарък от компанията себестойността на 20 kWh електроенергия. В кампанията участваха всички клиенти на „ЧЕЗ Електро България“ АД, които не са регистрирани за е-фактура. Подаръкът от 20 kWh клиентите получават под формата на приспадната им себестойност от втората електронна фактура, издадена след регистрацията.  \r\n7 036 спечелиха подарък и дадоха своя принос към опазване на природната среда като с избора си спасиха от изсичане 117 дървета и ще намалят използването на хартия с близо 167 000 листа годишно, с което всяка година ще спестяват и по 4 мегаватчаса електроенергия, необходима за производството им. \r\nЗа всички свои клиенти, регистрирали се за електронна фактура от началото на предоставяне на услугата през 2011 г. до момента, „ЧЕЗ Електро България“ АД подготвя кампания за лоялни клиенти, за да възнагради своите потребители, които продължават да използват съвременната услуга. \r\nЕлектронната фактура е напълно безплатна. След регистрацията клиентите могат да следят документите си, както в персоналния си електронен архив на сайта cez.bg, така и на посочения от тях имейл адрес. Електронната фактура гарантира защита на личните данни, спестява време и дава възможност за лесно и практично контролиране на разходите. Тя е валиден, електронно подписан данъчен документ, който е напълно идентичен с хартиената версия.", "date": "2019.07.25", "title": "140 720 киловатчаса подари ЧЕЗ на клиенти, регистрирали се за електронна фактура през юни"}
{"url": "http://www.focus-news.net/news/2019/07/25/2683773/plovdiv-tri-sela-ot-oblastta-sa-s-narusheno-vodopodavane-zaradi-avarii.html", "text": "Три села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от аварии са селата Стрелци, Дъбене и Зелениково. Очаква се нормалното водоподаване към абонатите от трите населени места да бъде възстановено до 17.00 часа днес. \r\nЕкипите на водоснабдителното дружество работят също по отстраняването на аварии в района на ул. „Орфей“ в град Първомай, също при ул. „Ясна поляна“ в град Пловдив, като е нарушено водоподаването в района на Гребната база. \r\nТони МИХАЙЛОВ", "date": "2019.07.25", "title": "Пловдив: Три села от областта са с нарушено водоподаване заради аварии"}
{"url": "http://www.focus-news.net/news/2019/07/25/2683772/burgas-s-opasnost-za-zhivota-sa-dvama-ot-postradalite-pri-katastrofata-na-patya-burgas-varna-pri-koyato-zagina-34-godishna-zhena.html", "text": "С опасност за живота са двама от пострадалите при катастрофата на пътя Бургас – Варна, при която загина 34-годишна жена. Това съобщиха от  ОДМВР - Бургас . Сигналът за катастрофата е подаден на 24 юли т.г. около 07.35 часа. Съобщено е, че на пътя Бургас – Варна при 165 км в пътната отсечка между Обзор и Бяла, лек автомобил „Ауди А 3“, управляван от 20-годишен мъж от с. Хан Крум, предприема изпреварване, но поради невъзможност да се прибере в собствената си пътна лента допуска челен сблъсък с лек автомобил „Мазда СХ 5“, управляван от 42-годишен украински гражданин, изпреварил автобус „Бова Магик“, управляван от 32-годишен мъж от Добрич.  \r\nОт катастрофата е загинала 34-годишна украинска гражданка - пътничка в „Мазда“-та, седяща на задната лява седалка. Водачът на „Мазда“-та е откаран в УМБАЛ „Св. Анна“ - Варна с кървене в корема и опасност за живота и е настанен за лечение в отделение „Реанимация“. В същата болница са откарани и настанени и останалите му спътници – 34-годишен украински гражданин, получил фрактури на гръдния кош, невроторакс и кървене в корема, който е с опасност за живота, настанен за лечение в отделение „Реанимация“ и 38 годишна украинска гражданка, получила фрактура на китката и гръдния гръбначен прешлен. Водачът на л.а. „Ауди А 3“ също пострадал, като е откаран в УМБАЛ „Св. Анна“ във Варна със счупени ребра, фрактура на дясната подбедрица и дясна предмишница, с опасност за живота, настанен за лечение в отделение „Реанимация“.", "date": "2019.07.25", "title": "Бургас: С опасност за живота са двама от пострадалите при катастрофата на пътя Бургас – Варна, при която загина 34-годишна жена"}
{"url": "http://www.focus-news.net/news/2019/07/25/2683774/yordan-yordanov-kmet-na-dobrich-prechistvatelnata-stantsiya-na-grada-e-gotova-na-95.html", "text": "Проектът за воден цикъл на Добрич приключва до няколко седмици. Това съобщи в предаването  „Добро утро, България“  на  Радио „Фокус“  Йордан Йорданов, кмет на община Добрич. Той посочи, че до края на август дейностите продължават с възстановяване на асфалтовите настилки. „Пречиствателната станция на самия град е завършена на 95%. Полагането на тръби също приключи“, заяви още Йорданов. По думите му Общината работи и по два от големите булеварди на територията на Добрич. „Булевард Добруджа е изключително важен международен път, свързващ обхода на Силистра към Добрич и продължава до Черноморието през Балчик и след това към Румъния. Работата по него се очаква да приключи в края на август месец. Работата по втория околовръстен пръстен на нашия град също е в много напреднал стадий. До края на август ще бъдат завършени дейностите по полагане на изцяло нова асфалтова настилка, нови бордюри, тротоари и ново осветление“, обясни Йорданов. Кметът на града увери, че в следващите седмици общината ще приключи работа и по още шест улици по програма „Региони в растеж“, а окончателно всички строителни дейности на територията на Добрич ще приключат преди първия учебен ден.  \r\nЕлеонора ЧОЛАКОВА", "date": "2019.07.25", "title": "Йордан Йорданов, кмет на Добрич: Пречиствателната станция на града е готова на 95%"}
{"url": "http://www.focus-news.net/news/2019/07/25/2683759/byurhan-abazov-dps-ako-ne-se-vzemat-merki-kato-za-izvanredna-situatsiya-zarazata-afrikanska-chuma-po-svinete-shte-se-razprostrani.html", "text": "Ако не се вземат мерки като за извънредна ситуация, ще се разпространи заразата африканска чума по свинете. Това каза народният представител от ДПС Бюрхан Абазов пред журналисти в парламента за африканската чума по свинете, предаде репортер на  Агенция \"Фокус\" . \"Най-лошият сценарий е да продължи в другите промишлени свиневъдни обекти, което е абсолютно най-лошият и най-нежеланият сценарий от нас. За съжаление това, което не искахме да се случи - заразата да влезе в големите свинепромишлени комплекси, вече е факт\", каза още той. Според Абазов е прав еврокомисарят, че има небрежонст. \"За съжаление трябваше да ни го каже еврокомисарят. Заразата от миналата година е факт в България, от две години е в Европа. Ние много добре знаехме, че тя ще се разпространи и ще дойде тук. Всички мерки, които взеха досега управляващите са неадекватни, хаотични, закъснели, некоординирани. Краткият ми извод е, че институциите в България не сработиха в критична ситуация\", коментира Бюрхан Абазов. \r\nНа въпрос дали е обречено свиневъдството в България, той посочи, че ако не се вземат мерки като за извънредна ситуация, заразата ще се разпространи.  \r\nПопитан дали ДПС ще търси политическа отговорност, Абазов посочи: \"Утре имаме изслушване на министър Танева и на вицепремиера, който е отговорен за този национален щаб, така че след това може  би ще вземем решение\", допълни още Абазов. \"Това изказване тази сутрин на заместник-министъра, че отново ние ще обезщетим само регистрираните автоматически дели на две нашите малки животновъди\", каза още той. Според него веднага в тях възниква мотива да скрият прасето си. По думите му изказването, че ще обезщетим само регистринаните прасета, е самоубийство.  Във връзка с оградата срещу чумата по свинете, Абазов посочи, че тя е била като за детска площадка. \"С височина 1 м, около която намериха едно умряло прасе. Изследванията показаха, че то е умряло от смях\", посочи още Абазов.  \r\nДеница КИТАНОВА", "date": "2019.07.25", "title": "Бюрхан Абазов, ДПС:  Ако не се вземат мерки като за извънредна ситуация, заразата африканска чума по свинете ще се разпространи"}
{"url": "http://www.focus-news.net/news/2019/07/25/2683779/ivan-ivanov-bsp-mozhem-da-izpadnem-v-situatsiyata-v-koyato-schetovoditelite-shte-tryabva-da-donosnichat-sreshtu-klientite-si.html", "text": "Можем да изпаднем в ситуацията, в която счетоводителите ще трябва да доносничат срещу клиентите си. Това каза народният представител от ПГ на \"БСП за България\" Иван Иванов по време на дебатите по Закона за мерките срещу изпирането на пари, предаде репортер на  Агенция \"Фокус\" . \"Днес гледаме едно предложение за изменение в Закона за мерките срещу изпирането на пари, така наречената пета директива, където се предвиждат нови санкции и разширяване на кръга на лицата, които попадат в кръга на лицата, които попадат в обхвата на закона, разбира се. Глоби до 10 млн. лв ще се налагат на фирми, банки, кредитни институции, ако не докладват пред ДАНС за съмнителни сделки\", заяви още Иванов. Той отчете, че досега нотариусите, банките и счетоводителите бяха задължени да докладват на ДАНС за съмнителни сделки.  \r\nДеница КИТАНОВА", "date": "2019.07.25", "title": "Иван Иванов, БСП: Можем да изпаднем в ситуацията, в която счетоводителите ще трябва да доносничат срещу клиентите си"}
{"url": "http://www.focus-news.net/news/2019/07/25/2683776/mevlyut-chavushoglu-initsiativite-na-sasht-za-siriya-ne-otgovaryat-na-interesite-na-turtsiya.html", "text": "Турция се обявява за възможно най-бързо постигане на споразумение с Вашингтон по зоната за сигурност в Сирия, заяви турският външен министър Мевлют Чавушоглу на пресконференция в столицата на Анкара, предава  „Анадолската агенция“ . \r\nПо неговите думи, трябва да се премине от планиране към реални стъпки за създаване на зона за сигурност. В противен случай, Турция ще предприеме самостоятелни мерки в това направление. \r\n„Анкара е пълна с решимост по този въпрос“, подчерта министърът. \r\nЧавушоглу съобщи, че в хода на визитата си в Турция, специалният представител на САЩ за Сирия Джеймс Джефри е озвучил редица нови инициативи за зоната за сигурност, включително по въпросите за разпределението на силите и териториалните рамки. \r\n„Досега не успяхме да постигнем общи позиции със САЩ по тези теми. Остават открити и въпросите за това, как ще се провежда съвместното патрулиране, ще бъдат ли създадени военни бази на сирийска територия. Военните от двете страни обсъждат и други технически моменти“, съобщи първият дипломат на Анкара. \r\nПо думите на министъра, Анкара се надява САЩ да излязат с инициативи, отчитащи интересите на Турция в региона. \r\nЧавушоглу подчерта, че на този етап страната му не е удовлетворена от предложенията на Вашингтон за Сирия и привлече вниманието към ситуацията в района на Манбидж, Северна Сирия. \r\n„По-рано Турция и САЩ съгласуваха „пътна карта“ за Манбидж, чиято цел беше също и изтеглянето на терористите от YPG/ПКК от този регион. Смята се, че моделът Манбидж може да бъде реализиран и в районите на Сирия, където се планира създаването на зона за сигурност“, заяви министърът. \r\nЧавушоглу подчерта, че търпението на Анкара е на свършване. „Анкара няма да търпи обстрели на турската територия. По-рано турският президент Реджеп Тайип Ердоган даде ясно указание за провеждане на антитерористичната операция на изток от Ефрат. Операцията беше отложена само по искане на Доналд Тръмп“, припомни той. \r\nКоментирайки стъпките за политическо уреждане на сирийския конфликт, ръководителят на турската дипломация заяви, че през следващите дни може да бъде обявено създаването на конституционен комитет на Сирия. \r\n \r\nПревод и редакция:", "date": "2019.07.25", "title": "Мевлют Чавушоглу: Инициативите на САЩ за Сирия не отговарят на интересите на Турция"}
{"url": "http://www.focus-news.net/news/2019/07/25/2683780/chast-ot-varna-devnya-i-dalgopol-sa-s-narusheno-vodosnabdyavane-zaradi-avarii.html", "text": "Част от Варна, Девня и Дългопол са с нарушено водоснабдяване заради аварии по водопроводната мрежа. Това съобщиха за  Радио „Фокус“ – Варна  от водоснабдителното дружество, обслужващо областта.  \r\nВъв Варна без вода до около 15.00 часа ще бъдат абонатите по ул. „Девня“, а до около 12.00 часа района около базар „Левски“.  \r\nЗаради аварирало сградно водопроводно отклонение (СВО) на ул. „Вела Пеева“ в гр. Дългопол, абонатите в района ще бъдат без вода до отстраняване на проблема. В град Девня до около 12.00 часа с нарушено водоснабдяване ще бъдат домакинствата по ул. „Фронтоваци“.  \r\nЧаст от село Юнец ще бъде без вода до отстраняване на появила с авария по водопровода в селото. \r\nБояна АТАНАСОВА", "date": "2019.07.25", "title": "Част от Варна, Девня и Дългопол са с нарушено водоснабдяване заради аварии"}
{"url": "http://www.focus-news.net/news/2019/07/25/2683782/burgas-nov-parking-e-izgraden-v-kvartal-kraymorie.html", "text": "Общината изгради нов паркинг в квартал „Крайморие“, близо до плажа. Това съобщиха от пресцентъра на  Община Бургас . Той може да побере 43 автомобила. Чрез насипване на фрезован материал, по протежение на крайбрежната улица са обособени още десетки места за перпендикулярно паркиране, тъй като през лятото интересът към квартал „Крайморие“ е голям.", "date": "2019.07.25", "title": "Бургас: Нов паркинг е изграден в квартал „Крайморие“"}
{"url": "http://www.focus-news.net/news/2019/07/25/2683781/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Първите стъпки на Анегрет Крамп-Каренбауер като министър на отбраната на ФРГ, изтичането на мозъци от страните в Югоизточна Европа и връзката между идентичността на живущите в бившите провинции на страната и подкрепата за \"Алтернатива за Германия\" са част от основните теми, върху които акцентират водещите германски печатни издания. \r\n \r\n*** \r\n  Почти всеки втори човек в източната част на ФРГ признава, че има идентичност на източногерманец (оси) – факт, от който извличат дивиденти „Алтернатива за Германия“ и „Левица“, отбелязва националният ежедневник  Die Zeit . \r\nСъответното заключение е направeно след проучване на Института за демоскопия в Аленсбах, проведено сред 1228 души в периода между 1 и 11 юли. \r\nИзточногерманско чувство за идентичност се подсилва от широко разпространеното убеждение, че има големи различия в условията на живот между Източна и Западна Германия, потвърждава проучването. В Източна Германия се засилва усещането за откъснатост. 27% са съгласни с твърдението, че „другите в Германия живеят по-добре от мен“. В Западна Германия само 18% са съгласни с това мнение. \r\nСпоред проучването, в източната част делът на тези, които твърдят, че има големи различия в условията на живот между Изтока и Запада, се е увеличил от 64% на 74% за последните пет години.  В Западна Германия обаче делът остава на ниво от 43%. Запазването на статуквото няма да създаде никакви перспективи и не може да осигури равни условия на живот, пише авторът на изследването Ренате Кошер. Само големи стимули за инвестиции биха могли да доведат до обрат. \r\n57% от източногерманците виждат проблеми с недостига на лекари, а 54% в емиграцията на добре образовани работници, 40% се оплакват от липсващи работни места. От друга страна, само 27% в Западна Германия виждат недостиг на лекари и 20% - недостиг на работни места. Респондентите от Източна и Западна Германия се съгласиха по въпроса за равните възможности: само около един на всеки петима от тях има равни възможности за кариера в страната.  \r\nСпоред проучването 47% от източногерманците изрично се идентифицират с бившата територия на ГДР. Тази група има голямо предпочитание към партиите „Алтернатива за Германия“ и „Левица“. Само 44% се идентифицират предимно като германци, те са предимно поддръжници на други партии. В Западна Германия, от друга страна, 71% от анкетираните виждат себе си като германци, а не като западногерманци, т.е. весита. \r\n \r\n*** \r\n  Ден след встъпването си в длъжност, новият министър на отбраната на ФРГ Анегрет Крамп-Каренбауер ще посети военнослужещи, дислоцирани близо до столицата на Бранденбург – Потсдам, съобащава националният ежедневник  Die Frankfurter Allgemeine Zeitung . \r\nВ района е разположено командването на 12 чуждестранни мисии с около 3 200 войници. Най-големите и най-важни са тези в Мали, Афганистан и в борбата срещу терористичната организация „Ислямска държава“ в Сирия и Ирак. \r\nВ момента се обсъжда дали Германия да участва в европейска военна мисия, предложена от Обединеното кралство за защита на търговските кораби в Ормузкия пролив. Разговорите продължават. В стратегически важния проток в Персийския залив бе задържан британски танкер, припомня изданието.  \r\nВ сряда Крамп-Карренбауер направи първото си посещение на военни. То бе в Целе, Долна Саксония. Кога новият военен министър на Берлин планира да посети за първи път ще посети германски войници в чужбина, все още не е ясно. \r\n \r\n*** \r\n  В Югоизточна Европа липсват служители. Стотици хиляди вече са напуснали родините си и са се установили в западната част на континента. Компаниите дори вече се отказват от инвестициите в региона поради липсата на работна ръка, пише германското издание  Focus   в статия, озаглавена „Румъния, България, Хърватия: Югоизточна Европа губи борбата срещу изтичане на мозъци“.  \r\n„Ние сме изчезваща нация\". Това твърди Мариан Хангану, ръководител на румънска хедънтинг компания, който се оплаква от масовата емиграция от една от най-бедните страни в Европейския съюз. „Резултатът е, че много мултинационални компании са решили да не инвестират в Румъния, защото просто няма персонал\". \r\nПодобна е ситуацията и в съседна България: „Икономиката започна да губи договори и нови споразумения, защото има недостиг на работници\", подчерта министърът на икономиката Емил Караниколов. \r\nМного хора от Югоизточна Европа са привлечени от страни като Германия, Италия и Испания. Заплатите в родината им се увеличават, но твърде бавно.  Предприемачите, експертите и политиците от Будапеща до Атина са притеснени. Напускат младите, добре образовани хора, които са привлекателни за пазара на труда. Във всеки отрасъл на икономиката липсват специалисти. \r\n \r\n Висока емиграция сред румънци, българи и гърци \r\n \r\nПовече от два милиона румънци живеят в чужбина, според оценки на правителството в Букурещ, голяма част от които са установени в Испания и Италия. В България ситуацията е сходна: 700 000 българи имат нов дом в други страни от ЕС, според официалните данни. \r\nСпоред проучване на Националната банка на Хърватия само в Загреб, от 2013 до 2016 г. общо 230 000 граждани са емигрирали в други страни от ЕС. Това съответства на два процента от населението годишно. Според изчисленията най-малко 400 000 предимно млади хора са обърнали гръб на Гърция от началото на тежката финансова криза през 2010 г. \r\nДори в Унгария, която преди това се смяташе за една от най-развитите страни в региона, след глобалната криза през 2008 г., започва вълна от емиграция, която се увеличава драматично след 2010 г., отбеляза в проучване социологът от Будапеща Агнес Харс. Само между 2010 и 2017 г. повече от 200 000 унгарци на възраст между 20 и 65 години са напуснали страната. От 2010 г. националистическият политик Виктор Орбан е министър-председател на Унгария, подчертават от изданието.  \r\n \r\n Липса на лекари и медицински сестри в Югоизточна Европа \r\n \r\nЗа Кристина Миху решението да отиде в Германия е било лесно. Тя е изучавала немски като втори чужд език в градче в провинция Трансилвания. След това продължава следването си в Тимишоара, а родителите й финансират три стажа в клиники в Италия, Испания и Германия. „Исках да придобия опит на международно ниво\", казва 32-годишният специалист по вътрешни болести, която сега работи в болница в Нюрнберг. Тя е във Франкония от шест години. Корупцията, която също е широко разпространена в здравеопазването в Румъния, е една от причините за тяхната емиграция, в допълнение към по-добрите им доходи.  \r\nВ Югоизточна Европа, от друга страна, недостигът на лекари и медицински сестри е изключително сериозен: в унгарския град Солнок, отделението за инфекциозни болести трябваше временно да бъде затворено. Окръжната болница в града на румънската делта на Дунав Тулчаняма анестезиолози. \r\nРумънските предприемачи дори се опитват да привлекат персонал от Далечния изток. Тази година правителството е ангажирало контингент от 20 000 работници извън ЕС. От гледна точка на Хангану, контингентът е просто „капка в морето\". Най-малко 300 000 работници са напуснали Румъния. \r\nСътрудничеството с гастарбайтери от Далечния Изток често се проваля, защото на много от тях не пасват климатът и храната в Румъния, казва Андреа Тартакан, сътрудник на Хангану. „Сега се опитваме да наемем работници от Таджикистан, поне за строителния сектор, и те вероятно са физически по-здрави от виетнамците, защото таджиците идват от степта\", казва експертът. В България работят и чуждестранни работници, макар и не от далечния изток, както в Румъния: сервитьори и прислужници също идват от Украйна, Беларус и Молдова в курорти на Черно море. \r\nИзглежда, че западната политика подхранва емиграцията: в горчиво бедното Косово германският министър на здравеопазването Йенс Шпен наскоро посети училище, в което медицинският персонал от държавата се обучава за работа в Германия. Съществуващото като водещо гимназиално училище в Косово се намира в Призрен и се счита за средство за емиграция. До 30 завършили гимназията годишно получават предложение за  договор за продължаване на обучение в Германия. Едва ли някой от тях се връща след това в родината си. \r\nОт гледна точка на Института за изследване на заетостта в Нюрнберг, Германия се ползва от имигрантите от Югоизточна Европа. „Те обикновено са млади, равнището на заетостта им е почти сравнимо с това на германците\", казва Хърбърт Брюкър, изследовател по миграцията в института. В различни сектори като строителството, поддръжката и хранително-вкусовата промишленост, без тези имигранти щеше да има сериозни проблеми, защото германците не кандидатстват за такива позиции, обяснява Брюкер. \r\n***", "date": "2019.07.25", "title": "Преглед на някои от основните теми в германския печат (Агенция \"Фокус\")"}
{"url": "http://www.focus-news.net/news/2019/07/25/2683784/deputatite-zabraniha-na-parvo-chetene-razkrivaneto-na-anonimni-bankovi-seyfove.html", "text": "Парламентът прие промени в Закона за мерките срещу изпирането на пари на първо четене, предаде репортер на  Агенция \"Фокус\" . \"За\" законопроекта гласуваха 78 народни представители и \"въздържали се\" - 32, с което той бе приет на първо четене.  Измененията са внесени от Министерски съвет. Със законопроекта се въвежда забрана за разкриване или поддържане на анонимни банкови сейфове или банкови сейфове на фиктивно име. \r\nСъгласно текстовете Българската народна банка създава и поддържа електронна информационна система, съдържаща данни за номерата на банковите сметки и на платежните сметки с международен номер на банкова сметка (IBAN), водени от банки, платежни институции и дружества за електронни пари, титулярите на сметки и упълномощените да се разпореждат със сметките лица, действителните собственици на титулярите на сметки, наличие на запори по сметки, както и за лицата, наематели на сейфове в банки, и техните пълномощници. \r\nДеница КИТАНОВА", "date": "2019.07.25", "title": "Депутатите забраниха на първо четене разкриването на анонимни банкови сейфове"}
{"url": "http://www.focus-news.net/news/2019/07/25/2683785/blagoevgrad-v-selo-garmen-shte-se-provede-blagotvoritelen-bazar-za-nabirane-na-sredstva-za-hram-sv-georgi.html", "text": "Благотворителен базар за набиране на средства за възстановяването на храм „Св. Георги“ ще се проведе пред църквата „Св. Анна“ в село Гърмен. Това съобщиха за  Радио „Фокус“ – Пирин  организаторите на събитието. Инициативата се организира по повод храмовия празник на църквата „Св. Анна“ и ще започне в 11.30 часа. \r\nХрам „Св. Георги“ в село Гърмен е построен през 1898 година и представлява трикорабна псевдобазилика с камбанария. Част от иконостасните икони са още от 1836 година, като са били унаследени от по-стар храм, който се е намирал на мястото преди това. В църквата за последно е служено през 2003 година на Великден. Храмът оттогава е затворен, защото покрива на светата обител е падал заради дъждове. \r\nЛивия НИНОВА", "date": "2019.07.25", "title": "Благоевград: В село Гърмен ще се проведе благотворителен базар за набиране на средства за храм „Св. Георги“"}
{"url": "http://www.focus-news.net/news/2019/07/25/2683778/varna-s-otkrivane-na-izlozhba-i-revyu-na-narodni-kostyumi-etnografskiyat-muzey-shte-otbelezhi-45-ata-si-godishnina.html", "text": "С откриване на изложба, ревю на народни костюми и музикална програма Етнографският музей във Варна ще отбележи 45-ата си годишнина. Това съобщи в интервю за  Радио „Фокус“ – Варна  уредникът на музея Диана Тодорова. Официалната годишнина на музея е на 27 юли, но  подготвената богата програма за празника ще се проведе от 17.00 часа днес. „Именно за тази годишнина ние подготвихме изложбата „Дарители и дарения“. Тази дарителска традиция се поставя още в началото, когато казах, че започва събирането на етнографски материали и продължава до днес. Имаме и колективни дарения, много са и индивидуалните“, обясни Диана Тодорова. Тя посочи, че първото колективно дарение е направено през 1924 г. от Добруджанската организация, която предава на музея повече от 50 престилки и възглавници от българските села, които остават на територията на днешна Румъния. „В чест на 1300-годишнината на българската държава 30 майстори подаряват по един, два или три свои творения за фонда на музея“, отбеляза уредникът. Тя допълни, че има дарения и от културен дом „Тракия“, Македонското културно-просветно дружество, както и от много училища, сред които училище „Черноризец Храбър“  и „Константин Арабаджиев“. Тогава отново са дарени много тъкан, облекла и селскостопански инвентар, които продължават да се съхраняват във фонда на Етнографския музей.  \r\n„Някои хора веднъж даряват, но след това се връщат втори или трети път да дарят. Като брой дарените експонати са повече от 1000. Тази традиция, ние се надяваме да продължи и в бъдеще“, посочи уредникът на музея. Втората част на празничната програма представлява ревю на традиционни народни костюми, които са притежание на частни колекционери. „Ще покажем различни етнографски региони. Няма да повторим това, което се вижда в нашата експозиция, защото представяме предимно облекла от варненския край. Чрез това ревю ще покажем богатството от костюми, което има по нашите земи“, каза още Диана Тодорова. Празникът ще завърши с изпълнения на фолклорен ансамбъл „Гергана“. Изложбата „Дарители и дарения“, която ще бъде открита днес,  може да бъде посетена в Етнографския музей до края на годината. \r\nБояна АТАНАСОВА", "date": "2019.07.25", "title": "Варна: С откриване на изложба и ревю на народни костюми Етнографският музей ще отбележи 45-ата си годишнина"}
{"url": "http://www.focus-news.net/news/2019/07/25/2683791/zam-glavniyat-prokuror-ivan-geshev-shte-napravi-izyavlenie-v-dobrich-vav-vrazka-s-provezhdashtata-se-aktsiya-sreshtu-danachni-prestapleniya.html", "text": "От 13.30 часа зам. главният прокурор Иван Гешев ще направи изявление пред сградата на Окръжната прокуратура в Добрич. Това съобщиха от пресцентъра на  Прокуратура на Република България . Изявлението ще бъде във връзка с провеждащото се акция на Специализираната прокуратура за разследване на организирана престъпна група за данъчни престъпления.", "date": "2019.07.25", "title": "Зам. главният прокурор Иван Гешев ще направи изявление в Добрич във връзка с провеждащата се акция срещу данъчни престъпления"}
{"url": "http://www.focus-news.net/news/2019/07/25/2683790/lentaru-kiev-razreshi-na-london-da-provede-spokoyno-brekzit.html", "text": "Срещата между новоизбрания премиер на Великобритания Борис Джонсън и президента на Украйна Владимир Зеленски ще се проведе след Брекзит. Това заяви в ефира на украинското „Радио Свобода“ посланикът на Украйна в Лондон Наталия Галибаренко, предава руското издание  Lenta.ru . \r\nДипломатическият представител отбеляза, че Киев „дава времена Великобритания да реализира Брекзит до 31 октомври“, но след тази дата украинските дипломати ще започнат активна работа по организирането на двустранна среща на върха. По нейните думи, Киев ще продължи да реализира политика, целяща запазване и укрепване на съюзническите отношения с Лондон. \r\nОсвен това Галибаренко е разказала, че украинската дипломация постоянно трябва да се бори с „комплекса на умора“ на западните политици от Украйна. „Но ние така или иначе ще продължим да налагаме украинския дневен ред. Няма да забавяме оборотите“, обеща тя. \r\nПосланикът отбеляза също, че Украйна „не е чужда страна“ за Борис Джонсън и Киев винаги може да разчита на неговата подкрепа. \r\n \r\nПревод и редакция:", "date": "2019.07.25", "title": "Lenta.ru: Киев разреши на Лондон да проведе спокойно Брекзит"}
{"url": "http://www.focus-news.net/news/2019/07/25/2683789/burgas-v-apelativnata-prokuratura-shte-se-sastoi-brifing-zaradi-mnozhestvo-razkriti-telefonni-izmami.html", "text": "В Апелативната прокуратура ще се състои брифинг заради множество разкрити телефонни измами. Това съобщиха от пресцентъра на  Прокуратурата . Събитието ще започне в 14.30 часа. Участие ще вземат Йовита Григорова – зам. апелативен прокурор и говорител при Апелативна прокуратура – Бургас, Иван Кирков – административен ръководител на Районна прокуратура – Бургас, и старши комисар Калоян Калоянов – директор на ОДМВР - Бургас. Поводът за срещата са множество разкрити телефонни измами с пострадали възрастни граждани.", "date": "2019.07.25", "title": "Бургас: В Апелативната прокуратура ще се състои брифинг заради множество разкрити телефонни измами"}
{"url": "http://www.focus-news.net/news/2019/07/25/2683793/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "От началото на годината Общинското предприятие „Спортни имоти“ извършва мащабни ремонти на част от базата в града. Целта е повече хора да имат достъп до широк спектър от спортни съоръжения, целогодишно. В днешното издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич разговарям с управителя на ОП Пламен Папазов.  \r\nСамо за месец Детският музикален театър „Дея“ завоюва две престижни награди от фестивали с международно участие. Театърът е феномен за Добрич с това, което прави, провокирайки интереса на деца, младежи и публика. Как се постига всичко това, споделя в разговор неговият художествен ръководител и създател режисьорът Лана Андцаридзе.  \r\nТези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.07.25", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2019/07/25/2683794/targovishte-26-godishen-motorist-e-zaginal-pri-katastrofa-na-glaven-pat-i-4-sofiya-varna-pri-km-231.html", "text": "26-годишен моторист е загинал при катастрофа на главен път I-4 София - Варна при км 231. Това съобщиха от  ОДМВР - Търговище . Инцидентът е станал на 24 юли 2019 г. около 18.30 часа в на първокласен път I-4 София - Варна при км 231+300 до разклона за предприятие „Енерсис“. 45-годишен водач, управлявайки лек автомобил „Рено 19“ в посока Шумен, е предприел завой наляво“ и е навлязъл в лентата за насрещно движение. В резултат в него се е блъснал попътно движещ се в същата посока, предприел маневра „изпреварване“, мотоциклет „Кавазаки 750“, управляван от 26-годишен водач от с. Надарево, община Търговище. В резултат на пътния инцидент водачът на мотоциклета е починал на място. На водача на лекия автомобил е взета проба по надлежния ред – с техническо средство алкотест „Дрегер“, по надлежния ред, която е отрицателна.  По случая е образувано досъдебно производство по описа на РУ-Търговище.", "date": "2019.07.25", "title": "Търговище: 26-годишен моторист е загинал при катастрофа на главен път I-4 София - Варна при км 231"}
{"url": "http://www.focus-news.net/news/2019/07/25/2683792/parlamentat-sazdade-vremenna-komisiya-za-atakata-sreshtu-nap.html", "text": "Парламентът създаде Временна комисия за атаката срещу НАП, предаде репортер на  Агенция \"Фокус\" . Проекторешението е внесено от председателят на ПГ на ГЕРБ д-р Даниела Дариткова и група народни представиетли. \"За\" създаване на комисията гласуваха единодушно 171 народни представители. Съгласно решението срокът на действие на комисията е до три месеца. Комисията ще трябва да проучи всички факти и обстоятелства около случая с източване на информация от електронните бази данни на НАП. За председател на комисията бе избран народният представител от ГЕРБ Красимир Ципов. За заместник-председател проф. Румен Гечев от БСП. Членове на комисията ще бъдат Маноил Манев  и Александър Иванов от ГЕРБ,  Явор Божанков и Иван Иванов от БСП,  Емил Димитров, Валентин Касабов, Маргарита Николова от \"Обединени патриоти\", Ахмед Ахмедов, Сергей Кючуков, Халил Летифов от ДПС и Кръстина Таскова, Дора Христова и Боряна Георгиева от ДПС. \r\n \r\nДеница КИТАНОВА", "date": "2019.07.25", "title": "Парламентът създаде Временна комисия за атаката срещу НАП"}
{"url": "http://www.focus-news.net/news/2019/07/25/2683777/rts-sarbiya-nalitse-sa-novi-dokazatelstva-za-ubiystvata-na-haradinay-tvardi-srabski-politik.html", "text": "Председателят на парламентарната комисия за Косово и Метохия Милован Дречун увери, че в Хага разполагат с нови доказателства за убийствата, извършени от Рамуш Харадинай и неговите подчинени, предава  „ Радио-телевизија Србије“ (РТС) . \r\n„Харадинай вече е съден в Хага за някои събития, за които той е оправдан, не може да бъде съден два пъти по едни и същи обвинения. Но се появяват нови събития, конкретната му отговорност като пряк извършител на определени престъпления може да се установи, особено отговорността му като командир. Ето защо би било много важно да се установи къде е Рамуш Харадинай в тази командна верига. Той е командир на т.нар. оперативна зона „Дукаджин”, където са извършени най-много престъпления. Ние, като оперативна група, идентифицирахме 980 събития - побоища, убийства, кланета, изнасилвания… ”, отбелязва Дречун. Той показа оригинални документи от командния щаб на оперативната зона „Дукаджин” и посочи, че това е доклад за убитите. „Ето отговорът на въпроса къде са многото изчезнали албанци. Това е документ, конфискуван от нашите сили за сигурност, който дори беше написан на ръка. Той съдържа списък с над 30 албанци. Те бяха членове на сръбската полиция и затова бяха ликвидирани от групата на Рамуш Харадинай. Не знам защо не беше показана в съда. Това са неоспорими нови доказателства“, отбелязва Дречун. Той добавя, че Белград разполага и с военния дневник на Харадинай и че Сърбия е представила нова документация на Специалната съдебна прокуратура, за да посочи възможността за издаване на обвинителен акт въз основа на нови доказателства. Той съобщи, че следващата седмица ще излезе публично с нови данни за престъпленията на Рамуш Харадинай, които не са известни на обществеността. \r\n \r\n Тереза Герова", "date": "2019.07.25", "title": "РТС (Сърбия): Налице са нови доказателства за убийствата на Харадинай, твърди сръбски политик"}
{"url": "http://www.focus-news.net/news/2019/07/25/2683787/ministar-desislava-taneva-lichnite-stopanstva-sa-edin-ot-osnovnite-vektori-za-razprostranenie-na-afrikanskata-chuma-po-svinete.html", "text": "Личните стопанства са един от основните вектори за разпространение на африканската чума по свинете. Това каза министърът на земеделието Десислава Танева преди откриването на дискусия за новата Обща селскостопанска политика (2021-2027), предаде репортер на  Агенция „Фокус“ . Министърът на земеделието обясни, че тази тема не е проблем само при нас, а и за цяла Източна Европа. „Вирусът се развива във времето. Небрежност е проявена в хода на превенцията преди заболяването, че е допуснато навлизането на африканската чума“, коментира Танева. Тя добави, че БАБХ проверява магазинната мрежа за заразено месо. „След установяване на първото огнище, което обявихме, всяка партида на свине, която влиза в кланица, се проверява за АЧС така, че месото да бъде сигурно“, каза още тя. Министърът на земеделието подчерта, че заболяването е изключително опасно икономически, но не е заразно за хората. „Покупката те регламентирани обекти е гаранцията за това, че ние ще консумираме качествена продукция“, коментира още Танева.  \r\nТеодора ПАВЛОВА", "date": "2019.07.25", "title": "Министър Десислава Танева: Личните стопанства са един от основните вектори за разпространение на африканската чума по свинете"}
{"url": "http://www.focus-news.net/news/2019/07/25/2683783/tass-priklyuchva-parviyat-etap-na-dostavkite-na-s-400-za-turtsiya.html", "text": "Първият етап от доставките на компоненти за руските зенитно-ракетни системи С-400 за Турция може да бъде завършен в рамките на деня, предава  TACC , като се позовава на публикация във вестник  Milliyet .  \r\nСпоред изданието, след това ще започне работа в авиобазата „Мюртед\", за да се разгърнат системите и да се въведат в експлоатация. В тези процеси ще участват 100 турски войници, обучени в Русия. Те ще бъдат подпомагани от специалисти от Москва. В допълнение, още 80 военнослужещи на Анкара ще отидат в Руската федерация за обучение. \r\nКакто отбелязва Milliyet, разполагането на първите C-400 трябва да бъде завършено до ноември, а системите за противовъздушна отбрана ще бъдат напълно готови за употреба през първите три месеца на 2020 година. \r\nРъководителят на Федералната служба за военнотехническо сътрудничество на Русия Дмитрий Шугаев заяви пред репортери във вторник, че първият етап от доставките на С-400 за Турция ще приключи тази седмица. \r\n \r\n . \r\n \r\n Тереза Герова", "date": "2019.07.25", "title": "ТАСС: Приключва първият етап на доставките на С-400 за Турция"}
{"url": "http://www.focus-news.net/news/2019/07/25/2683798/kyustendil-obshtinskiyat-istoricheski-muzey-v-dupnitsa-organizira-dve-etnografski-atelieta-za-detsa.html", "text": "Общинският исторически музей в Дупница организира две етнографски ателиета за деца. Това съобщи за  Радио „Фокус” – Кюстендил  Десислава Атанасова, етнограф към музея. Двете ателиета ще се състоят днес и утре в залата на Община Дупница. Те са част от програмата „Активно лято”, организирана от Местната комисия за борба с противообществените прояви на малолетни и непълнолетни лица.  \r\n„За поредна година с най-голямо удоволствие се включваме в тази инициатива. Първото ателие сме го нарекли „Дупнишката мода преди 100 години – как са се обличали нашите прабаби”. Децата ще имат възможност на готов шаблон с описани частите от женския костюм от 19 век, да ги оцветят, да научат как са се наричали тези части, по какъв начин са били изработвани. Ще се занимаем предимно със сватбения и с празничния костюм”, каза Десислава Атанасова. Второто ателие е свързано с първите стъпки в бродерията. Има изготвени малки комплекти за бродерия. Децата ще извезат тази бродерия и ще научат два вида бод. \r\nВенцеслав ИЛЧЕВ", "date": "2019.07.25", "title": "Кюстендил: Общинският исторически музей в Дупница организира две етнографски ателиета за деца"}
{"url": "http://www.focus-news.net/news/2019/07/25/2683788/d-r-kamen-yankov-odbh-plovdiv-nyama-registrirani-sluchai-na-afrikanska-chuma-po-svinete-v-oblastta-no-opasnostta-ot-zaraza-e-golyama.html", "text": "Няма регистрирани случаи на африканска чума по свинете в областта, но опасността от зараза е голяма. Това каза за  Радио „Фокус“ – Пловдив  директорът на Областната дирекция по безопасност на храните в Пловдив д-р Камен Янков. Той подчерта, че опасността е много голяма, защото вирусът на африканската чума е много устойчив, изключително прилепчив и бързо се разпространява. „Нямаме подкрепа и съдействие от страна на кметовете на малките населени места. Не става въпрос за всички, но от повечето. Прекалено спокойни са хората в Пловдивско. Мислят, че заразата ще се размине и за тях това не е проблем. Имаме съдействие от абсолютно всички органи – от полиция, от ловни обединения и сдружения, от горските стопанства, от общините, от Дирекция „Земеделие“ и т.н. Но от кметовете на населените места, които са най-близо до хората, няма. Не искат да разберат, че проблемът е наистина голям, те имат други приоритети“, коментира д-р Камен Янков. \r\nДиректорът на Областната дирекция по безопасност на храните препоръча да се изколят наличните прасета в така наречените „задни дворове“ – в личните стопанства, докато областта все още е свободна по отношение на заболяването. „Надявам се Пловдивска област да остане свободна от африканска чума, но при положение, че се появи заболяването, тогава свинете ще бъдат принудителни убити“, каза д-р Янков. Той посочи, че се извършват активни проверки по отношение на наличието на болестта. „Проверяваме се всичко – кланици, преработвателни предприятия, пазари за търговия с животински продукти, малки и големи ферми, транспорт и т.н.“, посочи той и допълни, че до момента няма констатирани нарушения. \r\n„В момента ситуацията не е спокойна. Няма никакво място за успокоение. Проблемът не е областен, не е държавен, не е дори континентален. Това е световен проблем. Заболяването е нещо, което ще донесе беда на целия свят. Казвам го най-отговорно, защото в Китай от 50 милиона регистрирани свине, до момента са унищожени 1 200 000. Това е перспективата, ако не се вземат всички мерки за изкореняване на заболяването“, подчерта д-р Камен Янков. \r\nТони МИХАЙЛОВ", "date": "2019.07.25", "title": "Д-р Камен Янков, ОДБХ - Пловдив: Няма регистрирани случаи на африканска чума по свинете в областта, но опасността от зараза е голяма"}
{"url": "http://www.focus-news.net/news/2019/07/25/2683795/sport-hubchev-shte-vleze-v-istoriyata-pri-pobeda-v-larnaka.html", "text": "Треньорът на Левски Петър Хубчев има шанс да влезе в историята още с първите си три мача със „сините\" в евротурнирите. Това може да се случи, ако той успее да спечели тежкото гостуване на АЕК в Ларнака. Това ще бъде трета поредна победа за него в Европа. С толкова не е започвал нито един треньор в историята на клуба. \r\nХубчев е споделил пред хора от щаба си, че готви изненада със стартовия състав за мача срещу кипърци. Той възнамерявал да пусне в игра  подписалият само преди два дни с Левски - Мохамед. Бившият играч на Хекен е направил само една тренировка с тима.", "date": "2019.07.25", "title": "Спорт: Хубчев ще влезе в историята при победа в Ларнака"}
{"url": "http://www.focus-news.net/news/2019/07/25/2683799/deputatite-prieha-promeni-v-zakona-za-fizicheskoto-vazpitanie-i-sporta-na-parvo-chetene.html", "text": "Депутатите приеха промени в Закона за физическото възпитание и спорта на първо четене, предаде репортер на  Агенция „Фокус“ . Законопроектът е внесен от ПГ на ГЕРБ и има за цел да усъвършенства и отстрани констатирани непълноти във влезлия в сила на 18 януари 2019 г. Закон за физическото възпитание и спорта. Аспектите са няколко: режима на лицензиране на спортните федерацииции; надграждаването на спортисти, постигнали високи спортни резултати и правото на децата на починали олимпийски медалисти да получават месечна парична помощ от Министерство на младежта и спорта. В закона се предвижда при конкуренцията между повече от един кандидати за получаване на спортен лиценз по един вид спорт, предимство да има кандидатът, който е член на международната спортна  организация или е получил права за организиране на спортни дейности. Предлага се правото на награди да се разшири върху по-широк кръг спортисти, постигнали високи спортни резултати.   \r\nДеница КИТАНОВА", "date": "2019.07.25", "title": "Депутатите приеха промени в Закона за физическото възпитание и спорта на първо четене"}
{"url": "http://www.focus-news.net/news/2019/07/25/2683786/d-r-daniela-daritkova-gerb-temata-za-atakata-sreshtu-nap-e-ot-seriozen-obshtestven-interes-no-za-sazhalenie-ne-se-izpolzva-savsem-korektno-ot-polititsite.html", "text": "Темата за атаката срещу НАП е от сериозен обществен интерес, но за съжаление не се използва съвсем коректно от политиците. Това каза председателят на ПГ на ГЕРБ д-р Даниела Дариткова по време на представяне на мотивите за временна комисия за НАП, предаде репортер на  Агенция \"Фокус\" . \"Тъй като темата е от сериозен обществен интерес, за съжаление се използва невинаги съвсем коректно от всички политици, именно тук в Народното събрание е мястото, където трябва да създадем анкетна комисия\", посочи още д-р Дариткова. Според нея така ще има достатъчна информация и за народните представители. Дариткова отчете, че освен за тях, ще има и информация за българките граждани с цел да се извлекат поуки и да се вземат мерки за подобряване на киберсигурността без да се създава напрежение и паника и в същото време да може да се изясни цялата картина около кибератаката с масивите на НАП.  \r\nДеница КИТАНОВА", "date": "2019.07.25", "title": "Д-р Даниела Дариткова, ГЕРБ: Темата за атаката срещу НАП е от сериозен обществен интерес, но за съжаление не се използва съвсем коректно от политиците"}
{"url": "http://www.focus-news.net/news/2019/07/25/2683804/yambol-vremenno-se-zatvarya-krastovishteto-pred-tsentralniya-most-kam-parka-zaradi-remont.html", "text": "Във връзка с ремонтните дейности по изграждане на главен канализационен колектор ІХ в Ямбол временно е затворено за преминаване за моторни-превозни средства кръстовището пред основния пешеходен мост към парка. Това съобщиха от пресцентъра на  Община Ямбол . Кръстовището е между улиците „Цар Освободител“, „Ал. Стамболийски“, „Паисий Хилендарски“ и „Анка Александрова“. \r\nОсигурен е достъп на пешеходците към моста, но преминаването им трябва да бъде с повишено внимание. \r\nРемонтните дейности са за реконструкция на главен колектор ІХ и водопровод по трасето, в рамките на проект „Интегриран проект за водния цикъл на гр. Ямбол – изграждане на ГПСОВ и довеждащ колектор, разширение и реконструкция на канализационната и водопроводна мрежа на гр. Ямбол – втора фаза”. Проектът се реализира по Оперативна програма „Околна среда 2014 – 2020 г.” \r\nДо приключване на строителните дейности, временно се закрива спирка „Марица“, разположена срещу сградата на Минералната баня. \r\nОбщина Ямбол и фирмата-изпълнител на обекта поднасят своите извинения за временните неудобства, които гражданите могат да изпитат и разчитат на тяхното разбиране.", "date": "2019.07.25", "title": "Ямбол: Временно се затваря кръстовището пред централния мост към парка заради ремонт"}
{"url": "http://www.focus-news.net/news/2019/07/25/2683800/yohanes-han-v-skopie-sazhalyavam-che-ne-poluchihte-data-prez-yuni-no-sa-neobhodimi-reformi.html", "text": "Комисарят по европейска политика за съседство и преговори за разширяване Йоханес Хан изрази съжаление, че Северна Македония не е получила дата за започване на преговори за членство в Общността през месец юни, но подчерта, че в страната трябва да бъдат проведени реформи, предава излъчващият на албански език скопски телевизионен канал  „Алсат-М“. \r\nСлед срещата с премиера на югозападната ни съседка Зоран Заев в Скопие, Хан увери, че страната е „близко до голямата стъпка през октомври“, изразявайки надежда, че тъкмо тогава ще бъде определена датата за началото на преговорния процес с Брюксел. В тази връзка австрийският политик призова всички политически фактори в Северна Македония да се фокусират върху реформите и да ги проведат до октомври. \r\nХан бе категоричен, че правителството в Скопие трябва да се съсредоточи върху справянето с корупцията и организираната престъпност в страната. \r\n \r\n Тереза Герова", "date": "2019.07.25", "title": "Йоханес Хан в Скопие: Съжалявам, че не получихте дата през юни, но са необходими реформи"}
{"url": "http://www.focus-news.net/news/2019/07/25/2683802/pazardzhik-v-grada-shte-se-provede-informatsionna-kampaniya-za-sardechnata-nedostatachnost.html", "text": "В града ще се проведе информационна кампания за сърдечната недостатъчност, съобщиха от  Института за здравно образование . 70% от българите погрешно считат, че водеща причина за смъртност у нас са онкологичните заболявания. Едва 30% са наясно, че това са сърдечно-съдовите заболявания. Липсва познаване на основните сърдечно-съдови заболявания и симптомите, свързани с тях. Това показват данни от национално представително проучване, проведено от Дружеството на кардиолозите в България (ДКБ). Проучването е проведено с цел изучаване на обществените нагласи и познаването на сърдечно-съдовите заболявания и в частност на заболяването „сърдечна недостатъчност“. Тя е най-честият повод българите над 65 години да влизат в болница. Смъртността от сърдечна недостатъчност се увеличава, за разлика от други сърдечно-съдови заболявания. За да повиши знанието за това заболяване, ДКБ съвместно с Института за здравно образование организира информационна кампания в 13 града в страната, на която хората от рисковите групи да бъдат обучавани и информирани за основните симптоми и за начините на контрол на заболяването. Пазарджик е един от градовете, включени в кампанията.", "date": "2019.07.25", "title": "Пазарджик: В града ще се проведе информационна кампания за сърдечната недостатъчност"}
{"url": "http://www.focus-news.net/news/2019/07/25/2683803/nova-makedoniya-makedoniya-ostava-neyasen-povodat-za-poseshtenieto-na-filip-riykar-v-bitolya.html", "text": "Помощник-държавният секретар на САЩ за Европа и Евразия Филип Рийкър е на работно посещение в Битоля, но така и не бе пояснен поводът за визитата, коментират в редакцията на първия вестник в югозападната ни съседка –  „Нова Македония“. \r\nСъобщено бе, че Рийкър, начело на делегация от посолството на САЩ в страната, ще проведат среща с кмета на Битоля Наташа Петровска. От нейната пресслужба поясниха, че разговорът помежду им няма да бъде достъпен за медиите. Не се предвиждат и изявления след приключването му. \r\nЕто защо мнозина в Битоля свързват височайшото посещение с аферата „Рекет“, в която – по думите на премиера Зоран Заев, е замесена и Петровска. \r\n \r\n Тереза Герова", "date": "2019.07.25", "title": "„Нова Македония“ (Македония): Остава неясен поводът за посещението на Филип Рийкър в Битоля"}
{"url": "http://www.focus-news.net/news/2019/07/25/2683806/dots-georgi-yordanov-bsp-tryabvat-kriterii-na-natsionalno-ravnishte-podpomagashti-analiza-na-potrebnostite-ot-meditsinski-spetsialisti.html", "text": "Трябват критерии на национално равнище, подпомагащи анализа на потребностите от медицински специалисти. Това каза народният представител от ПГ на „БСП за България“ и заместник-председател на Комисията по здравеопазването доц. Георги Йроданов по време на разискванията в пленарна зала за медицинските кадри с министъра на здравеопазването, предаде репортер на  Агенция „Фокус“ . „Какви са основните причини, за които поискахме дебат в залата. Първо, основна функция на Министерство на здравеопазването е проучване и анализ на потребностите от медицински специалисти и осигуряването им от здравната мрежа. За съжаление през последните години тази функция не се изпълнява в пълен обем, мога да кажа, че на моменти въобще не се изпълнява. Това доведе до тежки проблеми с осигуряването на медицински кадри в различните географски райони на страната. На второ място ние сме абсолютно добронамерени и бихме искали амбицията на министъра на здравеопазването и неговия екип за реформа в сектора да започне с ясното съзнание, че тя няма да бъде едномоментна, а с малки стъпки. Тук необходимостта от подготовка на системата в здравеопазването за реформата й по отношение на кадрите е особено важна“, заяви още доц. Йорданов. По думите му тя има три основни стълба: гражданите, здравната мрежа от лечебни заведения и финансирането. „Най-важното това е подготовката на гражданите за нова система на здравеопазването“, допълни още доц. Йорданов. По думите му подготовката на самата система в здравеопазването е изключително важна, защото без нея нищо не може да се получи. „На трето място – изработването на национална здравна карта. Ние считаме, че изработването на националната здравна карта за проучване и анализ на потребностите от медицински специалисти се извършва проформа от Районните здравни инспекции по простата причина, че те нямат компетентността да я направят“, уточни още доц. Йорданов.  \r\nДеница КИТАНОВА", "date": "2019.07.25", "title": "Доц. Георги Йорданов, БСП: Трябват критерии на национално равнище, подпомагащи  анализа на потребностите от медицински специалисти"}
{"url": "http://www.focus-news.net/news/2019/07/25/2683808/libertas-makedoniya-zaev-se-otkaza-ot-izprashtaneto-na-protestna-nota-do-balgariya.html", "text": "Министър-председателят на югозападната ни съседка Зоран Заев се отказа от изпращането на протестна нота до София заради изявлението на премиера Бойко Борисов, който неотдавна определи Стево Пендаровски като „северномакедонски“ президент, отбелязва скопското електронно издание  „Либертас“ . \r\n„За подобен въпрос не се изпраща нота, защото тя е приличен акт на враждебност, а с приятели се разговаря. Те знаят, че понякоха използват думи безразсъдно, но разговарят. Затова не е изпратена никаква нота“, поясни Заев. \r\nТова изявление на премиера Зоран Заев се счита за несъвместимо с предишното му от 10.07.2019 г., в което заяви, че правителството ще изпрати протестна нота до България заради използването на определението „северномакедонски политик\" и „северномакедонски президент\" от министър-председателя Бойко Борисов по време на срещата на върха в Сараево. \r\n„Разбира се, ние ще реагираме на това. Ще изпратим нота, за да поправим грешките. Понякога дори у дома правим такива грешки, дори от експерти. Ние сме македонци, които живеят в Северна Македония“, припомня изданието думите на Заев. \r\n \r\n Тереза Герова", "date": "2019.07.25", "title": "„Либертас“ (Македония): Заев се отказа от изпращането на протестна нота до България"}
{"url": "http://www.focus-news.net/news/2019/07/25/2683805/vidin-s-kampaniya-zhivotat-e-s-predimstvo-v-grada-se-otbelyazva-evropeyskiyat-den-za-patna-bezopasnost.html", "text": "С кампания „Животът е с предимство“ се отбелязва Европейския ден за пътна безопасност във Видин, предаде репортер на  Радио „Фокус“ – Видин . Кампанията се организира от Регионалната здравна инспекция и сектор „Пътна полиция“ към ОДМВР – Видин. Деца от Детска градина „Зорница“ караха велосипеди, ролери и тротинетки по велоалеята на парк „Рова“. Служители на КАТ и СбА – Видин обучаваха децата на правилата по пътна безопасност. Децата с велосипеди, ролеи и тротинетки бяха насърчавани да носят каски. Раздадени бяха светлоотразителни стикери от СБА. \r\nНа територията на областта през първото полугодие на 2019 г. са регистрирани 197 пътнотранспортни произшествия, като загинали са 3 лица и 46 са ранени. Данните сочат, че 20 от катастрофите са предизвикани от лица на възраст от 15 до 20 години. Най-голям е броят на катастрофите, предизвикани от лица между 21 и 64 години – 156 с 3-ма убити и 35 ранени. Пътно транспортните произшествия са станали на територията на в 8 общини в областта. Най-голям е броят на катастрофите, възникнали на територията на община Видин – 116 катастрофи с 2-ма убити и 35 ранени. Следва община Димово – 56 катастрофи, 1 убит и  9 ранени. \r\nАнна ЛОЗАНОВА", "date": "2019.07.25", "title": "Видин: С кампания „Животът е с предимство“ в града се отбелязва Европейският ден за пътна безопасност"}
{"url": "http://www.focus-news.net/news/2019/07/25/2683801/pechat-sarbiya-zapadat-vodi-spetsialna-operatsiya-besilka-za-unishtozhavaneto-na-sarbiya.html", "text": "„От ден на ден все по-ясно и конкретно се потвърждава нещо, което отдавна знаем, че срещу Сърбия се води специална война. Наскоро някои сръбски медии разкриха информация, за която твърдят, че е от разузнавателни източници, че Западът стартира операция „Бесилка“ представляваща план за сломяването на Сърбия“, пише подполковникът в оставка от сръбското контраразузнаване Любан Каран в материал за сръбското списание  „Печат“ , представен без редакторска намеса. \r\n РЕШИТЕЛНАТА ФАЗА . Ако информацията е точна, имаме причина за безпокойство, защото „Петел“ може да е последната, решаваща фаза от дългосрочната мръсна игра срещу Сърбия и нейните интереси. И самото име на операцията е своеобразна заплаха, защото отразява истинските намерения на водещите държави от НАТО и техните разузнавателни служби. Сега можем да анализираме как е възможно супер актуална информация от такова ниво на секретност да се намери в сръбските ежедневници и защо тайното име на операцията, което е тайно, за да скрият истинските намерения, разкрива истинската същина на плана. И самата символика, която минава през името на операцията, е най-тревожна. \r\nЗащото идеята е престъпна – да се унищожи, да се удави. Можем да се усъмним в истинността на информацията и че някой умишлено е пуснал дезинформация, за да сплаши сръбския народ и/или сръбското ръководство, но практиката и настоящите събития ясно показват, че „Бесилка“ наистина съществува и е стартирала наскоро. \r\n ПЕРСОНАЛНА КОМПРОМЕТАЦИЯ.  Тази операция се крепи до голяма степен на персонални нападки срещу внимателно подбрани политически фигури, чиято компрометация би отслабила рейтинга на президента Александър Вучич. Например, в продължение на няколко дни водеща новина в контролираните от Запада медии, които не са малко, е необходимостта да се преразгледа университетската диплома на вътрешния министър Небойша Стефавнович. \r\nВ допълнение към това, в плана влиза още по-интензивното фабрикуване на бомбастични афери, свързани с членове на семейството на Вучич, тъй като се смята, че това има силен ефект върху него и му пречи да се фокусира върху други важни неща. Този „удар в гърба“ трябва да създаде разкол и конфликти в държавния политически елит и във върха на Сръбската прогресивна партия (СПП), за да провокира нови политически сътресения, които да объркат обществеността и по този начин биха отворили пространство за популяризиране на прозападните политически идеи. \r\n \r\nПревод и редакция:", "date": "2019.07.25", "title": "„Печат“ (Сърбия): Западът води специална операция „Бесилка“ за унищожаването на Сърбия"}
{"url": "http://www.focus-news.net/news/2019/07/25/2683807/vitsepremierat-mariyana-nikolova-uchastva-v-konferentsiya-za-podobryavane-na-protsesa-po-realizirane-na-politiki-v-balgariya.html", "text": "Заместник министър-председателят по икономическата и демографската политика Марияна Николова откри заключителната конференция за представяне на резултатите от проект „Подобряване на процеса по реализиране на политики в България“, финансиран от Оперативна програма „Добро Управление“, съфинансирана от Европейския съюз чрез Европейския социален фонд. Това съобщиха от  правителствената информационна служба . Проектът е разработен от дирекция „Икономическа и социална политика” от администрацията на Министерския съвет и е изпълнен от ДЗЗД „Анализ“. Целта е подобряване на процеса по реализиране, мониторинг и оценка на политики.  \r\n„Реализирането на хоризонталните политики поставя редица предизвикателства, свързани с адекватни стратегически цели. В тази връзка, резултатите от проекта ще спомогнат за повишаване на степента на реалистичност на целите и на очакваните резултати от политиките, и свързаните с тях стратегически документи“, заяви вицепремиерът.  \r\nПроектът включва две основни дейности, като първата е Разработване на анализ на ефекта на политиките. В тази връзка бяха извършени анализ и оценка на ефекта от реализацията на 19 хоризонтални политики в областта на икономическото, социалното и инфраструктурното развитие. Втората дейност е Разработване на Методика за мониторинг и оценка на ефекта от политиките. При нейното изпълнение бе създаден механизъм за подпомагане работата на административните звена, отговорни за разработването, изпълнението, мониторинга и отчитането на хоризонталните политики.  \r\nВ събитието участваха главни секретари и експерти от държавната администрация, ангажирани в процесите по разработване и реализация на политика.", "date": "2019.07.25", "title": "Вицепремиерът Марияна Николова участва в конференция за подобряване на процеса по реализиране на политики в България"}
{"url": "http://www.focus-news.net/news/2019/07/25/2683810/prof-oleg-asenov-e-naznachen-za-chlen-na-upravitelniya-savet-na-agentsiya-patna-infrastruktura.html", "text": "Министърът на регионалното развитие и благоустройството Петя Аврамова назначи проф. Олег Асенов за член на Управителния съвет на Агенция „Пътна инфраструктура“. Това съобщиха от пресцентъра на  Министерство на регионалното развитие и благоустройството . Така се попълва съставът на ръководния орган на Агенцията, чийто председател е Георги Терзийски, а член е инж. Иван Досев. \r\nПроф. Олег Асенов ще отговаря за тол системата. Досега той беше директор на Национално тол управление. Преди това ръководеше отдела „Управление на информационна система и инфраструктура”. Бил е и експерт в Екипа за внедряване на системата за електронно таксуване на пътищата. От 2011 г. до момента проф. Асенов е преподавател във Великотърновския университет „Св. св. Кирил и Методий”. \r\nДо провеждането на конкурс за нов директор на Национално тол управление длъжността временно ще бъде изпълнявана от Радослав Миленов – началник сектор „Обслужване на потребители“ в отдел „Обслужване на клиенти“.", "date": "2019.07.25", "title": "Проф. Олег Асенов е назначен за член на Управителния съвет на Агенция „Пътна инфраструктура“"}
{"url": "http://www.focus-news.net/news/2019/07/25/2683811/izvestiya-nova-sistema-za-atmosferno-otchitane-shte-povishi-tochnostta-na-prognozite-za-vremeto.html", "text": "Точността на прогнозите за времето може да се удвои през следващите години след въвеждането на нови атмосферни сензорни станции, съобщава руският вестник  „Известия\" . \r\n„Русия въвежда най-новата система за атмосферно отчитане, която ще удвои точността на прогнозите за времето. Доставката на оборудване вече е започнала. От „Росхидромет“ уточняват, че работят 10 такива станции, още девет ще бъдат инсталирани до края на 2020 г.\", се казва в статията. \r\nСпоред Института по атмосферна физика към РАН, руските синоптици имат възможност да прогнозират времето за следващия ден с 97% точност, с 80% за три дни напред, с около 60% за две седмици, а за дългосрочен период - още по-малко. С развитието на материалната база за наблюдения резултатите им ще се подобрят. \r\nПодписан е договор за доставка на геофизични инструменти и инструменти на обща стойност почти 138 милиона рубли, уточнява изданието. Съгласно условията на договора, клиентът ще получи повече от 37 хиляди единици на различно оборудване. Системата, наречена „Полюс-С\", е предназначена за получаване на метеорологична информация за температура, влажност, налягане, посока и скорост на вятъра. \r\n \r\n Тереза Герова", "date": "2019.07.25", "title": "„Известия“: Нова система за атмосферно отчитане ще повиши точността на прогнозите за времето"}
{"url": "http://www.focus-news.net/news/2019/07/25/2683797/ministar-desislava-taneva-izpolzvaneto-na-situatsiyata-s-afrikanskata-chuma-za-politicheski-tseli-e-bezotgovorno.html", "text": "Използването на ситуацията с африканската чума за политически цели е държавно безотговорно в най-голяма степен. Това каза министърът на земеделието Десислава Танева преди откриването на дискусия за новата обща селскостопанска политика (2021-2027), предаде репортер на  Агенция „Фокус“ . „Един конкурентоспособен сектор като индустриалното свиневъдство, което задоволява близо 50% от местното потребление на свинско месо е поставено на риск за това, че всеки по веригата казва: „Това не засяга мен“, обясни министърът. Танева подчерта, че няма пълно осъзнаване на сериозността на проблема. „Ангажирали сме целия научен потенциал, който е на терен в Северна България, да обяснява заболяването на хората, за да получим разбиране“, добави тя. По въпроса за обезщетенията след умъртвяването на животните Танева обясни, че стопаните на прасетата, които не са ги регистрирали, няма да получат средства. „По европейски регламент тези животни не подлежат на компенсация, Комисията не може да ги компенсира. Мислим как да подкрепим стопаните, но не е доход да гледаш една или две свине в домашния си двор“, коментира още тя.  \r\nТеодора ПАВЛОВА", "date": "2019.07.25", "title": "Министър Десислава Танева: Използването на ситуацията с африканската чума за политически цели е безотговорно"}
{"url": "http://www.focus-news.net/news/2019/07/25/2683814/haskovo-kmetat-dobri-belivanov-poluchi-blagodarstveno-pismo-i-zlaten-medal-ot-kluba-na-invalidite.html", "text": "Благодарствено писмо за оказано съдействие за участие във фестивал връчиха днес представители на  сдружение „Клуб на инвалидите с физически увреждания“ на кмета на Хасково Добри Беливанов. Това съобщиха от пресцентъра на  Общината . Благодарение на осигурените от кмета два  микробуса хорът за народни песни на сдружението е участвал на международен фестивал за хората с увреждания в Смолян. \r\nПредседателят на клуба Милка Костова заяви, че за първи път е поискала и веднага е получила подкрепа от кмета Добри Беливанов. Тя добави, че участието в подобен хор е изключително важно за хората с увреждания защото така те доказват, че са като всички останали. \r\nТри златни медала е спечелил хасковският хор на фестивала. Единият от тях за цялостно представяне певиците подариха на кмета Добри Беливанов, заедно със специално благодарствено писмо. В писмото се казва „За нас, които сме в неравностойно положение, всяка подобна подкрепа е от изключителна важност и ние я ценим много високо. С подкрепата си Вие осъществявате тези толкова употребявана като „мантра“ от политиците и съвсем не винаги изпълнявана интеграция на инвалидите. Пожелаваме Ви да сте здрав и все така отзивчив към проблемите и нуждите на хората!“. \r\nДобри Беливанов благодари за жеста и заяви, че този хор ще бъде включван в предстоящи празници в Хасково за да могат повече хора да видят колко талантливи хасковлийки има. А златният медал и грамотата ще бъдат изложени в специалните витрини за подобни подаръци на втория етаж на Община Хасково.", "date": "2019.07.25", "title": "Хасково: Кметът Добри Беливанов получи благодарствено писмо и златен медал от клуба на инвалидите"}
{"url": "http://www.focus-news.net/news/2019/07/25/2683812/zam-ministar-chavdar-marinov-kooperiraneto-na-zemedelskite-proizvoditeli-shte-im-osiguri-dostap-do-evropeyskite-programi-v-sektor-plodove-i-zelenchutsi.html", "text": "Кооперирането на земеделските производители ще им осигури достъп до европейските програми в сектор „Плодове и зеленчуци“. Това заяви на откриването на фестивала „Златна праскова“ в сливенското село Гавраилово заместник-министърът на земеделието, храните и горите Чавдар Маринов, предаде репортер на  Радио „Фокус“ – Сливен . „Кандидатстването с проекти е от 1 юли до 1 септември, но право да кандидатстват имат само производители, членуващи в признати от МЗХГ браншови организации\", посочи заместник – министърът. \r\n„Досега от признати от МЗГХ 19 сдружения, от възможностите на програмата са се възползвали едва четири\", допълни Чавдар Маринов. \r\nТой посочи, че Министерството е набелязало мерки за вноса на земеделска продукция от чужбина. Една от тях е създаването на база данни на всички търговци с плодове и зеленчуци. Според Маринов, регистърът ще реши проблема с нелегалния внос, тъй като той ще има връзка с Агенция „Митници“ и НАП, а търговците ще трябва да доказват произхода на продукцията. „Този регистър трябва да бъде готов до края на годината, и да заработи от следващата\", допълни Маринов. \r\nТой бе официален гост на 18-ото издание на фестивала „Златна праскова“, който се организира под патронажа на МЗГХ, от Община Сливен, кметството на Гавраилово и местното читалище. \r\nЛюдмила ЙОРГОВА", "date": "2019.07.25", "title": "Зам.-министър Чавдар Маринов: Кооперирането на земеделските производители ще им осигури достъп до европейските програми в сектор „Плодове и зеленчуци“"}
{"url": "http://www.focus-news.net/news/2019/07/25/2683809/d-r-daniela-daritkova-gerb-tryabva-da-se-obedinim-okolo-vazmozhnostite-za-namirane-na-realni-resheniya-za-kadrovata-kriza-v-zdraveopazvaneto.html", "text": "Трябва да се обединим около възможностите за намиране на реални решения за кадровата криза в здравеопазването. Това каза председателят на ПГ на ГЕРБ и на Здравна комисия д-р Даниела Дариткова по време на разискванията за медицинските кадри с министъра на здравеопазването, предаде репортер на  Агенция „Фокус“ . „Осъзнавайки темата за кадровото обезпечаване на системата на здравеопазването като тема от изключително значение за сектора, ние също искаме да предложим наш проект за решение. Трябва да се обединим около възможностите за намиране на реални решения за преодоляването на съществуващата кадрова криза. Тя е многоаспектна, касае всички нива на медицинското обслужване и дефицит не само на лекари, но и на медицински сестри, лаборанти и всички останали специалности. Ние винаги сме държали наистина на разумния диалог. Нашият проект за решение повтаря логиката на останалите проекти за решение, но използва коректни дефиниции и реални термини. Молим наистина да го подкрепите, защото той е в синхрон с направените вече такива проекти за решения. Смятаме, че има реални стъпки в посока на това до това да се подобри възможността за достъп до специализация на младите лекари. Надявам се министърът на здравеопазването да има възможност да ни запознае с новостите. Смятам, че трябва да се отчетат и стъпките в посока на това да се подобри заплащането на медицинските специалисти по здравни грижи“, посочи още д-р Дариткова. По думите й има голям регионален дисбаланс в осигуреността с медицински кадри. „Трябва да се търсят възможните решения не само чрез действия на Министерство на здравеопазването, но и с обединените усилия на местните властта“, допълни още тя. Д-р Дариткова призова ПГ на „БСП за България“ да промени практиката си, защото е признак на лош политически вкус да използват авторитета, името на премиера Бойко Борисов и от неговия висок рейтинг и да го прикачват към всяка проблемна тема. „Това по никакъв начин не им носи дивиденти“, подчерта още председателят на ПГ на ГЕРБ.  \r\nДеница КИТАНОВА", "date": "2019.07.25", "title": "Д-р Даниела Дариткова, ГЕРБ: Трябва да се обединим около възможностите за намиране на реални решения за кадровата криза в здравеопазването"}
{"url": "http://www.focus-news.net/news/2019/07/25/2683813/marina-brakalova-balgarska-hranitelna-banka-okonchatelno-reshenie-po-vaprosa-za-finansovata-ramka-na-osp-nyama.html", "text": "Окончателно решение по въпроса за финансовата рамка на ОСП няма, всичко, което представяме, е текуща дискусия и преговорите са в ход. Това каза изпълнителният директор на Българската хранителна банка Марина Бракалова по време на дискусия за новата Обща селскостопанска политика (2021-2027), предаде репортер на  Агенция „Фокус“ . „Многогодишната финансова рамка представлява горните граници на разходи на ЕС по области, политики и години и в този смисъл може да се разглежда като план на разходите за средствата в Съюза“, обясни Бракалова. „В решенията за общата селскостопанска политика участват трите институции: Европейска комисия, Европейски парламент и Европейският съвет. За да има приет законодателен пакет се взимат предвид индивидуалните позиции на всяка от институциите и след това се взима компромисно решение след тристранните преговори между тях“, добави още тя.  \r\nТеодора ПАВЛОВА", "date": "2019.07.25", "title": "Марина Бракалова, Българска хранителна банка: Окончателно решение по въпроса за финансовата рамка на ОСП няма"}
{"url": "http://www.focus-news.net/news/2019/07/25/2683816/po-pokana-na-deputata-ot-gerb-tanya-petrova-vav-varna-shte-gostuva-izlozhbata-za-70-godishnata-istoriya-na-diplomaticheskite-otnosheniya-mezhdu-balgariya-i-kitay.html", "text": "По покана на народния представител от Парламентарната група на ГЕРБ Таня Петрова във Варна ще гостува изложба от документи и снимки, която разказва 70-годишната история на дипломатическите отношения между България и Китай. Това съобщават от пресцентъра на  ПП ГЕРБ – Варна . \r\nЕкспозицията „Щрихи от близостта между две далечни страни: 70 години от установяването на дипломатическите отношения между Република България и Китайската народна република“ беше официално открита вчера от председателя на Народното събрание Цвета Караянчева. На представянето присъстваха посланикът на Китай в България Дун Сяоцзюн, предишните председатели на парламента проф. Огнян Герджиков и Михаил Миков, председателят на Групата за приятелство България – Китай Димитър Бойчев, дипломати и народни представители. \r\nПо инициатива на варненския депутат Таня Петрова, която е член на парламентарната група за приятелство България – Китай, изложбата ще гостува във Варна през следващия месец. Експозицията, подготвена със съдействието на Държавната агенция „Архиви” и Националната архивна администрация на Китай, ще бъде подредена във фоайето пред пленарната зала на община Варна в навечерието на празника на града – 15 август.", "date": "2019.07.25", "title": "По покана на депутата от ГЕРБ Таня Петрова във Варна ще гостува изложбата за 70-годишната история на дипломатическите отношения между България и Китай"}
{"url": "http://www.focus-news.net/news/2019/07/25/2683818/kathimerini-varufakis-razkritikuva-drugarite-ot-siriza.html", "text": "Председателят на MeRA25 Янис Варуфакис обвини ръководството на СИРИЗА в налагането на „най-тежкия меморандум\" на Гърция, като подчерта, че всички членове на опозиционната партия, които излязат на улицата в знак на протест срещу новото правителство, ще бъдат „комични\", съобщава електронното издание на атинския ежедневник  Kathimerini . \r\nГоворейки по телевизията „Скай\" в деня след мрачната среща с лидера на СИРИЗА Алексис Ципрас по време на събитие, отбелязващо 45-та годишнина от възстановяването на демокрацията в Гърция, Варуфакус обвини бившия премиер в отмяна на договорения им план по-леки срокове за погасяване на дълговете към международните кредитори. \r\nТой каза, че трите му най-големи грешки като финансов министър през първата половина на 2015 г. са това, че не е заел по-строга позиция по отношение на „Тройката“ кредитори,  че се е доверил на Алексис Ципрас и не е били по-откровен с гръцкия народ за това, което ще доведе до разрив с кредиторите. \r\nЗапитан дали ще подкрепи СИРИЗА в противопоставянето й на сегашната правителствена политика, Варуфакис подчерта, че всеки опит на лявата опозиция да организира улични протести ще бъде „комична“. \r\n \r\n Тереза Герова", "date": "2019.07.25", "title": "Kathimerini: Варуфакис разкритикува „другарите\" от СИРИЗА"}
{"url": "http://www.focus-news.net/news/2019/07/25/2683819/veliko-tarnovo-24-godishna-zhena-e-zadarzhana-za-izmama.html", "text": "24-годишна жена е задържана за измама при разследване на сигнал за грабеж. Това съобщават от  Областна дирекция на МВР – Велико Търново . Вчера в 02 юли часа е получен сигнал от 29-годишен мъж от областния град, който разказал, че е станал жертва на грабеж. След използване на сила му е била отнета сумата от 300 лв. Деянието е извършено на паркинг в областния град. Незабавно са предприети необходимите действия по разследването съвместно със служители на полицейски те управления във Велико Търново и Павликени. В хода им станало ясно, че няма данни за извършен грабеж, а за измама. Полицейските служители стигнали и до извършителя – 24-годишна жена от село Крамолин, неизвестна до момента на полицията. Тя е задържана с полицейска мярка до 24 часа. След доклад на материалите в прокуратурата, е привлечена като обвиняема. Стойността на причинената вреда е възстановена на потърпевшия.", "date": "2019.07.25", "title": "Велико Търново: 24-годишна жена е задържана за измама"}
{"url": "http://www.focus-news.net/news/2019/07/25/2683820/kmetat-yordanka-fandakova-za-mesets-yuni-vsichki-nie-sme-dishali-chist-vazduh-prez-tsyaloto-vreme.html", "text": "За месец юни всички ние сме дишали чист въздух през цялото време. Това каза кметът на София Йорданка Фандъкова по време на заседание на Столичния общински съвет, предаде репортер на  Агенция „Фокус“ . \"Днес Общинският съвет приема нашето предложение за въвеждането на нова програма за монтирането на филтри, които да бъдат предоставени на домакинства, които не могат да бъдат включени в големите проекти за подмяна на отоплителни те инсталации на дърва и въглища\", каза Фандъкова и добави, че програмата е нейно предложение и е за 3 години. \"3-годишна програма за монтирането на 2000 филтри в сгради, които не попадат в обхвата на двата проекта, с които може да заменим отоплителни те инсталации на 20 000 домакинства\", поясни тя. Фандъкова добави, че това една от повече от 100 мерки, които изпълняват, както възможност да реагират по-бързо при прогноза за замърсяване на въздуха с въвеждането на допълнителните краткосрочни мерки, например зеленият билет. \"Конкретно зеленият билет, който ще може да налага да се въвежда не след 2 дни, както беше досега, а след 1 ден\", поясни тя и добави, че последните години работят активно за подобряване качеството на въздуха. \"Резултатите са факт. Имам данни от Изпълнителната агенция по околна среда, които показват устойчива тенденция за намаляване на дните с превишения. Показват, че за първото шестмесечие на 2019 г. броят на превишенията е намалял с 36% спрямо първото шестмесечие на 2018 г. Спрямо 2017 г. регистрираните превишения са 2,5 пъти по-малко за първото шестмесечие\", каза Фандъкова. Тя добави, че само за месец юни има само един ден превишение само в една станция. \"За месец юни всички ние сме дишали чист въздух през цялото време. Основният замърсител е отоплението на твърдо битово гориво, защото сериозните превишения са през зимата\", коментира тя. Добави, че усилията на Столична община са насочени към този проблем и благодари на Министерството на околната среда и водите.\" Народното събрание промени закона за качеството на въздуха и възложи на Министерството на околната среда и водите разработването на наредба за определянето на стандарти за качеството на дървата и въглищата. Тази наредба вече е факт\", заяви Фандъкова. \r\nКметът на София Йорданка Фандъкова коментира и изграждането на детска градина и училище в кв. \"Манастирски ливади\". \"Прие се докладът за предоставянето от страна на Министерството на културата терена, който принадлежи на фонда за построяването на училище и детска градина в кв.\" Манастирски ливади\" - запад\", каза Фандъкова. Тя благодари на Боил Банов за помощта му за преодоляване на административните пречки.\"Първата стъпка е да получим терена. Веднага след това имаме готовност да започнем проектирането на детската градина и училището\", заяви тя, като добави, че пари за подобна дейност винаги ще се намират. Фандъкова каза, че предложението им е средствата да бъдат от общинския бюджет.  \r\n \r\nНадежда ИВАНОВА", "date": "2019.07.25", "title": "Кметът Йорданка Фандъкова: За месец юни всички ние сме дишали чист въздух през цялото време"}
{"url": "http://www.focus-news.net/news/2019/07/25/2683817/kyustendil-nad-14-000-kv-m-ulichna-nastilka-shte-bade-izkarpena-v-malkite-naseleni-mesta-v-obshtina-dupnitsa.html", "text": "Над 14 000 кв. м улична настилка ще бъде изкърпена в малките населени места на територията на община Дупница. Това съобщи за  Радио „Фокус” – Кюстендил  Христо Апостолов, пресаташе на Общината. По думите му дейностите по рехабилитацията на уличната мрежа по селата на територията на общината започва от днес. „Фирмата, която спечели обществената поръчка за тази дейност стартира от село Бистрица. За 16-те села на територията са заложени над 400 000 лева от бюджета на Община Дупница. Кметовете и кметски наместници на малките населени места са хората, които посочват невралгичните улици за ремонти съвместно с комисията от общината и фирмата-изпълнител”, каза Христо Апостолов. Общата прогнозна стойност за кърпене е минимум 14 200 кв. метра. Срокът за приключване на дейностите в селата е 45 дни. Рехабилитацията в момента тече в Дупница, а до дни стартира и тази по четвъртокласната пътна мрежа. \r\nВенцеслав ИЛЧЕВ", "date": "2019.07.25", "title": "Кюстендил: Над 14 000 кв. м улична настилка ще бъде изкърпена в малките населени места в община Дупница"}
{"url": "http://www.focus-news.net/news/2019/07/25/2683821/blagoevgrad-s-avstraliyskata-prozhektsiya-proektat-loraks-prodalzhava-lyatnata-filmomaniya-v-bansko.html", "text": "С австралийската прожекция „Проектът Лоракс“ продължава Лятната филмомания под звездите в Банско. Това каза за  Радио „Фокус“ - Пирин  Натали Петрова, организатор на инициативата. По думите ѝ филмът представя множество екстремни скокове. Тя допълни, че вторият филм за деня е „Ничия земя – експедиция Антарктика“, в който участва един от най-екстремните скиори – Матиас Майер, който миналата година беше гост на Международния кино фестивала в зимния ни курорт през ноември. Петрова посочи, че третият филм за деня е „Живот на мечтите“, в който участва най-актуалната за момента българска планинска бегачка Антония Григорова. Тя отбеляза, че с този филм зрителите ще имат възможността да проследят нейните мечти и да видят до къде достигат те. Организаторът добави, че последният филм за деня е бразилската прожекция „Морската планина“, която ще върне зрителите отново в Атлантическия океан. \r\nНатали СТЕФАНОВА", "date": "2019.07.25", "title": "Благоевград: С австралийската прожекция „Проектът Лоракс“ продължава Лятната филмомания в Банско"}
{"url": "http://www.focus-news.net/news/2019/07/25/2683824/varna-zhena-e-postradala-pri-katastrofa-mezhdu-kamion-i-lek-avtomobil-v-selo-priseltsi.html", "text": "Жена е пострадала при катастрофа между камион и лек автомобил в село Приселци край Варна. Това съобщиха от  ОДМВР - Варна . Сигнал за инцидента е подаден около 06.50 часа на 24 юли. 39-годишен водач на тежкотоварен автомобил с инициали В.В. от Варна по време на движение не спазва достатъчна дистанция, застига и се блъска в лек автомобил. Вследствие на инцидента е пострадала пътничка от втория автомобил (на 55 години), която е получила контузия на глава. Тя е прегледана и освободена за домашно лечение без опасност за живота.", "date": "2019.07.25", "title": "Варна: Жена е пострадала при катастрофа между камион и лек автомобил в село Приселци"}
{"url": "http://www.focus-news.net/news/2019/07/25/2683822/burgas-bez-zatrudnenie-se-osashtestvyava-dvizhenieto-prez-gkpp-malko-tarnovo.html", "text": "Без затруднение се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница. Преминаването се осъществява безпроблемно. \r\nМария ПОПЧЕВА", "date": "2019.07.25", "title": "Бургас: Без затруднение се осъществява движението през ГКПП „Малко Търново“"}
{"url": "http://www.focus-news.net/news/2019/07/25/2683823/blagoevgrad-mostat-nad-reka-struma-svarzvasht-kvartal-oranovo-s-tsentara-na-grad-simitli-shte-bade-zatvoren-za-remont-na-26-yuli.html", "text": "Мостът над река Струма, свързващ квартал „Ораново“ с центъра на град Симитли, ще бъде затворен за ремонт на 26 юли. Това съобщиха за  Радио „Фокус“ – Пирин  от Община Симитли.  През съоръжението няма да може да бъдат пропускани никакви превозни средства за времето от 09.00 до 12.30 часа, тъй като ще се извършват неотложни укрепителни дейности и изкърпване на дупки. Движението ще се пренасочва през обходните маршрути. \r\nЛивия НИНОВА", "date": "2019.07.25", "title": "Благоевград: Мостът над река Струма, свързващ квартал „Ораново“ с центъра на град Симитли, ще бъде затворен за ремонт на 26 юли"}
{"url": "http://www.focus-news.net/news/2019/07/25/2683828/varna-dete-e-postaralo-pri-katastrofa-na-krastovishteto-na-ul-tulcha-i-ul-bratya-bakston.html", "text": "Дете е постарало при катастрофа на кръстовището на ул. „Тулча“ и ул. „Братя Бъкстон“. Това съобщиха от  ОДМВР - Варна . Сигнал за инцидента е получен около 17.50 часа на 24 юли. 24-годишната водачка на лек автомобил с инициали В.В от Варна по време на движение не спазва разпоредбите на пътен знак „Б2 – Спри! Пропусни движещия се по път с предимство“, не пропуска и блъска друг лек автомобил. Вследствие на инцидента е пострадало дете от втория автомобил, което е получило контузия на лице. То е прегледано и освободено за домашно лечение без опасност за живота.", "date": "2019.07.25", "title": "Варна: Дете е постарало при катастрофа на кръстовището на ул. „Тулча“ и ул. „Братя Бъкстон“"}
{"url": "http://www.focus-news.net/news/2019/07/25/2683827/kardzhali-predstoi-praskane-protiv-komari-v-obshtina-kirkovo.html", "text": "Тази вечер ще бъде направено пръскане против комари в община Кирково. Това съобщи за  Радио „Фокус“  Риза Местан, секретар на Община Кирково. В най-големите села в района - Бенковски, Фотиново, Кирково и село Чорбаджийско, ще се извърши превантивно обгазяване. От 21.00 часа до 00.30 часа фирмата, която е наета за обработката на зоните в близост до границата с Гърция, ще извърши обгазяване на районите около селата и в самите села. Секретарят на Общината посочи, че тази година през лятото няма много вода в малките реки, притоците на река Върбица и в самата нея, затова има места, които се заблатяват, но не са забелязани големи огнища на популации комари. Понеже препаратът срещу насекоми е аерозолен, ще се разнесе до половин час след обгазяването. Необходимо е по време на пръскането да не се излиза на открито, да се затварят добре вратите и прозорците на домовете и местата, където има домашни животни. „Изписан е препаратът „Тализма УЛ” за обработката. Предполагам, че няма да има последствия за хората или животните“, каза още секретарят на общината Риза Местан. \r\nДарина ДЕЕНИЧИНА", "date": "2019.07.25", "title": "Кърджали: Предстои пръскане против комари в община Кирково"}
{"url": "http://www.focus-news.net/news/2019/07/25/2683826/varna-lek-avtomobil-e-izgoryal-pri-pozhar-v-selo-gradinarovo.html", "text": "Лек автомобил е изгорял при пожар в село Градинарово. Това съобщиха от  ОДМВР - Варна . Сигнал за пожара е подаден около 20.55 часа на 24 юли. При инцидента няма пострадали хора. Причината за пожара е техническа неизправност. Унищожен е целият автомобил.", "date": "2019.07.25", "title": "Варна: Лек автомобил е изгорял при пожар в село Градинарово"}
{"url": "http://www.focus-news.net/news/2019/07/25/2683825/veliko-tarnovo-peta-donorska-situatsiya-e-realizirana-v-mobal-d-r-stefan-cherkezov.html", "text": "Пета донорска ситуация е реализирана в МОБАЛ „Д-р Стефан Черкезов“ във Велико Търново. 67-годишен мъж, изпаднал в мозъчна смърт, стана донор на бъбреци, бял и черен дроб. Това посочи за  Радио „Фокус“ – Велико Търново  Мирела Дончева от лечебното заведение. Пациентът е бил приет в Реанимация на 21 юли, а два дни по-късно е изпаднал в необратимото състояние. Въпреки загубата, близките му са взели хуманното и благородно решение да спасят други човешки животи, и да запазят жива частица от него. \r\nЕксплантацията на органите е извършена в сряда сутринта в болница Лозенец. Бъбреците веднага са трансплантирани в Александровска болница, където реципиентите вече се възстановяват. Черният и белия дроб са взети от екипи Евротрансплант. \r\nКоординаторите по донорство за Велико Търново д-р Сибила Маринова, д-р Ваня Лъчезарова и ръководството на МОБАЛ „Д-р Стефан Черкезов“ изказват огромната си благодарност към близките на донора за нелекото решение да дарят, за да спасят други човешки животи. \r\nЛуиза ТРАНЧЕВА", "date": "2019.07.25", "title": "Велико Търново: Пета донорска ситуация е реализирана в МОБАЛ „Д-р Стефан Черкезов“"}
{"url": "http://www.focus-news.net/news/2019/07/25/2683829/plyus-info-makedoniya-arestuvan-e-balgarin-na-gkpp-deve-bair.html", "text": "Скопската електронна медия  „Плюс Инфо“   съобщава, че в сряда на ГКПП „Деве Баир“ е арестуван гражданин на България. Инициалите му са М.Ф.А., като според информация на медията лицето е на 48-годишна възраст.  \r\nАрестът е извършен заради подозрение, че лицето е извършило престъпление по чл. 211 ал. 1 и ал. 1 от Закона за чужденците. То е било предадено на полицията в Крива паланка за по-нататъшни постъпки. \r\nДруга информация по случая не се привежда. \r\n \r\n Тереза Герова", "date": "2019.07.25", "title": "„Плюс Инфо“ (Македония): Арестуван е българин на ГКПП „Деве Баир“"}
{"url": "http://www.focus-news.net/news/2019/07/25/2683831/1tv-makedoniya-yohanes-han-poiska-ot-skopie-da-prodalzhi-s-reformite.html", "text": "Македонският премиер Зоран Заев и европейският комисар по разширяването Йоханес Хан проведоха съвместна пресконференция в Клуба на депутатите в Скопие, предава местният телевизионен канал  „1ТВ“ . \r\n„Дойдох в Скопие да дискутирам реформите и с властта, и с опозицията. Всички политически сили трябва да се фокусират върху влизането в ЕС, близко сте до това, да направите големи крачки за вашата страна, това е голяма крачка за гражданите на Северна Македония. Ние искаме да гарантираме, че Специализираната прокуратура ще реши делата и ще се осигури върховенството на закона нулева толерантност към корупцията и организираната престъпност. Гаранциите за върховенството на закона са задължителни за институциите, за да имат доверие гражданите в тях“, заяви Хан, като добави, че статистиката показва увеличена икономическа атрактивност на Македония. \r\nЕвропейският комисар поиска от Скопие да не отстъпва от реформите. \r\nОсвен със Заев, комисарят по съседската политика и преговорите за разширяване ще се срещне и с президента Стево Пендаровски, както и с лидерите на ВМРО-ДПМНЕ и ДСИ, Християн Мицковски и Али Ахмети. \r\n \r\nПревод и редакция:", "date": "2019.07.25", "title": "„1ТВ“ (Македония): Йоханес Хан поиска от Скопие да продължи с реформите"}
{"url": "http://www.focus-news.net/news/2019/07/25/2683830/daniel-panov-kmet-na-veliko-tarnovo-876-kucheta-sa-preminali-prez-obshtinskiya-priyut-v-selo-shemshevo-ot-2015-godina-do-sega.html", "text": "876 кучета са преминали през общинския приют в село Шемшево от 2015 година до сега. 487 от тях са осиновени, което означава, че са изведени от улиците на Велико Търново. Това каза кметът инж. Даниел Панов в отговор на въпрос как Общината се справя с популацията на безстопанствени животни по време на редовното заседание на Общинския съвет, предаде репортер на  Радио „Фокус“ – Велико Търново . Питането бе отправено от общинския съветник от БСП Стоян Витанов.  \r\nПанов припомни, че от 2015 година има приети Програма и Наредба за справяне с проблемите. „С цел намаляване популацията на безстопанствените животни от тази година приютът в Шемшево предоставя на гражданите безплатна кастрация на дворни кучета и котки. Съгласно Закона за защита на животните безстопанствените кучета се залавят, обезпаразитяват, ваксинират, кастрират и се връщат на мястото, на което са заловени (с изключение на здравни и учебни заведения). \r\nАгресивните не се връщат, а остават за наблюдение в приюта и при доказана агресивност се евтаназират“, посочи кметът. По думите му от началото на годината до момента в Общината са постъпили три сигнала за глутници кучета, обитаващи територията между кварталите „Бузлуджа“ и „Чолаквоци“. Той добави, че документите са предадени на фирмата, която отговаря за залавяне и транспортиране на кучетата до приюта. Заловени са 8 животни, които са обезпаразитени, кастрирани и са върнати на мястото. „Друга част бяха хванати от фондация „Четири лапи“, които при съвместен проект с местната администрация, през април, са кастрирали 257 кучета и котки“, поясни още инж. Панов. Той бе категоричен и, че до момента в Общината не са постъпвали оплаквания за инциденти, свързани с въпросните глутници. По думите му акцията продължава. \r\nЛуиза ТРАНЧЕВА", "date": "2019.07.25", "title": "Даниел Панов, кмет на Велико Търново: 876 кучета са преминали през общинския приют в село Шемшево от 2015 година до сега"}
{"url": "http://www.focus-news.net/news/2019/07/25/2683832/hristiyan-petrov-tsgm-za-edna-godina-ot-taksi-za-parkirane-sa-sabrani-okolo-12-13-mln-lv.html", "text": "За една година от такси за паркиране са събрани около 12-13 млн. лв. Това каза изпълнителният директор на Центъра за градска мобилност по време на Столичен общински съвет, предаде репортер на  Агенция „Фокус“ . \"Към момента активните начини за плащане за паркиране на \"Синя\" и\" Зелена зона\" са няколко. Най-използваният е плащане чрез SMS. Другият са хартиените талони и третият, който е най-малко разпространен - паркоматите. Днес се предвижда решение за въвеждане на дигитален талон\", каза Петров. Той добави, че ЦГМ вече ще има право да продава като хартиените талони, но дигитални такива. \"Този начин за плащане ще улесни граждани, които не са абонати на един от мобилните оператори, защото към момента, за да се изпрати SMS до 1302 или 1303, трябва да си клиент на един от трите мобилни оператора\", добави той. Християн Петров даде пример с чуждестранните туристи, които посещават града със собствени автомобили или си наемат такива, че те няма как да заплатят чрез SMS. \"За дигиталните талони отстъпката е такава, каквато е била и за хартиените талони - 10%\", заяви той. Коментира и процента на плащанията сега. \"90% от плащанията стават с SMS. Фокусът на това нещо е още един допълнителен канал\", добави Петров. По думите му приходите от плащане на \"Синя\" и \"Зелена зона\" от SMS са по-високи от другите начини. \"От SMS са около 12-13 млн. Това е за една година. 90% от тази сума минава през мобилните оператори, а останалите 10% са под формата на талони\", поясни той. \r\nНадежда ИВАНОВА", "date": "2019.07.25", "title": "Християн Петров, ЦГМ: За една година от такси за паркиране са събрани около 12-13 млн. лв."}
{"url": "http://www.focus-news.net/news/2019/07/25/2683834/zeri-kosovo-hashim-tachi-prednamereno-otlaga-nasrochvaneto-na-izbori.html", "text": "Политически анализатори коментираха пред прищинския ежедневник  „Зери“ , че президентът на Косово Хашим Тачи преднамерено отлага решението си за насрочване на нови избори и не е предприел необходимите стъпки да се консултира с политическите партии след оставката на Рамуш Харадинай от поста министър-председател. \r\nАнализаторите твърдят, че все още не е ясно дали ще бъде назначено ново правителство без да се отива на предсрочни избори, вариантът, който според тях се предвижда в Конституцията на Косово, или ще бъдат насрочени нови избори. Все пак те смятат, че втората опция е по-вероятна, предвид това, че шансовете коалиционните партньори да се съгласят за кандидат, който да замени Харадинай, са много малки. \r\nИзданието припомня, че всички политически партии казват, че подкрепят идеята за предсрочни избори, но заместник-председателят на най-голямата фракция в страната – Демократическата партия на Косово (ПДК), Шавит Халити изрази мнение, че провеждането на предсрочен вот никога не е донесло нищо добро на страната. „Няма нищо официално, но мисля, че сме навреждали на Косово винаги, когато сме провеждали предсрочни избори и не сме разрешавали нито един проблем в интерес на Косово“, заяви той. \r\n \r\nПревод и редакция:", "date": "2019.07.25", "title": "„Зери“ (Косово): Хашим Тачи преднамерено отлага насрочването на избори"}
{"url": "http://www.focus-news.net/news/2019/07/25/2683833/deputatite-vazlozhiha-na-zdravniya-ministar-do-30-septemvri-da-predlozhi-merki-za-reshavane-na-nedostiga-na-kadri-v-sistemata.html", "text": "Депутатите възложиха на здравния министър до 30 септември да предложи мерки за решаване на недостига на кадри в системата, предаде репортер на  Агенция \"Фокус\" . Това проекторешение бе внесено от ПГ на ГЕРБ по повод инициираните от БСП разисквания за кадровото обезпечение в здравеопазването. Депутатите възложиха още на министъра на здравеопазването да изготви подробен анализ за осигуреността на системата на здравеопазването с медицински специалисти на територията на България и на съществуващите проблеми с осигуряването им. Сходно предложение бяха направили и народните представители от ПГ на \"БСП за България\".  \r\nОт \"Воля\" предлагаха на министърът да представи данни за броя на практикуващите лекари специалисти и за медицинските спецалисти по области и по общини до 31 декември 2019 г. От \"Воля\" искат в същия срок министърът да предостави информация за броя на заболяванията по области и общини.  \r\nДеница КИТАНОВА", "date": "2019.07.25", "title": "Депутатите възложиха на здравния министър до 30 септември да предложи мерки за решаване на недостига на кадри в системата"}
{"url": "http://www.focus-news.net/news/2019/07/25/2683836/targovishte-dvama-dushi-sa-zadarzhani-za-otglezhdane-na-marihuana.html", "text": "Двама души са задържани в РУ - Попово за отглеждане на марихуана, съобщиха от  ОДМВР - Търговище . Отглеждане и притежаване на марихуана e установенo в хода на проведена на територията на РУ - Попово специализирана полицейска операция за ограничаване разпространението и употребата на наркотични вещества, като по случаите са образувани 2 досъдебни производства. Вчера след проведени оперативно-издирвателни и процесуално-следствени действия-претърсване и изземване в дома ма 28-годишен мъж в гр. Попово е установено, че същият държи 1.41 кг суха тревиста маса, реагираща при извършения полеви наркотест на марихуана, както и 12 бойни патрона от различен калибър, без да притежава необходимото разрешително за тях. При последвало претърсване и изземване в двора на семеен имот на същия в гр. Опака са установени девет броя засяти и отглеждани растения, които при направен полеви наркотест също реагират на наркотичното вещество марихуана. На същия ден при извършени оперативно-издирвателни и процесуално-следствени действия претърсване и изземване в дома на 44-годишен мъж от гр. Опака, е установено, че същият е оборудвал специално помещение, в което са открити засяти и отглеждани 20 броя растения, реагиращи при направения наркотест на марихуана. Собственикът на имота е известен на полицията, осъждан. Двамата мъже са задържани в РУ - Попово. По случаите са образувани две досъдебни производства за установени 4 престъпления. Работата продължава под ръководството на прокурор от Районна прокуратура - Попово.  \r\nПо време на специализираната операция, в която са участвали служители на сектор „Противодействие на криминалната престъпност“ в ОД МВР - Търговище и на РУ - Попово, са проверени 18 МПС и 29 лица.", "date": "2019.07.25", "title": "Търговище: Двама души са задържани за отглеждане на марихуана"}
{"url": "http://www.focus-news.net/news/2019/07/25/2683839/burgas-v-grada-shte-bade-predstavena-izlozhbata-mini-wonders.html", "text": "В Галерия „Георги Баев“ ще бъде представена изложбата „Mini wonders“. Експозицията ще очаква своята публика от 1 август. Това съобщиха от пресцентъра на  Община Бургас . Организатори са Чешки културен център – София и Община Бургас. Експозицията „Mini wonders“ е поредната изява, насочена към малките ценители на изкуството. От началото на годината галерия Баев е домакин на Художествено ателие, с ръководител Добрин Вътев, и Арт ателие „Цветно“, с ръководител Таня Стоянова.  \r\nИнициативата „Талантите на Бургас“ беше сцена за изява на всички детски школи към читалищата в Общината. През месец юли в арт градината на галерията бе експонирана изложбата „Обич за България“ на български деца, живеещи зад граница. Надуваем Бивол, дървен Слон, Принцесата, Състезателите – това са имената на част от интересните герои, които пристигат в Бургас, за да покажат разнообразието на чешката играчка, чиято история започва в началото на 20 век и продължава да се развива до днес. Всички експонати, независимо дали са реплики на оригинален дизайн, или съвременни решения, се радват на положителни емоции както при децата, така и сред техните родители. Играчките се използват за декорация или лични колекции.  \r\nИзложбата „Mini wonders“ представя играчката като символ на детството, радостта и креативността. Още от раждането на детето играчките пробуждат и развиват неговото въображение, интелигентността, сетивните и моторните му умения. Те представят актуалното чешко производство, съчетавайки оригиналност и традиция. Представени са работи на съвременни автори, заедно с емблематични продукти, които са оставили следа в историята на чешката култура през последните сто години и се произвеждат до днес.  \r\nЧешката играчка се превръща в еталон в международен план. Има огромни успехи на Световното изложение в Брюксел през 1958 г., където главна роля в експозицията, насочена към детския свят, има Иржи Трънка, заедно с Виктор Фиксъл и Вацлав Кубата. В по-новата история интерес към детската играчка буди ретроспективата на Либуше Никлова, показана през 2011 г. в парижкия Музей на декоративните изкуства под името Plastique ludique (Радостната пластмаса). Година по-късно чешки играчки са включени в проекта „Столетието на детето“ (Century of the Child: Growing by Design 1900-2000), представен в нюйоркския Музей на модерното изкуство. Експозицията „Mini wonders“ ще гостува в Бургас до 29 август при вход свободен.", "date": "2019.07.25", "title": "Бургас: В града ще бъде представена изложбата „Mini wonders“"}
{"url": "http://www.focus-news.net/news/2019/07/25/2683835/el-pais-ispaniya-pregovorite-mezhdu-isrp-i-unidas-podemos-totalno-propadnaha.html", "text": "В навечерието на втория вот за утвърждаване на Педро Санчес на премиерския пост в Мадрид, източник разкри, че преговорите между Испанската социалистическа работническа партия (ИСРП) и „Унидас Подемос“ на Пабло Иглесиас за формиране на правителство са „тотално пропаднали“, съобщава националният ежедневник  El Pais . Причината за провала – според източника – са „неприемливите“ искания на Иглесиас.  \r\nПравителството на действащия министър-председател Педро Санчес заяви, че ако се огъне пред изискванията на „Унидас Подемос“ в замяна на подкрепата на днешното гласуване, то ще се стигне до „създаване на две правителства\" в рамките на едно, като по-голямата част от социалните и икономическите политики в ръцете на Иглесиас. \r\n„Унидас Подемос“ не потвърди официално, че преговорите са се разпаднали, и вместо това заяви, че „продължава да разгледжа опции за коалиционно правителство“, подчертава изданието. \r\n \r\n Тереза Герова", "date": "2019.07.25", "title": "El Pais (Испания): Преговорите между ИСРП и „Унидас Подемос“ „тотално пропаднаха“"}
{"url": "http://www.focus-news.net/news/2019/07/25/2683837/mazh-ot-provadiya-e-zadarzhan-za-72-chasa-zaradi-poboy-nad-14-godishno-momche.html", "text": "Районната прокуратура в Провадия задържа за срок до 72 часа обвиняем, причинил тежка и средна телесна повреда на 14-годишно момче, съобщиха от  Апелативна прокуратура – Варна . 38-годишният Добромир Д. е бил привлечен като обвиняем за нанасяне на тежка и средна телесна повреда на 14-годишно момче – престъпление по член 128, ал. 2, във връзка с ал. 1 от НК.  \r\nНа 23 юли тази година около 22.00 часа обвиняемият произвел два изстрела с газов пистолет. След това с дръжката на оръжието нанесъл удари в главата на 14-годишното момче. Заедно с него били и други деца, които след изстрелите се разбягали.  \r\nПострадалото момче е настанено в болница с голям епидурален кръвоизлив, разкъсно-контузна рана в челната област и счупване на черепния покрив.  \r\nДо инцидента се стигнало, след като вечерта на 23 юли в беседка в кв. „Север“ в Провадия шумно се забавлявала компания от момчета и момичета. Към тях се присъединили и приятелите на пострадалото дете. Действията на обвиняемия били изненадващи за разпитаните по досъдебното производство деца.  \r\nРайонната прокуратура в Провадия ще внесе искане в Провадийския районен съд за вземане мярка за неотклонение „Задържане под стража“ на 38-годишния Добромир Д.", "date": "2019.07.25", "title": "Мъж от Провадия е задържан за 72 часа заради побой над 14-годишно момче"}
{"url": "http://www.focus-news.net/news/2019/07/25/2683838/ministar-kiril-ananiev-razporedi-proverka-po-sluchay-s-pochinalo-dete-v-plevenska-bolnitsa.html", "text": "Със заповед съм назначил проверка, която започва от днес. Това каза министърът  на здравеопазването Кирил Ананиев пред журналисти във връзка с починало дете на 1 годинка в Плевенска болница, предаде репортер на  Агенция \"Фокус\" . По думите на министъра проверката започва от днес. \"Тя не само ще обхване екипа, който е работил в плевенската болница, но и всички останали медици, които са участвали в целия процес на заболяването и лечението. Дал съм съответен срок, незабавно да ми бъде докладвано\", заяви още министърът. Ананиев посочи, че срокът ще бъде около една седмица. Министърът заяви, че не иска прибързано и некачествено да се свърши работата. \"Искам да изразя своите съболезнования за родителите. Да загубиш дете, няма по-голямо нещастие\", каза още Ананиев.  \r\nДеница КИТАНОВА", "date": "2019.07.25", "title": "Министър Кирил Ананиев разпореди проверка по случай с починало дете в плевенска болница"}
{"url": "http://www.focus-news.net/news/2019/07/25/2683840/zam-kmetat-na-sofiya-todor-chobanov-gotovi-sme-da-zaplatim-1285-mln-lv-za-kashtata-na-yavorov.html", "text": "Готови сме да заплатим 1,285 млн. лв за къщата на Яворов. Това каза заместник-кметът на София Тодор Чобанов на заседание на Столичния общински съвет, предаде репортер на  Агенция „Фокус“ . \"Столична община желае да бъде добрият и отговорен стопанин на един знаков обект за българската духовност - къщата на Яворов\", каза Чобанов. Той добави, че тази къща е неслучайно в системата на Националния литературен музей, тъй като Пейо Яворов е един от бащите на съвременна литературна България. \"Беше ясно, че много трудно ще се убеди един частен собственик да реставрира в оригинален вид и да съхранява тази къща. По указания на кмета Фандъкова възложихме различни външни финансови и правни анализи с ясната цел Общината да може да се яви на публичната продан и да придобие този обект\", заяви той. Тодор Чобанов каза, че това ще е един по-добър и по-полезен за обществото музей на Яворов. По думите му, за да се включат в търга, е трябвало да изследват няколко въпроса. \"Първо, дали са налице други вземания, които не са публично известни, които биха възпрепятствали процедурата, както и дали цената, която е представена, е справедливата цена\", поясни той. Чобанов каза, че са възложени различни външни оценки. \"Готови сме да заплатим 1,285 млн. лв., което е една справедлива реална цена за този обект\", добави той, като каза, че след закупуването ще ремонтират сградата. \r\nНадежда ИВАНОВА", "date": "2019.07.25", "title": "Зам.-кметът на София Тодор Чобанов: Готови сме да заплатим 1,285 млн. лв за къщата на Яворов"}
{"url": "http://www.focus-news.net/news/2019/07/25/2683841/burgas-obshtinata-specheli-3-mln-leva-po-programata-za-morsko-delo-i-ribarstvo.html", "text": "Общината и нейните партньори в Местната инициативна рибарска група Бургас - Камено си гарантираха над 3 милиона лева по Програмата за морско дело и рибарство. Това съобщиха от пресцентъра на  Община Бургас . За тях ще се кандидатства по шест мерки, като първата вече е отворена. Много е важно местният бизнес и неправителственият сектор да бъдат активни, да подготвят качествени проекти, за да може финансовият ресурс да бъде оползотворен в максимална степен. \r\n\"Досега Бургас беше дискриминиран и не беше допустим бенефициент по рибарската програма. Ние се борихме, стигнахме чак до Европейската комисия, аргументирахме се и регламентът беше променен в наша полза. Призовавам малките и средни фирми от Бургас и Камено да бъдат активни, защото тези пари са за вас, големи компании от столицата и страната нямат право да кандидатстват за тях\", каза кметът Димитър Николов. Той представи параметрите на първата отворена мярка заедно със заместника си Руска Бояджиева и Кремена Чиликова - изпълнителен директор на МИРГ Бургас - Камено. Тя е озаглавена \"Преработване на продуктите от риболов и аквакултури\". Целта на процедурата е да подпомогне местните малки и средни фирми, които се занимават с преработване на риба и аквакултури, да се модернизират предприятията и да се създадат нови работни места в сектора. С нея се стимулира внедряването на иновации и разширяване на асортимента, подобряване условията на труд и намаляване на вредното въздействие върху околната среда. \r\nМаксималният размер на сумата, за която може да се кандидатства по тази мярка с един проект, е 97 000 лева. Тези пари могат да се оползотворят, например, за специализирана техника, транспортно средство, софтуер, обучение на персонал, строително-ремонтни дейности и др. Срокът за кандидатстване по тази мярка е до 2 септември и до 30 декември 2019 г. След това ще бъде отворена втората, насочена повече към неправителствения сектор, която ще стимулира опазването на природното богатство. Следващите мерки ще бъдат насочени отново към местния бизнес, с акцент върху отглеждането на аквакултури, рибарските общности и осигуряването на тяхната целогодишна заетост. \r\nОфисът на Местната инициативна рибарска група Бургас - Камено е настанен в кметството на к-с \"Меден рудник\". Неговите служители очакват желаещите за среща, за да чуят техните въпроси и да помагат при изготвянето на проектите. Имейлът им е office@flag-burgas.org. \r\nОбщата цел на тази програма с шест мерки е да се повиши конкурентоспособността на местния бизнес в рибарския сектор, създаване на нови работни места и грижа за природните ресурси на Бургас. При оценяването на подадените проекти най-много точки ще носи критерият нови работни места. Кандидатстващите фирми или НПО трябва задължително да са регистрирани в Бургас или Камено, а не, примерно, в Созопол и Царево. \r\nМИРГ Бургас - Камено е сдружение с нестопанска цел в обществена полза и обхваща следната територия: ж.к. \"Меден рудник\", кв. \"Крайморие\", кв. \"Акациите\", Рибарското селище \"Ченгене скеле\", с. Маринка, с. Димчево, с. Извор, с. Твърдица, както и всички населени места в община Камено.", "date": "2019.07.25", "title": "Бургас: Общината спечели 3 млн. лева по Програмата за морско дело и рибарство"}
{"url": "http://www.focus-news.net/news/2019/07/25/2683844/sport-traditsiyata-zadalzhava-tsska-da-otstrani-osiek.html", "text": "ЦСКА посреща Осиек днес от 20:30 часа в първи мач от 2-ия кръг на Лига Европа. За Люпко Петрович това ще е дебют начело на тима в ролята му на старши треньор. С оглед традициите на двата клуба армейците са задължени да отстранят своя опонент. Исторически погледнато, отборите са напълно несравними като успехи и присъствие на международната сцена. Червените са достигали 3 полуфинала в евротурнирите - два за КЕШ и един за КНК, докато Осиек, макар и да е отстранявал ПСВ Айндховен в Европа, никога не е играл дори в групова фаза. Нещо повече - хърватският тим не е завършвал по-напред от трето място в първенството. Фактите предопределят огромното историческо предимство на ЦСКА.", "date": "2019.07.25", "title": "Спорт: Традицията задължава ЦСКА да отстрани Осиек"}
{"url": "http://www.focus-news.net/news/2019/07/25/2683845/desetki-hilyadi-sotsialisti-shte-se-saberat-za-traditsionniya-sabor-na-vrah-buzludzha-na-27-yuli.html", "text": "На 27 юли 2019 г. в местността Историческа поляна под връх Бузлуджа ще се проведе традиционният събор на левицата, който ще отбележи 128 години организирано социалистическо движение в България. Това съобщиха от пресцентъра на  БСП . В 10.45 часа ще бъде дадено началото на първата художествена част от програмата с изпълнителите „Щурчета'' и  духов оркестър „Виво Монтана“. В 10.30 часа ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-севлиевския отряд. В 11.30 часа на сцената на Историческата поляна председателят на НС на БСП Корнелия Нинова ще произнесе слово. Художествената част ще продължи в 12.30 часа с концерт на Николина Чакърдъкова и Неврокопския танцов ансамбъл. \r\nВ 13.30 часа на поляната над хижа „Малка Бузлуджа” ще се проведе младежка дискусия „Оставам в Българя! Променям своята община!”, в която ще участва и председателят на левицата Корнелия Нинова. В 14.00 часа на Историческата поляна ще се проведат срещи на членове на ИБ на НС на БСП и народни представители с участници в Националния събор от общините и областите. \r\nНа 26 юли в 14.00 часа в зала \"Възраждане\", Община Габрово, ще се проведе разширено заседание на Националния съвет на БСП с участие на областни и общински председатели на БСП, кметове и общински съветници. В 16.00 часа ще бъдат поднесени цветя пред паметната плоча на Бузлуджанския конгрес, паметника на Васил Априлов и Костницата на загиналите за свободата. В 16.30 часа Корнелия Нинова ще открие ежегодното колоездачно изкачване от Габрово до Шипка за Купа \"Бузлуджа 2019\", а в 18.00 часа ще бъдат обявени победителите. Ще се поднесат венци и цветя в чест на боевете при Шипка по време на Руско-турската война (1877-1878) и на 141-годишнина от Освобождението на България.", "date": "2019.07.25", "title": "Десетки хиляди социалисти ще се съберат за традиционния събор на връх Бузлуджа на 27 юли"}
{"url": "http://www.focus-news.net/news/2019/07/25/2683843/the-korea-herald-severna-koreya-demonstrira-sila-predi-voennite-ucheniya-na-yuzhna-koreya-i-sasht.html", "text": "Демонстрацията на военна мощ на Северна Корея чрез изстрелването на ракети с малък обсег и спускането на вода на нова подводница изглежда са в знак на протест срещу съвместните военни учения на Южна Корея и САЩ, насрочени за следващия месец, коментират в редакцията на изданието  The Korea Herald . \r\nПхенян изстреля две ракети с малък обсег от полуостров Ходо на източното крайбрежие, които изминаха съответно около 430 и 650 километра, преди да паднат в Японско море. По-рано тази седмица медии съобщиха, че Ким Чен-ун е инспектирал нова подводница, за която експертите смятат, че може да бъде въоръжена с балистична ракета. \r\n„Режимът на Ким Чен-ун вероятно прилага политически натиск върху САЩ и Южна Корея в усилията си да постигне повече за по-малко в бъдещите преговори\", твърди професор от университета в Сеул.  \r\nТестовете бяха направени, след като възобновяването на преговорите за работно ниво между Вашингтон и Пхенян изостана от предвидения график. Северът предупреди, че предстоящите съвместни военни учения между САЩ и Южна Корея може да провалят преговорите със САЩ, тъй като според Пхенян Вашингтон нарушава ангажимента за прекратяване на военните учения с Юга, поет от Тръмп на първата им двустранна среща в Сингапур. Въпреки предупреждението, Южна Корея и САЩ заявиха, че ще проведат ученията. \r\nИзненадваща среща между лидера на Северна Корея и президента на САЩ Доналд Тръмп на 30 юни повиши очакванията двете страни за възобновяване на преговорите, като двамата лидери обещаха среща на по-ниско ниво още в средата на юли. \r\nВ понеделник Тръмп заяви, че двете страни ще се срещнат, когато Пхенян е „готов\". Изглежда обаче, че Северна Корея счита преговорите за навлезли в задънена улица. Според мнозина действията на изолираната комунистическа страна за забавяне на преговорите с Вашингтон са с цел да спечелят време до началото на военните учения, за да получи възможност да тества новите си оръжия. \r\nПрипомня се, че за последно Северна Корея тества ракета с малък обсег на 9 май.  \r\n \r\n Тереза Герова", "date": "2019.07.25", "title": "The Korea Herald: Северна Корея демонстрира сила преди военните учения на Южна Корея и САЩ"}
{"url": "http://www.focus-news.net/news/2019/07/25/2683815/hurryiet-tozi-pat-moskva-si-varna-turtsiya-koyato-zagubi-prez-1952-godinai.html", "text": "Изглежда на западния свят няма да му е лесно да се съвземе от шока, предизвикан от кадрите на доставените от Русия в авиобазата Мюртед край Анкара системи за противовъздушна отбрана, пише турският ежедневник  Hurryiet  в материал, представен без редакторска намеса. \r\nТолкова тясно сътрудничество между Русия, която и до ден днешен се счита за главна заплаха от НАТО, с член на Алианса в сферата на отбраната повлече след себе си големи колебания. И можем да кажем, че в предстоящия период трусовете с различна степен на интензивност ще продължават. \r\nВсички изхождат от мнението, че продавайки С-400 на Турция, руският лидер Владимир Путин е направил стратегически ход от критична важност. Действително, прониквайки на пазара на НАТО в резултат от продажбата на първата съвременна система за ПВО, той успя ефективно да покаже на целия свят потенциала на страната си в тази област. \r\nНо, което е още по-важно, този ход, както са склонни да мислят всички авторитетни стратези на Запад, предизвика сериозен разкол в НАТО. Сътресенията в отношенията между Турция, намираща се на южния фланг на Алианса и разполагаща с втората по големина армия в организацията и основния играч в НАТО – САЩ – се чуват все по-силно и по-силно. Затова няма да е грешно да кажем, че в крайна сметка Путин увеличи авторитета на страната си на международната арена и усили осъзнаването за разширяващата се сфера на руското влияние. \r\nКак продажбата на С-400 промени възгледа на Русия за Турция в дългосрочна перспектива? Кремъл, въодушевен от тази сделка, ще може да разчита, че в бъдеще ще му се удаде възможност да привлече Турция изцяло на своя страна и търси способи да го направи? \r\n* \r\n \r\nВ търсене на отговор на този въпрос, ние можем да се отдръпнем от възгледите на бившия президент на Азербайджан и в същото време бивш член на Политбюрото на Комунистическата партия на Съветския съюз Гейдар Алиев и да разгледаме отношенията между Анкара и Москва през историческата призма. \r\nПреди членството си в Политбюро Алиев направи кариера в разузнаването, заемаше висши длъжности в тайните служби на Съветския съюз - КГБ - и се издигна до председател на тази организация в Азербайджан. С други думи, Алиев е важен играч в системата до разпадането на Съветския съюз през 1991 година. \r\nНашият колега Мурат Йеткин в книга, публикувана през 2017 г., озаглавена „Интриги за онези, които се интересуват“ при описването на тайните на света на шпионажа, цитира и интересен разговор, който е провел преди много години с един от бившите ръководители на КГБ Гейдар Алиев. \r\n* \r\n \r\nПо време на този разговор, състоял се в Баку през 1998 г., Алиев първо задава въпроса: „Кога осъзнахме, че сме загубили напълно Турция?“ Разбира се, казвайки „ние“, той говори за своите наблюдения в КГБ и бившата съветска система. \r\nТогава Алиев споменава две събития, повлияли дълбоко на мнението на Москва за Турция. Първото е решението на Демократическата партия, която дойде на власт в Турция през 1950 г., да изпрати войници в Корея. „Така разбрахме, че можете да се присъедините към НАТО“, каза Алиев. – И влязохте (1952). Тогава стана ясно, че Турция е преминала на страната на капиталистическите страни и няма да бъде под влиянието на Москва“. \r\nВторото събитие, което огорчи Москва, бяха икономическите решения, които бяха обявени на 24 януари 1980 г. от правителство на малцинството, водено от Сюлейман Демирел и подготвени по това време от вицепремиера Тургут Йозал. След тези решения Турция отдаде предпочитание на пазарна икономика и необратимо тръгна по пътя на интеграцията в западната икономика. \r\n„След решенията „24 януари“ Турция започна да се разглежда като безвъзвратно изпусната цел“, каза Алиев на Йеткин. \r\nКлючовата фраза тук е „изпусната цел“. Именно така, по думите на бившия сътрудник на разузнаването Алиев, е изглеждала Турция в очите на съветската система и по-точно на Москва. \r\n* \r\n \r\nДокато беше жив Алиев не успя да види дните, когато Турция придоби ракети С-400 от Русия. Въпреки това, не по-малко интересно е, ако бившият ръководител в КГБ бе видял това събитие, какво би си помислил за Турция този път, която някога е била „изпусната“ за Москва? Би ли сметнал за нужно да преразгледа старите си оценки? \r\nПутин, извън всякакво съмнение, ще търси начини да реализира максимално интересите на страната си в отношенията с Турция. Разбира се, всяка държава преди всичко защитава своите собствени интереси. А лицата, взимащи решенията в Анкара, трябва да очертаят граница пред тези възможни изчисления и да определят очно къде в баланса на тези отношения ще удтржат Кремъл. \r\nКъде ще мине тази граница – сега това е един от критично важните въпроси във външната политика на Турция. \r\n \r\nПревод и редакция:", "date": "2019.07.25", "title": "Hurryiet: Този път Москва си върна Турция, която „загуби“ през 1952 година?"}
{"url": "http://www.focus-news.net/news/2019/07/25/2683842/zam-ministar-denitsa-nikolova-shte-poseti-smolyan.html", "text": "Заместник-министърът на регионалното развитие и благоустройството и ръководител  на Управляващия орган на ОПРР Деница Николова ще посети Смолян на 26 юли. Това съобщиха от пресцентъра на  Министерство на регионалното развитие и благоустройството . \r\nОт 11.00 часа в Областна администрация - Смолян тя ще участва в заседание на Регионалния съвет за развитие на Южен централен район за планиране. Пред участниците зам.-министърът ще представи визията за изпълнение на политиката за регионално развитие и програмирането на новата европейска оперативна програма за подкрепа на регионите в периода 2021 - 2027 г., заедно с представители на Международната банка за възстановяване и развитие. Ще се дискутират новият подход за изпълнение на проекти в следващия програмен период и структурата на Регионалните съвети за развитие.  \r\nОт 14.00 часа Деница Николова ще участва в отриването на ул. „Зорница“ в града, която е реновирана със средства по Оперативна програма „Региони в растеж“ 2014 - 2020 г. като част от мащабния проект на Общината за модернизиране на градската среда.  \r\nОт 15.00 часа на ул. „Петър Берон“ до т.нар. „римски мост“ (десен бряг на река Черна) зам.-министърът ще открие обект по проекта „Трансгранично планиране и инфраструктурни мерки за защита от наводнения – “Flood protection”, финансиран по  Програмата за трансгранично сътрудничество ИНТЕРРЕГ V-A Гърция - България 2014 - 2020 г.", "date": "2019.07.25", "title": "Зам.-министър Деница Николова ще посети Смолян"}
{"url": "http://www.focus-news.net/news/2019/07/25/2683850/evrodeputatat-emil-radev-uchastva-v-dialog-s-komisar-dzhulian-king-za-sigurnostta-na-es.html", "text": "Евродепутатът Емил Радев участва в диалог с комисар Джулиан Кинг за сигурността на ЕС. Това съобщиха от пресцентъра на  ПП ГЕРБ . В рамките на Комисията по граждански свободи, правосъдие и вътрешни работи (ЛИБЕ) на Европейския парламент бе проведена дискусия с комисар Джулиан Кинг относно напредъка на работата, свързана с постигането на един по-сигурен ЕС. \r\nПо време на разговора Емил Радев, зам.-председател на комисията ЛИБЕ, призова комисар Кинг за допълнително засилване на сътрудничеството между правоприлагащите органи на ЕС и САЩ и осигуряване на своевременен достъп до електронни доказателства. \r\n„От много време терористи и престъпници се възползват и злоупотребяват с новите модерни технологии. Днес е особено трудно да се водят разследвания, които изискват достъп до електронни доказателства от доставчици на услуги в други държави членки и по-специално в САЩ\", коментира Радев. \r\nПо думите на българския евродепутат, предоставянето на информация се прави на доброволен принцип и съответно резултатите не могат да бъдат максимално ефективни. В тази връзка той пожела да научи и какво е развитието на преговорите към настоящия момент. \r\n„Мандатите за преговори са договорени и тепърва предстои още много работа\", бе отговорът на комисар Кинг. Според него САЩ отдавна са изпреварили Европа по отношение на достъпа до електронни доказателства, а ЕС тепърва трябва да наваксва. Пример в това отношение е и приетият през март 2018 г. в САЩ закон „CLOUD\" (Закон за изясняване на законното използване на данни в чужбина), който постановява задължението за спазване на изискванията относно заповедите за обиск и претърсване, независимо от това дали съобщението, записът или друга информация се намират на територията на САЩ. По думите на комисар Кинг Европа ще се стреми към постигането на колективен европейски подход, за да може да се договорят по-стабилни гаранции, въпреки нагласите на някои държави-членки за засилване по-скоро на двустранните споразумения. \r\nВ заключение Радев благодари на комисаря за доброто сътрудничество през изминалия парламентарен мандат. За пореден път той прикани Комисията, в оставащото време до края на своя мандат, отново да се заеме с въпросите на визовата реципрочност между ЕС и САЩ, за да могат визите за САЩ по отношение на България и оставащите четири държави членки да отпаднат.", "date": "2019.07.25", "title": "Евродепутатът Емил Радев участва в диалог с комисар Джулиан Кинг за сигурността на ЕС"}
{"url": "http://www.focus-news.net/news/2019/07/25/2683847/api-ot-2300-chasa-do-2400-chasa-shte-bade-spryano-dvizhenieto-v-dvete-posoki-na-am-trakiya-v-uchastaka-ot-km-156-do-km-161.html", "text": "От 23.00 часа до 24.00 часа тази вечер ще бъде спряно движението в двете посоки в участъка от км 156 до км 161 на АМ „Тракия“. Това съобщиха от пресцентъра на  Агенция „Пътна инфраструктура“ . За да не се затруднява трафикът през деня, късно вечерта ще се монтира рамка за изграждащата се електронна система за събиране на такси за ползване на републиканската пътна мрежа на база изминато разстояние за превозни средства над 3.5 тона (тол). \r\nПо време на ограничението на движението шофьорите ще изчакват на място или могат да ползват следните обходни маршрути: \r\n- в посока Бургас шофьорите ще могат да преминават от АМ „Тракия“ при км 133 по пътен възел „Пловдив Изток“ по път I-8 Садово - Поповица, път II-66 Mилево - Плодовитово и да се качат на магистралата при пътен възел „Плодовитово“ при км 165; \r\n- обходният маршрут в посока София е: от АМ „Тракия“ при км 165 по пътен възел „Плодовитово“, по път II-66 Плодовитово – Милево, път I-8 Поповица – Садово и и да се качат на АМ „Тракия“ при пътен възел „Пловдив Изток“ при км 133. \r\nНеобходимо е шофьорите да карат внимателно, със съобразена скорост и да спазват стриктно пътната сигнализация.", "date": "2019.07.25", "title": "АПИ: От 23.00 часа до 24.00 часа ще бъде спряно движението в двете посоки на АМ „Тракия“ в участъка от км 156 до км 161"}
{"url": "http://www.focus-news.net/news/2019/07/25/2683849/dimitar-nikolov-kmet-na-burgas-programata-za-morsko-delo-i-ribarstvo-veche-e-otvorena-kam-vsichki-zhelaeshti-da-kandidatstvat.html", "text": "Програмата за морско дело и рибарство вече е отворена към всички желаещи да кандидатстват в община Бургас. Това каза пред журналисти кметът на Бургас Димитър Николов по повод обявената процедура за подбор на проектни предложения № BG14MFOP001 - „Преработване на продуктите от риболов и аквакултури\", предаде репортер на  Радио „Фокус“ - Бургас . Кметът посочи, че последните програмни периоди, големите градове (в това число Варна и Бургас) са изключени категорично от възможностите, които дава рибарската програма към всички регистрирани в големи градове рибари, в това число малки рибари с малки плавателни съдове и големи организации и фирми, които работят в Черно море, но са юридически регистрирани в градовете. „Това беше една дискриминация, за която се борихме, ходихме до ЕК, Главната дирекция, аргументирахме се, че по този начин не ощетяваме всички от този сектор, които са избрали да се регистрират и живеят в големите областни центрове и населени места. Въз основа на този лобизъм вече е променена стратегията и ангажиментът на рибарската програма и вече всички, които са на наша територия, включително и жителите на Бургас и са регистрирани по този смисъл на закона, могат да участват и да бъдат бенефициенти“, каза още Николов. Той добави, че първата мярка е вече налична – модернизация на преработващата промишленост. „Съвсем скоро ще бъдат пуснати и следващите мерки, които касаят и малки бутикови дейности, включително дейности, включително такива свързани с развитието на рибарската традиция, поминъкът, възстановяване на рибарски дейности, презентации, изработването на сувенири и алтернативност“, заяви кметът на Бургас.  \r\nПо думите му проучванията показват, че запасите в Черно море намалят, вследствие на индустриализацията на континента и трябва да се търси възможност за алтернативни методи. „Посоката в този сектор, по мнението на ЕК, да се даде приоритети на всички видове ферми по изкуствен начин отглеждани, аквакултури и постепенно да се създаде алтернативност в този сектор. Това искахме да създадем като успех, защото е хубаво инициативите, които тръгват от Бургас и се реализират да се знаят и да се казват“, уточни Николов. \r\nДеница ДИМИТРОВА", "date": "2019.07.25", "title": "Димитър Николов, кмет на Бургас: Програмата за морско дело и рибарство вече е отворена към всички желаещи да кандидатстват"}
{"url": "http://www.focus-news.net/news/2019/07/25/2683848/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.07.25", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/07/25/2683846/pregled-na-mezhdunarodnite-novini-do-13-chasa-agentsiya-fokus.html", "text": "В навечерието на втория вот за утвърждаване на Педро Санчес на премиерския пост в Мадрид, източник разкри, че преговорите между Испанската социалистическа работническа партия (ИСРП) и „Унидас Подемос“ на Пабло Иглесиас за формиране на правителство са „тотално пропаднали“, съобщава националният ежедневник  El Pais . Причината за провала – според източника – са „неприемливите“ искания на Иглесиас.  \r\nПравителството на действащия министър-председател Педро Санчес заяви, че ако се огъне пред изискванията на „Унидас Подемос“ в замяна на подкрепата на днешното гласуване, то ще се стигне до „създаване на две правителства\" в рамките на едно, като по-голямата част от социалните и икономическите политики в ръцете на Иглесиас. \r\n„Унидас Подемос“ не потвърди официално, че преговорите са се разпаднали, и вместо това заяви, че „продължава да разгледжа опции за коалиционно правителство“, подчертава изданието. \r\n*** \r\n  Македонският премиер Зоран Заев и европейският комисар по разширяването Йоханес Хан проведоха съвместна пресконференция в Клуба на депутатите в Скопие, предава местният телевизионен канал  „1ТВ“ . \r\n„Дойдох в Скопие да дискутирам реформите и с властта, и с опозицията. Всички политически сили трябва да се фокусират върху влизането в ЕС, близко сте до това, да направите големи крачки за вашата страна, това е голяма крачка за гражданите на Северна Македония. Ние искаме да гарантираме, че Специализираната прокуратура ще реши делата и ще се осигури върховенството на закона нулева толерантност към корупцията и организираната престъпност. Гаранциите за върховенството на закона са задължителни за институциите, за да имат доверие гражданите в тях“, заяви Хан, като добави, че статистиката показва увеличена икономическа атрактивност на Македония. \r\nЕвропейският комисар поиска от Скопие да не отстъпва от реформите. \r\nОсвен със Заев, комисарят по съседската политика и преговорите за разширяване ще се срещне и с президента Стево Пендаровски, както и с лидерите на ВМРО-ДПМНЕ и ДСИ, Християн Мицковски и Али Ахмети. \r\n*** \r\n  Политически анализатори коментираха пред прищинския ежедневник  „Зери“ , че президентът на Косово Хашим Тачи преднамерено отлага решението си за насрочване на нови избори и не е предприел необходимите стъпки да се консултира с политическите партии след оставката на Рамуш Харадинай от поста министър-председател. \r\nАнализаторите твърдят, че все още не е ясно дали ще бъде назначено ново правителство без да се отива на предсрочни избори, вариантът, който според тях се предвижда в Конституцията на Косово, или ще бъдат насрочени нови избори. Все пак те смятат, че втората опция е по-вероятна, предвид това, че шансовете коалиционните партньори да се съгласят за кандидат, който да замени Харадинай, са много малки. \r\nИзданието припомня, че всички политически партии казват, че подкрепят идеята за предсрочни избори, но заместник-председателят на най-голямата фракция в страната – Демократическата партия на Косово (ПДК), Шавит Халити изрази мнение, че провеждането на предсрочен вот никога не е донесло нищо добро на страната. „Няма нищо официално, но мисля, че сме навреждали на Косово винаги, когато сме провеждали предсрочни избори и не сме разрешавали нито един проблем в интерес на Косово“, заяви той. \r\n*** \r\n  Председателят на MeRA25 Янис Варуфакис обвини ръководството на СИРИЗА в налагането на „най-тежкия меморандум\" на Гърция, като подчерта, че всички членове на опозиционната партия, които излязат на улицата в знак на протест срещу новото правителство, ще бъдат „комични\", съобщава електронното издание на атинския ежедневник  Kathimerini . \r\nГоворейки по телевизията „Скай\" в деня след мрачната среща с лидера на СИРИЗА Алексис Ципрас по време на събитие, отбелязващо 45-та годишнина от възстановяването на демокрацията в Гърция, Варуфакус обвини бившия премиер в отмяна на договорения им план по-леки срокове за погасяване на дълговете към международните кредитори. \r\nТой каза, че трите му най-големи грешки като финансов министър през първата половина на 2015 г. са това, че не е заел по-строга позиция по отношение на „Тройката“ кредитори,  че се е доверил на Алексис Ципрас и не е били по-откровен с гръцкия народ за това, което ще доведе до разрив с кредиторите. \r\nЗапитан дали ще подкрепи СИРИЗА в противопоставянето й на сегашната правителствена политика, Варуфакис подчерта, че всеки опит на лявата опозиция да организира улични протести ще бъде „комична“. \r\n*** \r\n  Първият етап от доставките на компоненти за руските зенитно-ракетни системи С-400 за Турция може да бъде завършен в рамките на деня, предава  TACC , като се позовава на публикация във вестник  Milliyet .  \r\nСпоред изданието, след това ще започне работа в авиобазата „Мюртед\", за да се разгърнат системите и да се въведат в експлоатация. В тези процеси ще участват 100 турски войници, обучени в Русия. Те ще бъдат подпомагани от специалисти от Москва. В допълнение, още 80 военнослужещи на Анкара ще отидат в Руската федерация за обучение. \r\nКакто отбелязва Milliyet, разполагането на първите C-400 трябва да бъде завършено до ноември, а системите за противовъздушна отбрана ще бъдат напълно готови за употреба през първите три месеца на 2020 година. \r\nРъководителят на Федералната служба за военнотехническо сътрудничество на Русия Дмитрий Шугаев заяви пред репортери във вторник, че първият етап от доставките на С-400 за Турция ще приключи тази седмица. \r\n*** \r\n Срещата между новоизбрания премиер на Великобритания Борис Джонсън и президента на Украйна Владимир Зеленски ще се проведе след Брекзит. Това заяви в ефира на украинското „Радио Свобода“ посланикът на Украйна в Лондон Наталия Галибаренко, предава руското издание  Lenta.ru . \r\nДипломатическият представител отбеляза, че Киев „дава времена Великобритания да реализира Брекзит до 31 октомври“, но след тази дата украинските дипломати ще започнат активна работа по организирането на двустранна среща на върха. По нейните думи, Киев ще продължи да реализира политика, целяща запазване и укрепване на съюзническите отношения с Лондон. \r\nОсвен това Галибаренко е разказала, че украинската дипломация постоянно трябва да се бори с „комплекса на умора“ на западните политици от Украйна. „Но ние така или иначе ще продължим да налагаме украинския дневен ред. Няма да забавяме оборотите“, обеща тя. \r\nПосланикът отбеляза също, че Украйна „не е чужда страна“ за Борис Джонсън и Киев винаги може да разчита на неговата подкрепа. \r\n*** \r\n  Председателят на парламентарната комисия за Косово и Метохия Милован Дречун увери, че в Хага разполагат с нови доказателства за убийствата, извършени от Рамуш Харадинай и неговите подчинени, предава  „ Радио-телевизија Србије“ (РТС) . \r\n„Харадинай вече е съден в Хага за някои събития, за които той е оправдан, не може да бъде съден два пъти по едни и същи обвинения. Но се появяват нови събития, конкретната му отговорност като пряк извършител на определени престъпления може да се установи, особено отговорността му като командир. Ето защо би било много важно да се установи къде е Рамуш Харадинай в тази командна верига. Той е командир на т.нар. оперативна зона „Дукаджин”, където са извършени най-много престъпления. Ние, като оперативна група, идентифицирахме 980 събития - побоища, убийства, кланета, изнасилвания… ”, отбелязва Дречун. Той показа оригинални документи от командния щаб на оперативната зона „Дукаджин” и посочи, че това е доклад за убитите. „Ето отговорът на въпроса къде са многото изчезнали албанци. Това е документ, конфискуван от нашите сили за сигурност, който дори беше написан на ръка. Той съдържа списък с над 30 албанци. Те бяха членове на сръбската полиция и затова бяха ликвидирани от групата на Рамуш Харадинай. Не знам защо не беше показана в съда. Това са неоспорими нови доказателства“, отбелязва Дречун. Той добавя, че Белград разполага и с военния дневник на Харадинай и че Сърбия е представила нова документация на Специалната съдебна прокуратура, за да посочи възможността за издаване на обвинителен акт въз основа на нови доказателства. Той съобщи, че следващата седмица ще излезе публично с нови данни за престъпленията на Рамуш Харадинай, които не са известни на обществеността. \r\n*** \r\n  Турция се обявява за възможно най-бързо постигане на споразумение с Вашингтон по зоната за сигурност в Сирия, заяви турският външен министър Мевлют Чавушоглу на пресконференция в столицата на Анкара, предава  „Анадолската агенция“ . \r\nПо неговите думи, трябва да се премине от планиране към реални стъпки за създаване на зона за сигурност. В противен случай, Турция ще предприеме самостоятелни мерки в това направление. \r\n„Анкара е пълна с решимост по този въпрос“, подчерта министърът. \r\nЧавушоглу съобщи, че в хода на визитата си в Турция, специалният представител на САЩ за Сирия Джеймс Джефри е озвучил редица нови инициативи за зоната за сигурност, включително по въпросите за разпределението на силите и териториалните рамки. \r\n„Досега не успяхме да постигнем общи позиции със САЩ по тези теми. Остават открити и въпросите за това, как ще се провежда съвместното патрулиране, ще бъдат ли създадени военни бази на сирийска територия. Военните от двете страни обсъждат и други технически моменти“, съобщи първият дипломат на Анкара. \r\nПо думите на министъра, Анкара се надява САЩ да излязат с инициативи, отчитащи интересите на Турция в региона. \r\nЧавушоглу подчерта, че на този етап страната му не е удовлетворена от предложенията на Вашингтон за Сирия и привлече вниманието към ситуацията в района на Манбидж, Северна Сирия. \r\n„По-рано Турция и САЩ съгласуваха „пътна карта“ за Манбидж, чиято цел беше също и изтеглянето на терористите от YPG/ПКК от този регион. Смята се, че моделът Манбидж може да бъде реализиран и в районите на Сирия, където се планира създаването на зона за сигурност“, заяви министърът. \r\nЧавушоглу подчерта, че търпението на Анкара е на свършване. „Анкара няма да търпи обстрели на турската територия. По-рано турският президент Реджеп Тайип Ердоган даде ясно указание за провеждане на антитерористичната операция на изток от Ефрат. Операцията беше отложена само по искане на Доналд Тръмп“, припомни той. \r\nКоментирайки стъпките за политическо уреждане на сирийския конфликт, ръководителят на турската дипломация заяви, че през следващите дни може да бъде обявено създаването на конституционен комитет на Сирия. \r\n*** \r\n  Един от тримата хърватски войници, ранени при нападението срещу превозно средство на НАТО в афганистанската столица Кабул, е издъхнал в болница от получените наранявания, съобщава скопското електронно издание  МКД . \r\nМедиите в Загреб уточниха, че починалият е Йосип Бришко, роден през 1992 г. Бил е съпруг и баща на малко бебе. Бил е служител в спецчастите на хърватската армия, а в Афганистан е бил изпратен като съветник и ментор на афганистанските сили за сигурност. \r\nХърватските военнослужещи пострадаха при атаката срещу превозно средство на силите на НАТО, което бе взривено в сутрешните часове на сряда в афганистанската столица Кабул. Съответното обяви хърватският министър на отбраната Дамир Кръстичевич на извънредна пресконференция в Загреб.  \r\n„Според последната информация, един войник е получил тежки телесни наранявания по главата си и животът му е в опасност, другите двама имат сериозни наранявания, но са извън опасност“, поясни вчера Кръстичевич. Единият от двамата с по-леки наранявания има рани по крака, а другият – по ръката.  \r\nПо-късно стана ясно, че отговорност за нападението са поели талибаните.‘ \r\n*** \r\n  Президентът на България Румен Радев наложи вето на ратифицирането на договора за закупуване на самолети F-16 от САЩ на стойност 1,26 милиарда долара. Договорът предвижда доставката на осем нови изтребителя F-16 Block 70, както и основното оборудване и въоръжение, включително ракети въздух-въздух, пише сръбската редакция на  „Спутник“  в материал, представен без редакторска намеса. \r\n \r\nРадев, бивш офицер от ВВС, заяви, че ожесточените спорове в българския парламент свидетелстват за липсата на обществено одобрение за споразумението. \r\n \r\n Политическата власт е по-силна от законодателната \r\n \r\nСпоред Душан Пророкович от Центъра за стратегически алтернативи, ветото на Румен Радев е от голямо политическо значение и представлява първото голямо противопоставяне на българския президент на някакво решение на правителството. От друга страна, добавя той, ветото има ограничена правна сила. \r\n\"Българският парламент може да гласува по този въпрос и ако вземе решение да купи американски самолети, българският президент вече няма да може да налага вето и споразумението ще бъде подписано и изпълнено.  Така че, в политически контекст, това е важно нещо, но от правна гледна точка мисля, че в крайна сметка България ще купи американските самолети“, каза Пророкович. \r\n \r\n Спорове за Америка \r\n \r\nСъбеседникът на „Спутник“, обаче, смята, че жестът на българския президент ще има големи последствия върху политическата сцена на страната и нейната динамика. \r\n„Предполагам, че има огромна опозиция от страна на българската общественост и се видя съпротива не само от десните партии, но и от БСП, като втората най-голяма политическа организация в страната. Ето защо Радев предприе подобна стъпка, тъй като не иска да се върви против мнението на обществеността, нито иска да се противопостави на протестите, които опозицията представя ежедневно. Това вече не е само на основаната на технически въпроси, които той определи като бивш пилот като недостатък на това споразумение, но и на голямо политическо недоволство, което се споделя и от някои социални движения, които съществуват в тази страна“, отбеляза Пророкович. \r\n \r\n В дългосрочен план ...  \r\n \r\nВъпреки това, добавя Пророкович, въпреки че в краткосрочен план няма да се случи нищо епохално, в дългосрочен план това е може би една от първите стъпки в оформянето и насочването на това недоволство, което е доста високо в България, не само към министър-председателя Бойко Борисов, но дори и към ЕС и НАТО. \r\n„Българите не видяха никакъв сериозен ефект от членството в Европейския съюз, а да не говорим за членството в НАТО. Резултатите са постоянни разходи и никакво изпълнение на обещанията от началото на 2000 година, когато трябваше да кандидатстват за членство в Алианса“, категоричен е Пророкович. \r\nТрябва да се има предвид, отбелязва той, че членовете на НАТО са сред най-важните и най-големи купувачи на американски оръжия и всеки договор за покупка е изключително важен за САЩ. \r\n„Съдбата на американския военно-промишлен комплекс до голяма степен зависи от такива неща. Затова американците не могат да оставят просто така такъв ход на българския президент. България е важна членка за тях, защото американците имат четири военни бази на територията на страната, която функционира като екстериториална единица. България е важна и за контрола над акваторията на Черно море, както и за евентуални бъдещи действия срещу Русия, преди всичко срещу Крим, както и за поддържане на стратегическата комуникация с Грузия“, обяснява Пророкович. \r\n \r\n Турският фактор \r\n \r\nБългария, добавя той, става все по-интересна за Америка и заради Реджеп Тайип Ердоган, тъй като Турция се откъсна от американския контрол и ако администрацията на Тръмп иска да предприеме някакви стъпки срещу Ердоган, тя ще работи преди всичко от територията на първите съседи на Турция, каквато България определено е. \r\nАмериканците, сигурен е Пророкович, трябва да санкционират по някакъв начин Румен Радев за ветото. \r\nВ момента, казва той, изглежда, че става въпрос за предприемане на някакви политически действия - вероятно Вашингтон ще протестира рязко, а американски служители и дипломати в София ще избягват да се срещат с него. \r\n„По-нататъшните стъпки зависят от това как ще се развие цялата тази нововъзникваща криза в България. Не е тайна, че западните страни, преди всичко Съединените щати, не бяха щастливи, когато Радев е избран за президент на България, защото минава за човек, който симпатизира на Русия. Досега те не са имали благоприятно отношение към него и след ветото, което наложи, може да се очаква, че отношението на Америка към Радев ще се влоши още повече“, заключи Душан Пророкович. \r\n*** \r\n  Строителството на Транс-Адриатическия газопровод (TAP) изглежда е на крачка от завършване, като повече от 95% от проекта е завършен успешно в Гърция, Албания и Италия, съобщава консорциумът за развитие на TAP AG project, пише гръцкият ежедневник  Protothema . \r\nВ съобщението на компанията се посочва, че „селскостопанската дейност се възстановява, след като земята е възстановена до предишните нива по продължение на тръбопровода ТАР“. \r\nПрипомня се, че газопроводът с обща дължина 878 км е проект на стойност 4,5 млрд. евро и е един от основните проекти на ЕС в енергийния сектор. \r\nПо-специално, участъкът от тръбопровода, който ще пресече Гърция, ще бъде с дължина около 550 км, ще започне от Кипи близо до гръцко-турската граница и ще продължи до границата на Гърция с Албания, югозападно от Йеропиги. \r\n*** \r\n  Последните събития в Косово, бруталните арести на сърби, оставката на косовския премиер, диалогът, който е в задънена улица, но и вътрешноевропейските теми – като кои ще бъдат новите европейски комисари, което трябва да се реши до 1 ноември – предизвикват ново значително забавяне на европейската интеграция на Сърбия, пише белградският ежедневник  „Вечерне новости“ . \r\nПрез юни Сърбия отвори една глава, а при сегашното положение на нещата, нищо по-добро не очаква Белград през следващите няколко месеца. Това обаче е въпрос на изключително политически процес, а техническата процедура продължава без никакви проблеми. \r\n„Току-що изпратихме план за действие за глава 19 относно социалната политика и заетостта. Започнахме и процеса на приемане на две преговорни позиции за глава 3 относно бизнес настаняването и свободата на предоставяне на услуги и за глава 27, която обхваща околната среда. Всички други преговорни области са на различни етапи“, съобщи Таня Мичевич, ръководител на преговарящия екип на Сърбия, пред \"Новости\". \r\nТя подчертава, че преговорните екипи на Сърбия и ЕС работят без забавяне: \r\n„Ние сериозно обмисляме следващия доклад за върховенството на закона, който се публикува през ноември. Представихме ревизирани планове за действие за глави 23 и 24 и сега очакваме становище“. \r\nГоворителят на сегашното финландско председателство на ЕС Марко Руонала изтъкна за \"Новости\", че интеграцията на Сърбия и на Западните Балкани е един от приоритетите им, но той също подчерта, че е важно да се продължат реформите в областта на върховенството на закона и да се възобнови диалога с Прищина възможно най-скоро. \r\nСърбия трябва да отвори още 18 глави и да затвори общо 33. \r\nЕвропейският комисар по преговорите за присъединяване Йоханес Хан ще бъде на работно посещение в Белград в четвъртък и петък, където ще обсъди с президента Александър Вучич и премиера Ан Брнабич реформите в Сърбия и ситуацията в региона. \r\nХан ще се срещне първо с Вучич, а Танюг съобщава, че диалогът между Белград и Прищина също ще бъде обсъден. \r\n*** \r\n  САЩ потвърдиха информацията, подадена от Южна Корея за изстрелването на две ракети с от Пхенян, пояснявайки, че те са с малък обсег, предава  AFP . \r\n„Потвърждаваме, че те са с малък обсег“, заяви за агенцията представител на Вашингтон, пожелал анонимност. Той не поясни кога са изстреляни снарядите, но по-рано Сеул съобщи, че е станало „след зазоряване“.  \r\nЯпония също потвърди докладите, като по данни на Токио двете ракети са се приземили извън териториалните води на островната държава. Съответното заяви японският министър на отбраната, обявявайки действията на Пхенян като „изключително тъжни\". \r\n„Досега сме потвърдили, че не са достигнали територията на нашата страна или изключителната ни икономическа зона\", заяви министърът на отбраната Такеши Ивайа пред репортери, след като Южна Корея подаде информацията. \r\n„Ако бяха балистични ракети, то това щеше да нарушава резолюциите на ООН ... Тези скорошни случаи на изстрелване на снаряди са изключително тъжни\", заяви Ивайа. \r\nПхенян последно изстреля ракети с малък обсег на 9 май. \r\nСеверна Корея е изстреляла две „ракети с малък обсег\", насочени към морето, съобщи първоначално официален представител на южнокорейските военни. „Ние потвърдихме, че са ракети. Едната е изминала 430 километра (267 мили), а другата се смята, че е летяла малко по-далеч\", уточни представител на Сеул пред агенцията, добавяйки, че с Вашингтон се провежда съвместен анализ на ситуацията. \r\n„Не е ясно дали Ким Чен-ун е наблюдавал изстрелването на място\", подчерта официалният представител. \r\n*** \r\n  Северна Корея е изстреляла две „ракети с малък обсег\", насочени към морето, съобщи официален представител на южнокорейските военни, потвърждавайки спекулациите, че снарядите, пуснати от Пхенян непосредствено след зазоряване, са ракети, предава  AFP . \r\n„Ние потвърдихме, че са ракети. Едната е изминала 430 километра (267 мили), а другата се смята, че е летяла малко по-далеч\", уточни представител на Сеул пред агенцията, добавяйки, че с Вашингтон се провежда съвместен анализ на ситуацията. \r\n„Не е ясно дали Ким Чен-ун е наблюдавал изстрелването на място\", подчерта официалният представител. \r\n***", "date": "2019.07.25", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/07/25/2683854/zam-kmetat-na-sofiya-todor-chobanov-sled-9-septemvri-kashtata-na-rayna-knyaginya-e-otneta-ot-naslednitsite-y.html", "text": "След 9 септември къщата на Райна Княгиня е отнета от наследниците й. Това каза заместник-кметът на София Тодор Чобанов на заседание на Столичния общински съвет, предаде репортер на  Агенция „Фокус“ .  \r\n\"Историята на тази друга интересна много знакова сграда е свързана с много перипетии\", каза Чобанов и добави, че Райна Княгиня е останала вдовица с 6 деца и къщата е построена с дарения и личен труд на поборниците. Той разказа част от съдбата на Райна Княгиня и на къщата. \"След 9 септември къщата е отнета от наследниците и, а един от синовете и е убит. Но факт е, че днес тя има много потомци\", добави той. По думите му наследниците са предложили да помогнат на Общината, за да се реставрира къщата и да се отвори музей, посветен на българката. \"Ще бъде музей, посветен на живота и след въстанието, в свободна България и на ключовата и роля като основател на акушерството в София\", заяви той. Чобанов каза, че ще направят голямо родословно дърво на семейството на Райна Княгиня. \"Дарението на наследниците отговаря на нуждата от аварийния ремонт\", категоричен бе Чобанов и каза, че наследниците ще предоставят оригинални документи и фотографии, които да помогнат да се разкаже историята на българката.  \r\nНадежда ИВАНОВА", "date": "2019.07.25", "title": "Зам.-кметът на София Тодор Чобанов: След 9 септември къщата на Райна Княгиня е отнета от наследниците й"}
{"url": "http://www.focus-news.net/news/2019/07/25/2683852/balgariya-v-chuzhdestrannite-medii-proval-na-borbata-s-iztichaneto-na-mozatsi-prezidentskoto-veto-na-sdelkata-za-f-16-i-otkazat-na-zaev-da-izprati-protestna-nota-do-sofiya-agentsiya-fokus.html", "text": "Провалът на правителствата на страните в Югоизточна Европа, включително на българското, в борбата с изтичането на мозъци, президентското вето на сделката за доставката на F-16 и последиците от него, отказът на македонския премиер Зоран Заев да връчи протестна нота на София и арестуването на български гражданин в югозападната ни съседка са част от материалите в чуждестранните медии, посветени на страната ни. \r\n \r\n*** \r\nВ Югоизточна Европа липсват служители. Стотици хиляди вече са напуснали родините си и са се установили в западната част на континента. Компаниите дори вече се отказват от инвестициите в региона поради липсата на работна ръка, пише германското издание  Focus   в статия, озаглавена „Румъния, България, Хърватия: Югоизточна Европа губи борбата срещу изтичане на мозъци“.  \r\n„Ние сме изчезваща нация\". Това твърди Мариан Хангану, ръководител на румънска хедънтинг компания, който се оплаква от масовата емиграция от една от най-бедните страни в Европейския съюз. „Резултатът е, че много мултинационални компании са решили да не инвестират в Румъния, защото просто няма персонал\". \r\nПодобна е ситуацията и в съседна България: „Икономиката започна да губи договори и нови споразумения, защото има недостиг на работници\", подчерта министърът на икономиката Емил Караниколов. \r\nМного хора от Югоизточна Европа са привлечени от страни като Германия, Италия и Испания. Заплатите в родината им се увеличават, но твърде бавно.  Предприемачите, експертите и политиците от Будапеща до Атина са притеснени. Напускат младите, добре образовани хора, които са привлекателни за пазара на труда. Във всеки отрасъл на икономиката липсват специалисти. \r\n \r\nВисока емиграция сред румънци, българи и гърци \r\nПовече от два милиона румънци живеят в чужбина, според оценки на правителството в Букурещ, голяма част от които са установени в Испания и Италия. В България ситуацията е сходна: 700 000 българи имат нов дом в други страни от ЕС, според официалните данни. \r\nСпоред проучване на Националната банка на Хърватия само в Загреб, от 2013 до 2016 г. общо 230 000 граждани са емигрирали в други страни от ЕС. Това съответства на два процента от населението годишно. Според изчисленията най-малко 400 000 предимно млади хора са обърнали гръб на Гърция от началото на тежката финансова криза през 2010 г. \r\nДори в Унгария, която преди това се смяташе за една от най-развитите страни в региона, след глобалната криза през 2008 г., започва вълна от емиграция, която се увеличава драматично след 2010 г., отбеляза в проучване социологът от Будапеща Агнес Харс. Само между 2010 и 2017 г. повече от 200 000 унгарци на възраст между 20 и 65 години са напуснали страната. От 2010 г. националистическият политик Виктор Орбан е министър-председател на Унгария, подчертават от изданието.  \r\n \r\nЛипса на лекари и медицински сестри в Югоизточна Европа \r\nЗа Кристина Миху решението да отиде в Германия е било лесно. Тя е изучавала немски като втори чужд език в градче в провинция Трансилвания. След това продължава следването си в Тимишоара, а родителите й финансират три стажа в клиники в Италия, Испания и Германия. „Исках да придобия опит на международно ниво\", казва 32-годишният специалист по вътрешни болести, която сега работи в болница в Нюрнберг. Тя е във Франкония от шест години. Корупцията, която също е широко разпространена в здравеопазването в Румъния, е една от причините за тяхната емиграция, в допълнение към по-добрите им доходи.  \r\nВ Югоизточна Европа, от друга страна, недостигът на лекари и медицински сестри е изключително сериозен: в унгарския град Солнок, отделението за инфекциозни болести трябваше временно да бъде затворено. Окръжната болница в града на румънската делта на Дунав Тулчаняма анестезиолози. \r\nРумънските предприемачи дори се опитват да привлекат персонал от Далечния изток. Тази година правителството е ангажирало контингент от 20 000 работници извън ЕС. От гледна точка на Хангану, контингентът е просто „капка в морето\". Най-малко 300 000 работници са напуснали Румъния. \r\nСътрудничеството с гастарбайтери от Далечния Изток често се проваля, защото на много от тях не пасват климатът и храната в Румъния, казва Андреа Тартакан, сътрудник на Хангану. „Сега се опитваме да наемем работници от Таджикистан, поне за строителния сектор, и те вероятно са физически по-здрави от виетнамците, защото таджиците идват от степта\", казва експертът. В България работят и чуждестранни работници, макар и не от далечния изток, както в Румъния: сервитьори и прислужници също идват от Украйна, Беларус и Молдова в курорти на Черно море. \r\nИзглежда, че западната политика подхранва емиграцията: в горчиво бедното Косово германският министър на здравеопазването Йенс Шпен наскоро посети училище, в което медицинският персонал от държавата се обучава за работа в Германия. Съществуващото като водещо гимназиално училище в Косово се намира в Призрен и се счита за средство за емиграция. До 30 завършили гимназията годишно получават предложение за  договор за продължаване на обучение в Германия. Едва ли някой от тях се връща след това в родината си. \r\nОт гледна точка на Института за изследване на заетостта в Нюрнберг, Германия се ползва от имигрантите от Югоизточна Европа. „Те обикновено са млади, равнището на заетостта им е почти сравнимо с това на германците\", казва Хърбърт Брюкър, изследовател по миграцията в института. В различни сектори като строителството, поддръжката и хранително-вкусовата промишленост, без тези имигранти щеше да има сериозни проблеми, защото германците не кандидатстват за такива позиции, обяснява Брюкер. \r\n \r\n*** \r\nПрезидентът на България Румен Радев наложи вето на ратифицирането на договора за закупуване на самолети F-16 от САЩ на стойност 1,26 милиарда долара. Договорът предвижда доставката на осем нови изтребителя F-16 Block 70, както и основното оборудване и въоръжение, включително ракети въздух-въздух, пише сръбската редакция на  „Спутник“  в материал, представен без редакторска намеса. \r\nРадев, бивш офицер от ВВС, заяви, че ожесточените спорове в българския парламент свидетелстват за липсата на обществено одобрение за споразумението. \r\nПолитическата власт е по-силна от законодателната \r\nСпоред Душан Пророкович от Центъра за стратегически алтернативи, ветото на Румен Радев е от голямо политическо значение и представлява първото голямо противопоставяне на българския президент на някакво решение на правителството. От друга страна, добавя той, ветото има ограничена правна сила. \r\n\"Българският парламент може да гласува по този въпрос и ако вземе решение да купи американски самолети, българският президент вече няма да може да налага вето и споразумението ще бъде подписано и изпълнено.  Така че, в политически контекст, това е важно нещо, но от правна гледна точка мисля, че в крайна сметка България ще купи американските самолети“, каза Пророкович. \r\n \r\nСпорове за Америка \r\nСъбеседникът на „Спутник“, обаче, смята, че жестът на българския президент ще има големи последствия върху политическата сцена на страната и нейната динамика. \r\n„Предполагам, че има огромна опозиция от страна на българската общественост и се видя съпротива не само от десните партии, но и от БСП, като втората най-голяма политическа организация в страната. Ето защо Радев предприе подобна стъпка, тъй като не иска да се върви против мнението на обществеността, нито иска да се противопостави на протестите, които опозицията представя ежедневно. Това вече не е само на основаната на технически въпроси, които той определи като бивш пилот като недостатък на това споразумение, но и на голямо политическо недоволство, което се споделя и от някои социални движения, които съществуват в тази страна“, отбеляза Пророкович. \r\n \r\nВ дългосрочен план ... \r\n \r\nВъпреки това, добавя Пророкович, въпреки че в краткосрочен план няма да се случи нищо епохално, в дългосрочен план това е може би една от първите стъпки в оформянето и насочването на това недоволство, което е доста високо в България, не само към министър-председателя Бойко Борисов, но дори и към ЕС и НАТО. \r\n„Българите не видяха никакъв сериозен ефект от членството в Европейския съюз, а да не говорим за членството в НАТО. Резултатите са постоянни разходи и никакво изпълнение на обещанията от началото на 2000 година, когато трябваше да кандидатстват за членство в Алианса“, категоричен е Пророкович. \r\nТрябва да се има предвид, отбелязва той, че членовете на НАТО са сред най-важните и най-големи купувачи на американски оръжия и всеки договор за покупка е изключително важен за САЩ. \r\n„Съдбата на американския военно-промишлен комплекс до голяма степен зависи от такива неща. Затова американците не могат да оставят просто така такъв ход на българския президент. България е важна членка за тях, защото американците имат четири военни бази на територията на страната, която функционира като екстериториална единица. България е важна и за контрола над акваторията на Черно море, както и за евентуални бъдещи действия срещу Русия, преди всичко срещу Крим, както и за поддържане на стратегическата комуникация с Грузия“, обяснява Пророкович. \r\n \r\nТурският фактор \r\nБългария, добавя той, става все по-интересна за Америка и заради Реджеп Тайип Ердоган, тъй като Турция се откъсна от американския контрол и ако администрацията на Тръмп иска да предприеме някакви стъпки срещу Ердоган, тя ще работи преди всичко от територията на първите съседи на Турция, каквато България определено е. \r\nАмериканците, сигурен е Пророкович, трябва да санкционират по някакъв начин Румен Радев за ветото. \r\nВ момента, казва той, изглежда, че става въпрос за предприемане на някакви политически действия - вероятно Вашингтон ще протестира рязко, а американски служители и дипломати в София ще избягват да се срещат с него. \r\n„По-нататъшните стъпки зависят от това как ще се развие цялата тази нововъзникваща криза в България. Не е тайна, че западните страни, преди всичко Съединените щати, не бяха щастливи, когато Радев е избран за президент на България, защото минава за човек, който симпатизира на Русия. Досега те не са имали благоприятно отношение към него и след ветото, което наложи, може да се очаква, че отношението на Америка към Радев ще се влоши още повече“, заключи Душан Пророкович. \r\n \r\n*** \r\nМинистър-председателят на югозападната ни съседка Зоран Заев се отказа от изпращането на протестна нота до София заради изявлението на премиера Бойко Борисов, който неотдавна определи Стево Пендаровски като „северномакедонски“ президент, отбелязва скопското електронно издание  „Либертас“ . \r\n„За подобен въпрос не се изпраща нота, защото тя е приличен акт на враждебност, а с приятели се разговаря. Те знаят, че понякоха използват думи безразсъдно, но разговарят. Затова не е изпратена никаква нота“, поясни Заев. \r\nТова изявление на премиера Зоран Заев се счита за несъвместимо с предишното му от 10.07.2019 г., в което заяви, че правителството ще изпрати протестна нота до България заради използването на определението „северномакедонски политик\" и „северномакедонски президент\" от министър-председателя Бойко Борисов по време на срещата на върха в Сараево. \r\n„Разбира се, ние ще реагираме на това. Ще изпратим нота, за да поправим грешките. Понякога дори у дома правим такива грешки, дори от експерти. Ние сме македонци, които живеят в Северна Македония“, припомня изданието думите на Заев. \r\n*** \r\n \r\nСкопската електронна медия  „Плюс Инфо“   съобщава, че в сряда на ГКПП „Деве Баир“ е арестуван гражданин на България. Инициалите му са М.Ф.А., като според информация на медията лицето е на 48-годишна възраст.  \r\nАрестът е извършен заради подозрение, че лицето е извършило престъпление по чл. 211 ал. 1 и ал. 1 от Закона за чужденците. То е било предадено на полицията в Крива паланка за по-нататъшни постъпки. \r\nДруга информация по случая не се привежда. \r\n***", "date": "2019.07.25", "title": "България в чуждестранните медии – провал на борбата с изтичането на мозъци, президентското вето на сделката за F-16 и отказът на Заев да изпрати протестна нота до София (Агенция „Фокус“)"}
{"url": "http://www.focus-news.net/news/2019/07/25/2683851/inzh-daniel-panov-kmet-na-veliko-tarnovo-utvarzhdavaneto-na-grada-kato-pritegatelen-tsentar-za-mladite-hora-e-edin-ot-prioritetite-na-obshtinata.html", "text": "Утвърждаването на града като притегателен център за живот, работа и развитие на младите хора е един от основните приоритети на Общината. Това заяви по време на редовното заседание на местния парламент кметът на Общината инж. Даниел Панов, предаде репортер на  Радио „Фокус“ – Велико Търново . Обобщението на Панов бе във връзка с питане от общинския съветник Николай Илчев за това какво прави Община Велико Търново за привличане на инвеститори в града. Кметът подчерта, че в последните години средната работна заплата се е увеличила значително. „Важно е да допълня, че в нашия град няма безработица. Това не е моя констатация, а се отчита и от много хора, които са част от реалния бизнес. За да има голям инвеститорски интерес в града, спомагат двата големи проекта, чиято реализация предстои  – изграждането на АМ „Хемус“, която реално ще е факт след три години, и скоростният път Русе – Велико Търново“, коментира още инж. Панов.  \r\nТой уточни, че продължава и съвместната работа с образователните институции за подготовката на кадри, които липсват на пазара на труда. „Искам да допълня, че не е масова тенденцията младите великотърновци да напускат града. Да, има много деца, които избират да учат в други градове, но не са малко и ентусиастите, които се връщат да живеят и работят тук“, каза още кметът. Той посочи, че един IT инженер във Велико Търново взима между 3200 и 4000 лв., а специалистите получават между 1200 и 2000 лв. Само в града работят близо 80 фирми от този сектор. „Утвърждаването на Велико Търново като притегателен център за млади хора – това е смисълът на всички проекти, които реализираме – и инфраструктурни, и за подобряване на образователните институции. Създават се и различни облекчения за инвеститорите. Те могат да се ползват от съкратено административно обслужване, както и да купуват общински терени без конкурси, ако отговарят на определени условия“, посочи още инж. Даниел Панов. Той добави, че Община Велико Търново не е пазар на труда за нискоквалифицирана и нископлатена работна ръка. \r\nЛуиза ТРАНЧЕВА", "date": "2019.07.25", "title": "Инж. Даниел Панов, кмет на Велико Търново: Утвърждаването на града като притегателен център за младите хора е един от приоритетите на Общината"}
{"url": "http://www.focus-news.net/news/2019/07/25/2683853/adelina-stefanova-hram-vavedeni-bogorodichno-blagoevgrad-spored-narodnoto-poverie-lyatnata-sv-ana-e-narichana-oparliya-i-predpazva-ot-ogan-i-pozhar.html", "text": "Според народното поверие в Югозападна България лятната св. Ана е наричана  „Опърлия“ и се почита за предпазване от огън и пожар. За  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград, каза, че на днешния ден Православната църква пък прославя Успението на св. Ана, майката на Пресвета Богородица. По думите ѝ светицата е приемана също като покровителка на брака, семейството, майчинството, закрилница на девиците, вдовиците и бременните жени. „Според вярванията, повече от петдесет години Ана и съпругът ѝ Йоаким не могли да имат деца. По-късно след много молитви, отправени към Бог, двамата са посетени от ангел, който им съобщава, че ще имат дете и те трябва да го нарекат Мария. Ана обещава да посвети детето си в служба на Бог. Света Ана зачева в деветия ден на месец декември. Дева Мария, нейната дъщеря, се родила на 8 септември“, каза още Стефанова. Тя добави, че когато Мария става на три години, родителите ѝ я въвеждат тържествено в храма и я посветили на Бога, както били обещали. В християнския свят, Ана е сред най-разпространените имена като в превод от староеврейски името означава „благодат“. Аделина Стефанова подчерта, че църквата почита света Ана няколко пъти в годината – на 8 и 9 септември, когато празнуваме Рождеството на Пресвета Богородица и възпоменаваме нейните родители – св. Йоаким и св. Ана; на 9 декември, когато празнуваме Зачатието на Пресвета Богородица от св. Ана и на 25 юли – Денят на успението ѝ. \r\nЛивия НИНОВА", "date": "2019.07.25", "title": "Аделина Стефанова, храм „Въведени Богородично“ – Благоевград: Според народното поверие лятната св. Ана е наричана „Опърлия“ и предпазва от огън и пожар"}
{"url": "http://www.focus-news.net/news/2019/07/25/2683857/burgas-6-otbora-ot-rusiya-moldova-i-balgariya-shte-se-sastezavat-za-kupata-po-vodna-topka-aleksandar-pangovski-shunata.html", "text": "6 отбора от Русия, Молдова и България ще спорят за купата на международния турнир по водна топка „Александър Панговски-Шуната“, който ще се проведе от 26 до 28 юли на басейна в к-с „Меден рудник“. Това съобщиха от пресцентъра на  Община Бургас . Организатор е клуб „Нептун“ с подкрепата на Община Бургас. Надпреварата е за деца родени през 2006 година и по-малки. Турнирът се провежда за пети път. Ще се играе по системата всеки срещу всеки. Руската водна топка ще бъде представена с едноименника на бургаския клуб -„Нептун“. Главната треньорката на отбора е бивша националка на Русия. Молдовските тимове са „Делфин“ и SSS-4. Отборите участници от България са шампиона за тази година в U13 „Комодор“ - Варна, „Левски“ - София и домакините от „Нептун“ - Бургас.", "date": "2019.07.25", "title": "Бургас: 6 отбора от Русия, Молдова и България ще се състезават за купата по водна топка „Александър Панговски-Шуната“"}
{"url": "http://www.focus-news.net/news/2019/07/25/2683862/afp-prezidentat-na-tunis-pochina-na-92-godini.html", "text": "Президентът на Тунис Беджи Каид Есебси, първият демократично избран държавен глава на страната, почина на 92-годишна възраст, предава  AFP , като се позовава на съобщение от канцеларията на тунизийския лидер. \r\nНай-старият държавен глава след британската кралица Елизабет II дойде на власт през 2014 година, три години след като въстанието в рамките на „Арабската пролет“ детронира дългогодишния деспот Абидин бен Али. \r\nТой бе хоспитализиран с тежко заболяване в края на юни и бе върнат в интензивното отделение в четвъртък. \r\n \r\nПревод и редакция:", "date": "2019.07.25", "title": "AFP: Президентът на Тунис почина на 92 години"}
{"url": "http://www.focus-news.net/news/2019/07/25/2683860/varna-136-politseyski-sluzhiteli-sa-komandirovani-v-kurortite-ot-oblastta-za-letniya-sezon.html", "text": "136 полицейски служители от вътрешността на страната са командировани във Варна и курортите за летния сезон. Това съобщи в интервю за  Радио „Фокус“ – Варна  говорителят на Областната дирекция на МВР – Варна Ивана Милева. Тя обясни, че съвместни патрули с други държави, екипи с полицейски кучета и вело полицаи са част от мерките, предприети на територията на Варна и курортите край града за опазване на обществения ред по време на лятото. В областта ще има по 42-ма командировани полицаи през месеците юни, юли и август. „30 има предвидени за курортен комплекс Златни пясъци, 8 за курортен комплекс Св. св. Константин и Елена и 4 полицейски служители за курортния комплекс Камчия.  \r\n„Не бива да пропускаме това, че традиционно отново в нашия град пристигат командировани от Румъния полицейски служители, които за месеците юли и август, също подпомагат дейността на своите български колеги“, заяви Ивана Милева. Тя допълни, че през 2018 г. във Варна е имало и полицейски служител от Германия, като тази година те ще бъдат трима на брой – двама за месец юли и един за месец август. „Те са включени в съвместни полицейски екипи със своите колеги от Варненската полиция и осъществяват своята дейност на територията основно на курортен комплекс Златни пясъци, но при нужда съответно биват дислоцирани там, където се налага“, посочи Ивана Милева.  \r\nПо думите ѝ от тази година ОДМВР - Варна разполага и с 4 нови електрически велосипеда, които работят по линия на опазване на обществения ред и сигурността на гражданите и гостите на града. Според нея ежедневно патрули има в Морската градина и к.к. Златни пясъци. Екипи с полицейски кучета също са включени в дейностите по охрана на обществения ред, като патрулират основно на територията на Морската градина.  \r\nИвана Милева припомни, че при нужда жителите и гостите на града могат да се обърнат към полицейските служители в най-близките районни управления или при спешна нужда да позвънят на телефон 112. Тя допълни, че на сайта на Областната дирекция на МВР има специална рубрика, където могат да бъдат намерени важни препоръки за безопасност на 10 различни езика, както и телефонен указател, с всички полезни телефони на районните управления, \"Пътна полиция\", отдели за издаване на документи за самоличност и др. \r\nБояна АТАНАСОВА", "date": "2019.07.25", "title": "Варна: 136 полицейски служители са командировани в курортите от областта за летния сезон"}
{"url": "http://www.focus-news.net/news/2019/07/25/2683861/netpres-makedoniya-harvatska-partiya-poiska-izteglyaneto-na-voennite-ot-chuzhdestrannite-misii-i-obyavyavaneto-na-neutralnost.html", "text": "След нападението срещу трима хърватски военни от контингента на НАТО в Афганистан, опозиционната партия „Жива стена“ призова държавния глава Колинда Грабар-Китарович да изтегли всички войници на страната от чуждестранните мисии и да обяви неутралност по примера на някои европейски страни, предава скопската електронна медия  „Нетпрес“ . \r\n„Призоваваме президента Колинда Грабар-Китарович, като върховен главнокомандващ, незабавно да върне нашите войници в Хърватия, да обяви постоянен неутралитет по примера на други европейски страни като Австрия, Швеция, Финландия, Кипър, Малта, Ирландия и Швейцария\", заяви депутатът Дамян Вучелич. \r\n„Труден и емоционален ден за цяла Хърватия. „Жива стена“ поднася съболезнования на семейството и приятелите на загиналия хърватски войник и изразява съжаление за другите двама пострадали ”, добави депутатът Снежана Саболек по повод трагедията в Кабул. \r\nИ двамата отбелязват, че хърватската армия не трябва да бъде в чужбина, където да „се бори за други интереси\". \r\n„Жива стена“ е единствената политическа партия, която говори за щетите от членството в НАТО. Смятаме, че НАТО е империалистическо творение, насочено към поробване на други народи и изземване на техните природни богатства“, твърди Вучелич. \r\nЕдин от тримата хърватски войници, ранени при нападението срещу превозно средство на НАТО в афганистанската столица Кабул, е издъхнал в болница от получените наранявания, стана ясно по-рано. \r\nМедиите в Загреб уточниха, че починалият е Йосип Бришко, роден през 1992 г. Бил е съпруг и баща на малко бебе. Бил е служител в спецчастите на хърватската армия, а в Афганистан е бил изпратен като съветник и ментор на афганистанските сили за сигурност. \r\nХърватските военнослужещи пострадаха при атаката срещу превозно средство на силите на НАТО, което бе взривено в сутрешните часове на сряда в афганистанската столица Кабул. Съответното обяви хърватският министър на отбраната Дамир Кръстичевич на извънредна пресконференция в Загреб.  \r\n„Според последната информация, един войник е получил тежки телесни наранявания по главата си и животът му е в опасност, другите двама имат сериозни наранявания, но са извън опасност“, поясни вчера Кръстичевич. Единият от двамата с по-леки наранявания има рани по крака, а другият – по ръката.  \r\nПо-късно стана ясно, че отговорност за нападението са поели талибаните. \r\n \r\n . \r\n \r\n Тереза Герова", "date": "2019.07.25", "title": "„Нетпрес“ (Македония): Хърватска партия поиска изтеглянето на военните от чуждестранните мисии и обявяването на неутралност"}
{"url": "http://www.focus-news.net/news/2019/07/25/2683855/ministar-desislava-taneva-vazhno-e-da-se-obedinim-okolo-osnovnite-natsionalni-tseli-i-prioriteti-za-da-badat-zalozheni-v-novata-obshta-selskostopanska-politika.html", "text": "Важно е да се обединим около основните национални цели и приоритети, за да бъдат заложени в новата Обща селскостопанска политика. Това каза министърът на земеделието, храните и горите Десислава Танева по време на първата дискусия с бранша за новата Обща селскостопанска политика (ОСП) 2021-2027 г, съобщиха от  пресцентъра на МЗХГ . Тя допълни, че интересите са разнопосочни и трябва всички да защитаваме приоритетите на България, за да бъдат заложени в програмирането. \r\n„Днешната среща е предварително обявена при встъпването ми в длъжност като министър и е част от прозрачната политика на  Министерството, както и ангажиментът, който поех към Вас за открит дебат за бъдещето на ОСП“, посочи министър Танева. Тя уточни, че срещите ще бъдат регулярни в зависимост от напредъка по преговорите. По отношение на законодателния процес в Европейската комисия, министърът на земеделието коментира, че SWOT-анализите са първата стъпка, която трябва да бъде направена от страна на България. „Възложили сме на Аграрния университет в Пловдив и на Университета за национално и световно стопанство да изготвят другите два анализа - за околната среда и селските райони. Очакваме те да бъдат готови в края на годината. Без тях не можем да започнем работа по националния стратегически план“, обясни министър Танева. По думите й провеждане на втора подобна среща, на която да се представи напредъкът по програмирането, може да се организира до края на годината, предвид предварително заявените от ЕК срокове за приемане на Многогодишната финансова рамка и  графикът за финализиране на анализите. \r\nПо време на срещата, Десислава Танева представи новосформираната Координационна група за изготвяне на Стратегически план за ОСП към МЗХГ и механизмът за комуникация със заинтересованите страни. Ръководител на звеното е Мария Христова, а в състава са включени заместник-министърът на земеделието, храните и горите Вергиния Кръстева, както и експерти  от отделните ресори. „Възложихме тази отговорна задача на  хората, които са най-креативни и с най-добрия капацитет, за да защитят Вашите интереси“, категорична бе министър Танева. Тя каза още, че на срещата присъстват и експерти от Постоянното представителство на Българя в Брюксел, които ще са отговорни за съответните теми. „Надявам се днешната среща да премине в конструктивен диалог и да се разсеят съмненията, които витаят в земеделската общност, че се прави нещо което не е видно. преговорния процес. Ще получите и информация до къде са стигнали останалите държави-членки“, допълни министърът на земеделието.  \r\nВ срещата участва и Йоаким Руквид, президент на германската асоциация на фермерите и президент на КОПА. С него министър Танева вче“ра проведе среща по отношение позициите, които страната ни отстоява в ЕС. Винаги сме работили добре с Германия и се надявам се, че той ще направи всичко възможно в идващите дебати да получим необходимата подкрепа“, каза още министър Танева.", "date": "2019.07.25", "title": "Министър Десислава Танева: Важно е да се обединим около основните национални цели и приоритети, за да бъдат заложени в новата Обща селскостопанска политика"}
{"url": "http://www.focus-news.net/news/2019/07/25/2683864/kyustendil-85-e-ravnishteto-na-bezrabotitsa-za-obshtinite-kyustendil-nevestino-i-treklyano.html", "text": "8.5% е равнището на безработица за общините Кюстендил, Невестино и Трекляно. Това съобщи за  Радио „Фокус” – Кюстендил  Юлиана Хаджиева, директор на Дирекция „Бюро по труда” – Кюстендил. Данните сочат, че от трите общини са регистрирани общо 2272 безработни лица. За община Кюстендил равнището на безработица е 8.4%, а за община Невестино – 14.1%. В община Невестино е отчетено равнище на безработица от 9.4%. 57% от общия брой регистрирани безработни лица са без специалност и професия. 21.7% са безработните специалисти, а тези с работническа професия са 21.3 %. 823 от безработните са с начално образование, а висшистите без работа са 191 души. 33.8% от общия брой регистрирани безработни лица са със средно специално и професионално образование. Следват тези с основно образование и със средно образование. \r\nСпоред Хаджиева преработващата промишленост в Кюстендил търси на-много работна ръка. Сред останалите сектори, търсещи работници, са държавно управление, хотелиерство и ресторантьорство, търговия, ремонт на автомобили и мотоциклети, както и образование.  \r\n209 души са намерили нова работа само за месец, а 157 са заявените нови работни места. От тях 153 са били на първичния трудов пазар, останалите са по програми за заетост. 167 души от започналите работа са заети на първичния трудов пазар. 83 от безработните са наети по програми за обучение и заетост, както и по Оперативна програма „Развитие на човешките ресурси”. Данните на Дирекция „Бюро по труда” – Кюстендил сочат, че 364 младежи са без работа, а 797 са безработните над 50-годишна възраст. \r\nВенцеслав ИЛЧЕВ", "date": "2019.07.25", "title": "Кюстендил: 8.5% е равнището на безработица за общините Кюстендил, Невестино и Трекляно"}
{"url": "http://www.focus-news.net/news/2019/07/25/2683863/afp-v-belgiya-izmeriha-rekordnite-402-gradusa-po-tselziy.html", "text": "Метеоролозите съобщиха за измерването на рекордните за Белгия 40.2 градуса по Целзий, предава  AFP , като припомня, че в Европа преминава нова гореща вълна. \r\nУточнява се, че температурата – най-високата от началото на отчитането през 1833 г., е измерена в Лиеж в сряда. Заради необичайните жеги властите са издали червен предупредителен код за опасно време за почти цялата територия на Белгия, с изключение на районите по крайбрежието на Северно море.  \r\nВ Брюксел по-рано през деня са отчетени 34,2 градуса по Целзий, като се очаква в следобедните часове на деня те да се повишат. \r\n \r\n Тереза Герова", "date": "2019.07.25", "title": "AFP: В Белгия измериха рекордните 40.2 градуса по Целзий"}
{"url": "http://www.focus-news.net/news/2019/07/25/2683859/kaloyan-pargov-bsp-sofiya-za-poredna-godina-kasovoto-izpalnenie-na-stolichniya-byudzhet-ne-reshi-nito-edin-problem.html", "text": "Пилеем парите на софиянци и не се постигат нужните заложени цели, за да подобрим средата на живот. Това каза председателят на Градския съвет на БСП - София и член на изпълнителното бюро на партията, предаде репортер на  Агенция „Фокус“ . \"Относно мръсния въздух въпросът е какви ще бъдат индикаторите, които ще измерват напредъка, който ние сами ще усетим\", каза Паргов. Той добави, че когато респираторните заболявания покажат своите симптоми, тогава ще усетим дали похарчените пари и мерките се постигат. \"Три са базисните мерки. На първо място е чистотата. Второ, градският транспорт трябва да бъде икономичен. Третата мярка е свързана с бита\", поясни той какви са мерките. Паргов коментира, че съвременните инсталации за замяна на печките на дърва са нещо, което възрастните хора не могат да си позволят. \r\n\"По-важният въпрос днес е поредното изпълнение на бюджета. Той е свързан с политиката на Столична община. За поредна година можем да кажем, че касовото изпълнение на столичния бюджет за 2018 г. не реши нито един проблем\", каза Паргов относно точката в дневния ред за обсъждане на бюджета за 2018 година. Като следващ проблем той отбеляза липсата на програмното бюджетиране, както и това, че изпълнението на бюджета в приходната част показва, че БСП е права, когато атакува управляващите, че приходите са занижени нарочно, за да се отчете преизпълнение на приходната част. \"Ефективността на разходваните публични средства е не повече от 60-70%, което е видимо по качеството на живот и средата на живот\", коментира Паргов. Той добави, че липсва контрол върху изпълнението на бюджета. \r\nНадежда ИВАНОВА", "date": "2019.07.25", "title": "Калоян Паргов, БСП-София: За поредна година касовото изпълнение на столичния бюджет не реши нито един проблем"}
{"url": "http://www.focus-news.net/news/2019/07/25/2683869/bdzh-prodalzhava-vnedryavaneto-na-novata-biletoizdavashta-sistema.html", "text": "БДЖ и „Информационно обслужване” АД продължават внедряването на новата билетоиздаваща система в повече пунктове за продажба на билети в страната. Това съобщиха от пресцентъра на  БДЖ . Системата вече функционира и в бюрото за билетоиздаване на НДК, което е едно от най-големите жп бюра за издаване на билети в страната. В железопътното бюро се извършват около 300 продажби на билети на ден. \r\nДо края на 2019 г. е предвидено новата билетоиздаваща система да бъде внедрена в билетните каси на още 23 гари и жп бюра в страната. След пълното внедряване на новата система, ще бъде активирана и възможността за издаване на билети онлайн за всички влакове. \r\nВ края на август се очаква да стартира и пълната функционалност на резервационната система. На определени билетни каси за предварителна продажба ще бъдат монтирани нови модерни двуекранни дисплеи, които да визуализират местата във влака и по този начин да улеснят избора на клиентите.", "date": "2019.07.25", "title": "БДЖ продължава внедряването на новата билетоиздаваща система"}
{"url": "http://www.focus-news.net/news/2019/07/25/2683867/parlamentat-prie-promeni-v-zakona-za-kulturnoto-nasledstvo-svarzani-s-chastnite-muzei-i-restavratsionnite-deystviya.html", "text": "Парламентът прие промени в Закона за културното наследство на второ четене, предаде репортер на  Агенция „Фокус“ . Депутатите започнаха работа по второто четене още вчера и го продължиха и в края на днешния пленарен ден.  Промените са свързани с частните музеи. Разрешението за извършване на музейно дейност се издава въз основа на заявление, към което се прилагат Разрешението за извършване на музейна дейност се издава въз основа на заявление, към което се прилагат освен документи, удостоверяващи наличието на изискванията, и план на сградата за музеи с обозначени пространства за експозиция, фондохранилища, санитарни помещения за персонала и за посетители, работни помещения и лаборатория, наличие на сигнално-охранителна  техника, система за пожароизвестяване и средства за пожарна безпоасност и проект на бюджет за издръжка на сградата и персонала. Втората мярка в закона се отнася до процедурата на съгласуване на плановете за опазване и управление, устройствените планове и специфичните правила и нормативи към тях, както и заданията за тяхното изготвяне за защитени територии на недвижимото културно наследство. Друга от мерките се отнася до процедурата на съгласуване на инвестиционни проекти и искания за намеси в защитените територии за опазване на културното наследство. Измененията в Закона за културното наследство са свързани и с издаването на разрешение за извършване на консервация и реставрация на движими културни ценности национално богатство. Със промените се дефинира и термина „събитие“. Съгласно текстовете това е случка, инцидент, премеждие, епизод, свързани с точно определено време и място, и с документирано историческо значение.  Законът влиза в сила от деня на обнародването му в „Държавен вестник“. \r\nДеница КИТАНОВА", "date": "2019.07.25", "title": "Парламентът прие промени в Закона за културното наследство, свързани с частните музеи и реставрационните действия"}
{"url": "http://www.focus-news.net/news/2019/07/25/2683871/vitseprezidentat-iliyana-yotova-shte-otkrie-v-plovdiv-godishnata-sreshta-na-asotsiatsiyata-na-balgarskite-uchilishta-v-chuzhbina.html", "text": "На 27 юли по покана на Асоциацията на българските училища в чужбина (АБУЧ) вицепрезидентът Илияна Йотова ще открие в Пловдив 12-ата им годишна конференция. Това съобщиха от  прессекретариата на държавния глава . Откриването ще се състои в хотел „Рамада Пловдив Тримонциум“ от 9.30 часа.    \r\nВ изказването си на конференцията вицепрезидентът Йотова ще постави въпроси за статута на съботно-неделните училища и конкретните ангажименти на българската държава за тяхното развитие. Фокус в изложението на вицепрезидента ще бъде цялостната концепция по изучаването, съхранението и разпространението на българския език не само в съботно-неделните училища, но и в университетите в чужбина, както и разширяването на лекторатите по български език. Илияна Йотова ще акцентира върху острата необходимост от връщането на позициите на българистиката във водещите световни университети.  \r\nКато национална кауза вицепрезидентът определя привличането на младежи от български произход да получават образование в България. На това бе посветена и наскоро организираната от Илияна Йотова среща с представители на различни министерства и университети. На нея бяха договорени конкретни стъпки за улесняване и мотивиране на обучението в българските висши учебни заведения на чуждестранните студенти от български произход – изтеглянето на рекламната кампания за кандидатстване още през есента на предишната година, възможностите за онлайн кандидатстване и онлайн изпити, както и опростеното издаване на документи за пребиваване в България. Общо бе разбирането за полагане на изпит по български език по европейската езикова рамка.  \r\nКонференцията на АБУЧ е под надслов „Съхранението на българския език и родовата памет по света – път към Родината. Съорганизатори са Министерството на образованието и науката и Пловдивският университет „Паисий Хилендарски“.", "date": "2019.07.25", "title": "Вицепрезидентът Илияна Йотова ще открие в Пловдив годишната среща на Асоциацията на българските училища в чужбина"}
{"url": "http://www.focus-news.net/news/2019/07/25/2683866/ivan-takov-bsp-sofiya-15-000-balgarski-grazhdani-gubyat-zhivota-si-godishno-zaradi-mrasni-vazduh.html", "text": "По доклад на Световната здравна организация 15 000 български граждани губят живота си годишно заради мръсни въздух. Това каза общинският съветник от БСП Иван Таков на заседанието на Столичния общински съвет, предаде репортер на  Агенция „Фокус“ . \"Затова това е една много сериозна тема, за да я приемаме лекомислено и да приемаме нещата на час по лъжичка\", каза Таков и добави, че част от мерките, които предстои да се приемат, са от преди 3 години. Той добави, че ако има потенциал за замърсяване, мерките трябва да стават активни на момента. \r\nИван Таков коментира и друга точка от дневния ред на Столичния общински съвет, а именно разпределението на бюджета. \"За бюджета - това вече се превръща в едно кошмарно дежа вю\", каза той и коментира, че няма как аргументи от преди 6 години все още да са валидни. Той добави, че има системен проблем. \"Подценени са приходите и това се прави съвсем умишлено, за да може да трупа е излишъци и да компенсираме частни от бюджета, където не се справят добре\", заяви Таков. \"Виждаме за момента 85% изпълнение, на капиталовата програма едва 70% - това означава, че 200 000 млн. са останали неизразходвани. Това са 200 млн. излъгани очаквания на софиянци\", категоричен бе Таков. \r\nНадежда ИВАНОВА", "date": "2019.07.25", "title": "Иван Таков, БСП-София: 15 000 български граждани губят живота си годишно заради мръсни въздух"}
{"url": "http://www.focus-news.net/news/2019/07/25/2683872/zdravko-zdravkov-gl-arhitekt-na-sofiya-tryabva-da-namerim-nachin-da-badat-obezshteteni-sobstvenitsi-ot-kv-gorublyane.html", "text": "Пред нас седи нелепата задача да намерим финансов инструмент за обезщетяване на хората, които не са обезщетени. Това каза главният архитект на София Здравко Здравков на заседание на Столичния общински съвет, предаде репортер на  Агенция „Фокус“ . \"Представени са задания за изработване на подобен устройствен план за частта, която се намира западно от съществуващия кв. \"Горубляне\". Тази територия е предвидена за изграждане на един нов квартал\", каза Здравков. Той добави, че са стартирали работата за изработване на подобен устройствен план. \"Това е възможност, която е дал законодателят, до 25% от площта на всеки един от имотите в разработката да бъде включен в изграждане на социална инфраструктура\", каза още той. Архитект Здравков заяви, че този план не предвижда премахване на терени, отредени по общия устройствен план за озеленяване, а дава възможност за развитие на територии. \"Планът беше разгледан на две обществени обсъждания в \"Горубляне\", възприема се добре от хората и е очакват от тях. Планът на Източен парк беше подложен на обществено обсъждане още преди 2 години\", коментира Здравков. Той заяви, че в момента провеждат анализ за всички територии на Столична община, предвидени за озеленяване, за да имат яснота какви терени предвижда планът за отреждане на озеленяване. Арх. Здравков коментира и мерките, които се предприемат, за да бъдат обезщетени хората, чиито терени са иззети, но не са получили обезщетения. \"Пред нас седи нелепата задача да намерим финансов инструмент за обезщетяване на хората, които не са обезщетени, защото всички сме наясно, че зелени клинове трябва да има, за да може въздухът по поречието на реките да стига до центъра, но от друга страна трябва да намерим начин, по който тези собственици да бъдат обезщетени\", заяви архитектът. Той добави, че е факт, че тези хора притежават имотите си и имат нотариално актове. \"Ние се съобразяване със собствеността на тези хора\", каза Здравков. \r\nНадежда ИВАНОВА", "date": "2019.07.25", "title": "Здравко Здравков, гл. архитект на София: Трябва да намерим начин да бъдат обезщетени собственици от кв. \"Горубляне\""}
{"url": "http://www.focus-news.net/news/2019/07/25/2683870/sport-grigor-dimitrov-nauchava-sapernika-si-v-los-kabos-v-sabota.html", "text": "Григор Димитров този сезон ще участва на турнира от сериите „АТР 250“ в Лос Кабос, а мястото му в схемата и първият му съперник ще станат ясни около полунощ на събота срещу неделя българско време. \r\nИнтересното е, че надпреварата е в седмицата, в която се играе „АТР 500“ турнира във Вашингтон, но първата ни ракета е предпочел да бъде на мексиканска земя в периода 29 юли – 3 август. \r\nМиналата година „Мексиканският дубъл“ на Хуан Мартин дел Потро трябваше да почака, след като Фабио Фонини победи аржентинеца с 6:4, 6:2 на финала и спечели осмата си титла в кариерата и първа на твърда настилка.", "date": "2019.07.25", "title": "Спорт: Григор Димитров научава съперника си в Лос Кабос в събота"}
{"url": "http://www.focus-news.net/news/2019/07/25/2683865/ek-protseduri-za-narusheniya-sreshtu-balgariya-ot-mesets-yuli-2019-g.html", "text": "С ежемесечния пакет от решения Европейската комисия предприема правни действия срещу държавите членки, които не изпълняват своите задължения, произтичащи от правото на ЕС, съобщава  Представителството на ЕК в България . \r\nРешенията по процедури за нарушения спрямо България са в следните области:  \r\n  Околна среда  \r\nЕвропейската комисия предяви иск срещу България пред Съда на ЕС във връзка с лошото качество на въздуха. България не спазва пределно допустимите стойности за серен диоксид (SO2). Най-скорошните данни за серния диоксид (SO2), които държавата е предоставила, показват трайно неспазване на пределно допустимите почасови и дневни стойности на SO2 в югоизточната част на страната, където се намират четирите най-големи топлоелектрически централи в България. От 2005 г. насам са в сила разпоредби на ЕС за пределно допустимите стойности и концентрацията на SO2 в атмосферния въздух. Те започнаха да се прилагат за България от присъединяването ѝ към ЕС на 1 януари 2007 г.  \r\nС днешното решение за втори път се предявява иск пред Съда на Европейския съюз за неспазване от страна на България на стандартите на ЕС за качество на въздуха. В решението си от 5 април 2017 г. Съдът потвърди, че България не е спазила пределно допустимите стойности за прахови частици ПЧ10 (Комисия/България, C-488/15).  \r\n   \r\n  Цифров единен пазар  \r\nКомисията ще изпрати мотивирани становища на България и още две държави членки поради това, че не са уведомили за пълното транспониране на правото на ЕС относно достъпността на уебсайтовете и мобилните приложения (Директива (ЕС) 2016/2102).  \r\n   \r\n  Вътрешен пазар, промишленост, предприемачество и МСП  \r\nЕвропейската комисия реши да изпрати две официални уведомителни писма на България относно налаганите от страната ограничения за предоставянето на услуги. Първото официално уведомително писмо се отнася до ограничения за временното трансгранично предоставяне на частни охранителни услуги. Второто официално уведомително писмо се отнася до правна разпоредба, с която се определя продължителността на временното трансгранично предоставяне на услуги.  \r\n   \r\n  Правосъдие, потребители и равнопоставеност между половете  \r\nКомисията реши днес да изпрати мотивирано становище на България във връзка с липсата на транспониране на правилата на ЕС относно признаването на съдебни решения, с които се налагат наказания лишаване от свобода (Рамково решение 2008/909/ПВР на Съвета). С тези правила се гарантира взаимното признаване на съдебни решения по наказателни дела, с които се налагат присъди за лишаване от свобода. България не е съобщила за приемането на национално законодателство, транспониращо разпоредбите на рамковото решение, нито е предоставила задоволителни отговори относно приключването на текущите законодателни процедури.  \r\n   \r\n  Миграция, вътрешни работи и гражданство  \r\nКомисията реши днес да изпрати официално уведомително писмо на България, тъй като нейните национални правила не са в съответствие с правилата на ЕС относно наказателно-правните санкции за пазарна злоупотреба (Директива 2014/57/ЕС).  \r\n   \r\n  Данъчно облагане и митнически съюз  \r\nКомисията реши да изпрати официални уведомителни писма на 7 държави членки, сред които и България, поради това, че не са приложили правилата на ЕС относно борбата със сексуалното насилие и със сексуалната експлоатация на деца, както и с детската порнография (Директива 2011/93/ЕС).", "date": "2019.07.25", "title": "ЕК: Процедури за нарушения срещу България от месец юли 2019 г."}
{"url": "http://www.focus-news.net/news/2019/07/25/2683873/balgariya-predpriema-merki-za-spazvane-na-normite-za-seren-dioksid-v-rayona-na-galabovo.html", "text": "Днес Европейската комисия (ЕК) прие решение за завеждане на дело срещу България за превишаване на нормите за серен диоксид в района на Гълъбово. Проблемът с високи нива на серен диоксид в България съществува отдавна, основно във връзка с използването на въглища с високо съдържание на сяра от някои топлоелектрически централи. Това съобщиха от пресцентъра на  Министерството на околната среда и водите . \r\nОт 2007 г. България като държава член на ЕС е задължена да постигне и спазва неговите норми за качество на въздуха. Поради непостигането на изискванията за нивата на серен диоксид през 2009 г. ЕК стартира наказателна процедура срещу страната ни, като по това време проблемните райони са три – Перник, Гълъбово и Димитровград.  \r\nВ резултат на предприетите от държавата и от собствениците на големи горивни инсталации (ГГИ) мерки през последните години е налице значително намаляване на общите емисии на вредни вещества и в частност на серен диоксид – от 715 358 до 48 567 тона спрямо 2007 г. Вследствие на това към момента Гълъбово е единствената община, в която продължава да има проблеми с постигане на европейските изисквания за съдържание на серни оксиди в атмосферния въздух.   \r\nОсновната причина за проблемите с постигането на нормите за серен диоксид в град Гълъбово е исторически наследената концентрация на четири ГГИ, разположени на малка площ във въгледобивния басейн „Марица Изток“. Това, освен че води до сумарното изпускане на сравнително големи количества серен диоксид, затруднява значително както определянето на конкретния причинител на всеки отделен епизод на замърсяване, така и степента, в която всяка централа влияе върху качеството на въздуха в Гълъбово.  \r\nТрябва да бъде подчертано, че централите в басейна „Марица Изток“ съгласно данните от техните системи за автоматични измервания спазват изискванията на европейското законодателство и нормите, определени в техните комплексни разрешителни. Централите имат значителен принос към общото количество електрическа енергия, което се произвежда в страната (между 45 и 60% в зависимост от сезона).  \r\nНезависимо от посочените проблеми и с оглед постигане на необходимото качество на въздуха от страна на Министерството на околната среда и водите са предприети действия с цел намаляване на нивата на серен диоксид в атмосферния въздух в Гълъбово.  \r\nВ Програмата на правителството е залегнала Мярка 572: Усъвършенстване/надграждане на вече съществуващата Система за ранно предупреждение (СРП) за прогнозиране на наднормено замърсяване на приземния атмосферен слой със серен диоксид в района на Старозагорска област, която да бъде в състояние да прогнозира възможни превишения на нормите и да предлага намаляване на емисиите от всяка централа в енергийния басейн „Марица Изток“.  \r\nЗа изпълнение на мярката е разработен проект „Усъвършенстване/надграждане на вече съществуващата Система за ранно предупреждение (СРП) за прогнозиране на наднормено замърсяване на приземния атмосферен слой със серен диоксид в района на Старозагорска област“, с който се предлагат варианти за намаляване на емисиите от всеки ТЕЦ. В проекта активно участват Националният институт за метеорология и хидрология, операторите на четирите централи от басейна „Марица Изток“, Националната електрическа компания и Електроенергийният системен оператор. Мярката е изпълнена и системата за ранно предизвестяване е въведена в експлоатация от 26 март 2019 г.  \r\nВ резултат на предприетите мерки през настоящата година се наблюдава значително намаляване на броя на превишенията на средночасовите норми за серен диоксид, регистрирани в Гълъбово. От началото на годината досега те са само 19. За същия период на 2018 г. превишенията на средночасовата норма са били 46.  \r\nС настоящото решение на ЕК се цели да бъде установено нарушението от Съда на Европейския съюз, без да се налагат финансови санкции срещу България.  \r\nОсвен спрямо България, днес ЕК взе решение за завеждане на дело пред Съда на ЕС и срещу Испания, но за системното нарушаване на правото на Съюза за пределните стойности за азотен диоксид. Комисията предприе наказателни мерки в областта на качеството на атмосферния въздух и срещу Хърватска, Полша, Румъния и Гърция. През май 2018 г. заради непостигане на нормите за качество на въздуха ЕК изпрати на съд още 6 държави – Франция, Германия, Унгария, Италия, Румъния и Великобритания.", "date": "2019.07.25", "title": "България предприема мерки за спазване на нормите за серен диоксид в района на Гълъбово"}
{"url": "http://www.focus-news.net/news/2019/07/25/2683868/prokurorskata-kolegiya-na-vss-protsedurata-za-izbor-na-glaven-prokuror-shte-bade-provedena-v-palno-saotvetstvie-s-konstitutsiyata.html", "text": "Процедурата за избор на главен прокурор ще бъде проведена в пълно съответствие с изискванията на Конституцията. Това се посочва в позиция на  Прокурорската колегия на ВСС . Становището е по повод: \r\n- декларация на ПП „Да България!” от 24 юли 2019 г. с искане за оставка на заместник главния прокурор Иван Гешев и за образуване на дисциплинарно производство срещу него;  \r\n- сигнал от Христо Иванов, председател на тази политическа партия, от 25 юли 2019 г., с искане Прокурорската колегия на ВСС да оттегли кандидатурата на Иван Гешев и срещу него да бъде образувано дисциплинарно производство;  \r\n- организираните от ПП „Да България!” протести пред сградата на ВСС, днес 25 юли 2019 г.;  \r\n- отворено писмо от гражданско сдружение Инициатива „Правосъдие за всеки” от 24 юли 2019 г., с искане за оттегляне на кандидатурата на Иван Гешев за главен прокурор.    \r\nСпоред Прокурорската колегия декларацията на ПП „Да България!”, както и сигналът представляват опит за целенасочена политическа намеса в процедурата за избор на главен прокурор и така в независимостта на съдебната власт. „С тях, както и с организираните протести срещу конкретен кандидат, се нарушават точно тези демократични ценности и принципи на правовата държава, които политическата партия прокламира, че убедено защитава\", посочват от колегията.  \r\n„Процедурата за избор на главен прокурор ще бъде проведена в пълно съответствие с изискванията на Конституцията на Република България и Закона за съдебната власт, без членовете на Прокурорската колегия на ВСС да се поддават на опити за политически натиск и влияние, независимо от това дали те се осъществяват от управляващите или от опозицията в политическия живот на страната\", се казва още в позицията.", "date": "2019.07.25", "title": "Прокурорската колегия на ВСС: Процедурата за избор на главен прокурор ще бъде проведена в пълно съответствие с Конституцията"}
{"url": "http://www.focus-news.net/news/2019/07/25/2683858/reuters-liderat-na-shotlandiya-predupredi-boris-dzhonsan-za-referendum-za-nezavisimost.html", "text": "Лидерът на Шотландската национална партия (СНП) и пръв министър на Шотландия Никола Стърджън предупреди новия британски премиер Борис Джонсън, че ще продължи подготовката за нов референдум за независимост, защото плановете му за Брекзит могат да причинят вреди на шотландската икономика, предава  Reuters . \r\n„Сега – повече от всякога – е жизнено важно Шотландия да има алтернативна възможност“, казва Стърджън в писмо до Джонсън. \r\n„Шотландското правителство ще продължи да прави приготовления да даде избор на хората в Шотландия да станат независима държава“, отбелязва още тя, като добавя, че шотландският парламент ще обмисли рамково законодателство за референдум след лятната ваканция. \r\n \r\nПревод и редакция:", "date": "2019.07.25", "title": "Reuters: Лидерът на Шотландия предупреди Борис Джонсън за референдум за независимост"}
{"url": "http://www.focus-news.net/news/2019/07/25/2683877/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  по  Радио „Фокус“  ще поставим акцент върху ново инвестиционно намерение в сферата на публично-частното партньорство, чрез което на територията на село Дяково ще бъде изграден екологичен парк – галерия. Образователният и културен център за иновативни дигитални технологии, архитектура, изкуство и природа ще бъде разположен само на пет километра от общинския център. Повече по темата ще научим от Емил Гущеров, председател на Общински съвет – Дупница. С него ще разговаряме и за състоянието на общинската болница в града. Той ще направи коментар относно изнесените на последното заседание на местния парламент данни за финансовото състояние на лечебното заведение.  \r\nПрограмата „Активно лято” събира отново дупнишките деца през ваканцията. Традиционните летни занимания за учениците са организирани от Община Дупница. Целта е полезно и приятно прекарване на летните дни. Организират се ателиета по различни изкуства, обучения по танци и музика, спортни събития, предназначени за деца от 8 до 14 години. Днес и утре участниците в „Активно лято” ще участват в две етнографски ателиета, организирани от Общинския исторически музей в града. За тези занимания ще разговаряме с етнографа Десислава Атанасова.  \r\nОбщина Дупница ще посрещне шествието по повод 550 години от пренасяне на мощите на Свети Иван Рилски в Рилския манастир. Стотици хора се включват в различните етапи от шествието, което изцяло повтаря маршрута, по който са пренесени мощите на светеца от Търново в Рилската света обител. От Община Дупница се включват в организацията по посрещане на шествието като ще осигурят и безплатен транспорт за всички желаещи да извървят пътя в отсечката от село Дрен през селата Тополница и Яхиново до парк „Рила”, където ще бъде лагерът. Председателят на Туристическо дружество „Рилски езера” Димитър Атанасов е наш събеседник по темата. \r\n \r\n Предаването „Дупница – ключът към Рила“ се излъчва на честотите на Радио „Фокус“ – Пирин от 16.00 до 17.00 часа всеки четвъртък, с водещ Венцеслав Илчев.", "date": "2019.07.25", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/07/25/2683875/kardzhali-na-10-ata-mezhdunarodna-sreshta-momchilgrad-vinagi-v-sartseto-mi-detsa-risuvaha-v-parka.html", "text": "Като част от програмата на международната среща в Момчилград Петър Стойчев стана почетен гражданин на общината, а децата на града рисуваха в парка, предаде кореспондент на  Радио „Фокус“ . Седмицата на Десетата международна среща „Момчилград винаги в сърцето ми\" продължава и днес. На тържествена сесия на Общинския съвет в Народно читалище „Нов Живот“ многократните световни шампиони по плуване Петър Стойчев и по вдигане на тежести Федаил Гюлер станаха почетни граждани на Момчилград. В градския парк десетки деца участваха в открити арт ателиета. Културният отдел на Общината раздаде бои и фигури за оцветяване на малките момчилгадчани, които дойдоха на празника - играха, рисуваха, пяха и наредиха истинска жива изложба. На церемония пред спортния комплекс в центъра в 19.30 часа ще бъде открит паметникът на многократния световен и олимпийски шампион Наим Сюлейманоглу Вечерта ще се състои благотворителен коктейл с набиране на дарения.  \r\nДарина ДЕЕНИЧИНА", "date": "2019.07.25", "title": "Кърджали: На 10-ата Международна среща „Момчилград винаги в сърцето ми“ деца рисуваха в парка"}
{"url": "http://www.focus-news.net/news/2019/07/25/2683856/spetsializiranata-prokuratura-predade-na-sad-trima-dushi-za-hakerskata-ataka-sreshtu-nap.html", "text": "Специализираната прокуратура предаде на съд трима души за хакерската атака срещу НАП. На 22 юли 2019 г. Това съобщиха от пресцентъра на  Апелативна специализирана прокуратура . Софийска градска прокуратура, която обвини в компютърно престъпление Кристиян Бойков, изпрати досъдебното производство по компетентност на Специализираната прокуратура, тъй като бяха събрани доказателства за извършено престъпление против Републиката с цел да създаде смут и страх в населението е извършено компютърно престъпление, за което се предвижда наказание лишаване от свобода от 5 до 15 години. \r\nСпециализираната прокуратура прие делото и извърши допълнителни процесуално-следствени действия, при които бяха събрани доказателства, обосноваващи ангажирането на наказателната отговорност на още две лица – на изпълнителния директор Г. Я. и на собственика на дружеството И. Т., работодател на Кристиян Бойков, които са действали като подбудители на Бойков за извършване на престъплението. \r\nТърговският директор на „ТАД ГРУП“ ЕООД е обвинен за това, че като подбудител, умишлено склонил Кристиян Бойков да извърши престъпление с цел да създаде смут и страх в населението. Взета му е мярка за неотклонение \"Гаранция в пари\" в размер на 20 000 лв. \r\nСъщото обвинение като подбудител е повдигнато на собственика на „ТАД ГРУП“ ЕООД И. Т. До настоящия момент И.Т. не е открит на известните му адреси, поради което е обявен за общодържавно издирване и ще бъде издадена Европейска заповед за ареста му. \r\nНа Кристиян Бойков е повдигнато ново обвинение – като извършител на престъплението (по чл. 108а, ал.1 от НК), в съучастие с Г. Я. и И. Т. като подбудители, за което му е взета парична гаранция от 20 000 лева. \r\nСъбраните доказателства сочат, че базата данни на НАП не е единствената, незаконно атакувана от тримата обвинени. До момента са събрани доказателства за нерегламентирано копиране на информация от сървъри на застрахователна компания, фирма, предоставяща интернет услуги и други. В интерес на разследването, на този етап имената на институциите и дружествата няма да бъдат огласявани. \r\nЗа предприетите действия по привличане на три лица като обвиняеми за извършено престъпление по чл. 108а от НК, Специализираната прокуратура е уведомила Комисията за защита на личните данни и КПКОНПИ. \r\nПродължават действията по събиране на доказателства, което може да доведе до ангажиране на отговорността и на други лица.", "date": "2019.07.25", "title": "Специализираната прокуратура предаде на съд трима души за хакерската атака срещу НАП"}
{"url": "http://www.focus-news.net/news/2019/07/25/2683874/veliko-tarnovo-vtori-sluchay-na-afrikanska-chuma-po-svinete-e-ustanoven-v-rayona-na-svishtov-v-selo-morava.html", "text": "Втори случай на заболяването африканска чума по свинете са установили експерти в района на Свищов. Заразеното животно е от домашна ферма в село Морава и е евтаназирано, съобщи за  Радио „Фокус“ – Велико Търново  д-р Кристиян Кирилов, член на Областна епизоотична комисия – Велико Търново и председател на Общински съвет – Свищов. Положителната проба е потвърдена вчера от Българската агенция по безопасност на храните.  \r\nД-р Кирилов увери, че на територията на общината са предприети необходимите мерки за ограничаване разпространението на болестта. „На първо място се установява точният брой на прасетата в личния сектор, след което се извършва и евтаназия. При установяване на заболяването се създава и 10-километрова зона, където периодично се вземат кръвни проби от животните, за да се проследи дали има разпространение на вируса. Отделно на входа и на изхода на село Българско Сливово, с оглед на свинекомплекса, който се намира там, са изградени дезинфекционни площадки, които са снабдени със специални разтвори, за да може автомобилите да преминават през тях“, допълни д-р Кирилов. Той уточни, че още при първия случай на африканска чума по свинете в региона, хората са предприели сами ликвидиране на домашните си прасета.  \r\n„От вчера с кмета с на селото извършваме преброителни действия и очакваме утре вече да знаем какви животни са останали в личния сектор и, ако има, колегите ще преминат отново към евтаназия“, поясни експертът. \r\nЛуиза ТРАНЧЕВА", "date": "2019.07.25", "title": "Велико Търново: Втори случай на африканска чума по свинете е установен в района на Свищов - в село Морава"}
{"url": "http://www.focus-news.net/news/2019/07/25/2683881/pazardzhik-190-rasteniya-marihuana-sa-otkriti-v-kashtata-v-selo-kapitan-dimitrievo.html", "text": "190 растения марихуана са открити в къщата в село Капитан Димитриево. Това съобщиха от пресцентъра на  МВР . Растенията са различен етап на развитие и с височина между половин и два метра. Общото количество на зелената листна маса, иззета от имота, е близо 26 килограма. Проверката е извършена в къщата на 50-годишен мъж от село Капитан Димитриево. Действията на криминалистите са в продължение на извършена от тях проверка ден по-рано в същата къща бяха открити няколко кофи, чувал и чанта, пълни със суха листна маса с глави и съцветия и електронна везна.", "date": "2019.07.25", "title": "Пазарджик: 190 растения марихуана са открити в къщата в село Капитан Димитриево"}
{"url": "http://www.focus-news.net/news/2019/07/25/2683880/sofiya-nad-5000-zhiteli-i-gosti-na-grada-se-vazpolzvaha-ot-kampaniyata-na-sofiyska-voda-pod-nadslov-utoli-zhegata.html", "text": "Над 5000 жители и гости на града се възползваха от кампанията на „Софийска вода“ под надслов „Утоли жегата“. Това съобщиха от пресцентъра на  дружеството . Гражданите пиха свежа и разхлаждаща в летните жеги вода на „Витошка“ и получиха подробна информация за качествата ѝ. Инициативата „Утоли жегата“ започна през 2011 година. И тази година „Софийска вода“, част от Веолия,  спази лятната традиция и разположи познатите „Водни човеци“ по бул. „Витоша“ в рамките на кампанията. \r\nТрите портативни чешми, изработени изцяло от ВиК материали и приличащи на човечета, са свързани пряко с хидрантите, през които тече чиста питейна вода. Тя е естествено студена, което я прави още по-привлекателна в летните жеги.  \r\nИдеята за водните човеци тръгва преди 9 години по време на „Горещниците“ – дните през месец юли, които според българските традиции са най-жарките дни от годината. Именно в топлите дни е изключително важно да приемаме достатъчно вода и да се грижим за хидратацията си. Софийската вода, със своето неутрално към леко алкално 7,37 pH, максимално способства за клетъчната обмяна, за добрия тонус и здраве.  \r\nСпоред експертите препоръчителното количество вода, което трябва да пием през лятото, е около 2 литра на ден. И трябва да сме изключително внимателни, защото когато усетим жажда, тялото ни вече е дехидратирано.  \r\nЗа щастие, столицата се радва на качествена планинска вода, но това не отменя задълженията на „Софийска вода“ да я пречиства и контролира, така че тя, напълно безопасна и с отлични характеристики, да достига до домовете.  \r\nЧрез кампанията „Утоли жегата“ „Софийска вода“ нагледно показва и от какво е изградена водопроводната мрежа под улиците и тротоарите на София - общо  4000 км, които са скрити от очите на хората. Водните човечета са сглобени от такива материали и са направени от хората, които се грижат да има постоянно качествена питейна вода и канализация до и от дома и работата.  \r\nС времето концепцията на кампанията „Утоли жегата“ става по-екологична. За разлика от предишни години, в които „Софийска вода“ раздава питейна вода в чашки, с появата на чешмите – човечета отпада и необходимостта от използването на материали за еднократна употреба.  \r\nДокато Водните човечета бяха на разположение на жители и гости на града, мобилна лаборатория на „Софийска вода“ показваше на място състава и качеството на водата, която тече от чешмите, както и във всички сгради в София. Така всеки желаещ сам можеше да провери отличното качество и параметрите на жизненоважната течност, която „Софийска вода“ всекидневно доставя на над 1 400 000 души на територията на Столична община.", "date": "2019.07.25", "title": "София: Над 5000 жители и гости на града се възползваха от кампанията на „Софийска вода“ под надслов „Утоли жегата“"}
{"url": "http://www.focus-news.net/news/2019/07/25/2683883/blagoevgrad-s-izpalneniya-na-detsata-ot-nch-nikola-vaptsarov-be-dadeno-nachaloto-na-lyatnata-filmomaniya-v-bansko.html", "text": "С прекрасните изпълнения на децата от НЧ „Никола Вапцаров“ бе дадено началото на Лятната филмомания, на която и тази година програмата е изпълнена с истории за смелост, приятелство и солидарност, заснети на едни от най-труднодостъпните места на планетата. Това съобщиха от пресцентъра на  Общината . \r\nФилмите са между документално и игрално кино и са носители на множество международни награди.  \r\nОрганизатори на събитието са Община Банско, Читалище „Никола Вапцаров“, Сдружение „Международен фестивал на планинарския филм“.  \r\nПри откриването Натали Петрова – организатор на фестивала, каза, че изданието включва 12 филма от 11 държави и публиката в Банско има наистина огромната привилегия да ги гледа. Събитието тя посвети на Петър Атанасов – създател на фестивала, който от година е „горе над върховете на Пирин, но сърцето му винаги е туптяло за Банско”. Кметът на Общината Георги Икономов откри вечерите и изрази възхищението си от героите на филмовите ленти, от онези мъже и жени, които са родени под щастлива звезда, които предизвикват себе си и оцеляват екстремно, достигайки до предели и върхове. Той благодари на Сдружение „Международен фестивал на планинарския филм“ и лично на Натали Петрова, за усилията, които тя полага, за да могат зрителите отново да съпреживеят уникалността на формата „Лятна филмомания под звездите\".  \r\nВ публиката беше седнал големият български алпинист Кирил Досков, които заедно с Николай Петков през 1984г изкачи Еверест, и който градоначалникът топло поздрави. \r\nОт 24 до 27 юли, всяка вечер от 21.00 часа на площада в Банско любителите на природата и екстремното могат да видят едни от най-зашеметяващите кадри за силата на човешкия дух.", "date": "2019.07.25", "title": "Благоевград: С изпълнения на децата от НЧ „Никола Вапцаров“ бе дадено началото на Лятната филмомания в Банско"}
{"url": "http://www.focus-news.net/news/2019/07/25/2683878/balkanskite-medii-za-pochivkata-v-harvatiya-parking-200-evro-teglene-ot-bankomat-40-evro.html", "text": "Освен за настаняване, хапване, пийване или допълнителни екскурзии, летуващите в Хърватия трябва да се подготвят за още необичайни други разходи – като например плажуването на собствена хавлия, предупреждават  редица балкански медии. \r\nИзлежаването под слънцето е безплатно за туристите, но ако опънат своя хавлия на сенчесто място – например под маслиново дръвче, дължат такса от две евро. \r\nШезлонгите, чадърите и допълнителните удобства са истински лукс за плажуващите по плажовете на Хвар, където концесионерът е определил цени от 4,5 до близо 400 евро, пише  Dnevnik.hr. \r\nТази година се плаща и за снимането на китните сергии в Задар, като цената е пет евро. Ако туристите решат да изтеглят пари в брой от банкомат, то трябва да се подготвят психически за удръжката на 40 евро на всеки 200.  \r\nСръбската електронна медия  B92  отбелязва, че са поскъпнали и цените на такситата. Така например използването на услугите за 13-километровия участък от летището на Задар до центъра на града е с 20 процента по-скъпо, или 100 евро. \r\nИзползването на собствен автомобил също не щади портфейла – за паркинг в Дубровник може да бъдат изискани до 200 евро за един ден.  \r\n \r\n Тереза Герова", "date": "2019.07.25", "title": "Балканските медии за почивката в Хърватия: Паркинг 200 евро, теглене от банкомат – 40 евро"}
{"url": "http://www.focus-news.net/news/2019/07/25/2683879/sliven-proizvoditeli-ot-tsyalata-strana-uchastvat-v-praznika-zlatna-praskova-v-selo-gavrailovo.html", "text": "На официална церемония бе дадено началото на празника „Златна праскова“ в село Гавраилово. Това съобщиха от пресцентъра на  Община Сливен . В приветствието си към жителите и гости на селото кметът Димитър Андреев посочи, че през годините събитието се е превърнало в обединител на опита, новостите в производството на обновени сортове и защита на реколтата. Той благодари на всички, взели участие в организирането и провеждането на събитието, на което присъства кметът на Сливен Стефан Радев. В словото си той изтъкна важната роля и значението на празника, който през годините е придобил все по-голяма популярност. „Искам да благодаря лично на кмета на село Гавраилово господин Андреев за усилията, които полага в организирането на празника и съхраняването на нашата традиция. Това прекрасно село се утвърди като  център на производството на праскови в България, традиционен за нашия край отрасъл, който ни кара да се гордеем с добрата продукция. Не е достатъчен само трудът и новите по-модерни технологии, нужна е и Божията помощ. Затова пожелавам да сте здрави, Бог да е с вас, богата реколта и да се радвате на успешна селскостопанска година“, посочи в словото си кметът Радев. Той получи паметен знак като израз на уважение от кмета на селото. \r\nГости бяха още зам.-министърът на земеделието, храните и горите Чавдар Маринов, председателят на Общинския съвет Димитър Митев, областният управител Чавдар Божурски, началникът на Териториална дирекция „Национална сигурност“ Николай Чиликов, зам-кметовете Румен Иванов и Пепа Чиликова, и.д. главен директор на Национална служба „Съвети в земеделието и аналитична лаборатория“ – София Петя Куманова, председателят на Сдружение „Българска праскова“ – Сливен Коста Петров, общински съветници и кметове на населени места. \r\nПразника посетиха и националният ни отбор по борба за кадетки, които тренират в Сливен. \r\nТрима души бяха отличени в конкурса за най-добре поддържана плододаваща прасковена градина. Това са Станимир Христов от с. Голямо Чочовени, Стефка Камбурлиева от Сливен и класиралият се на първо място Иван Иванов от с. Гавраилово. \r\nЗа 18-и пореден път селото е домакин на „Златна праскова“. И тази година в него се включиха производители на праскови от цялата страна. Празникът продължи с богата фолклорна програма, включваща детско музикално и танцово изкуство, както и конкурсите Мини Мис и Мини Мистър, най-бързо ядене на праскови, правене на компот от праскови, най-бърза и качествена заготовка на праскови, конкурс за обреден хляб и др. \r\nПроявите днес включват и технически семинар, организиран от кметство Гавраилово и Института по овощарство,на който ще се изнасят лекции относно агротехническите мероприятия при създаване на прасковени насаждения, подпомагане на производителите на праскови от програмите финансирани от Европейския съюз, както и новостите по Оперативна програма „Развитие на селските райони 2014 – 2020“. Представят се най-новите препарати за растителна защита, изложба и дегустация на праскови, демонстрации на земеделска техника, прикачен инвентар и системи за капково напояване. В семинара за поредна година ще се включат лектори от Института по овощарство в Пловдив и Национална служба за съвети в земеделието. \r\nОрганизатори на събитието са Министерството на земеделието, храните и горите, кметството на селото, читалище „Слънце – 1928“ с. Гавраилово, Община Сливен, Институт по овощарство – Пловдив, Организацията за производители на праскови „Българска праскова“ ООД. Празникът се провежда под патронажа на министъра на земеделието, храните и горите Десислава Танева.", "date": "2019.07.25", "title": "Сливен: Производители от цялата страна участват в празника „Златна праскова“ в село Гавраилово"}
{"url": "http://www.focus-news.net/news/2019/07/25/2683882/afp-es-predade-ungariya-na-sada-v-lyuksemburg.html", "text": "Брюксел предаде Унгария на базирания в Люксембург Съд на Европейския съюз заради спорния закон срещу срещу подпомагането на мигрантите, известен като „Спрете Сорос“, предава  AFP . \r\nЕвропейската комисия, изпълнителният орган на Общността, реши да предаде Унгария заради „законодателството, което криминализира дейности в подкрепа на молбите за убежище и допълнително ограничава правото да се иска убежище\", се казва в изявление от ЕК. \r\n \r\n Тереза Герова", "date": "2019.07.25", "title": "AFP: ЕС предаде Унгария на Съда в Люксембург"}
{"url": "http://www.focus-news.net/news/2019/07/25/2683886/zam-gl-prokuror-ivan-geshev-do-kraya-na-denya-shte-badat-povdignati-obvineniya-na-chetirima-dushi-za-uchastie-v-prestapna-grupa-za-ukrivane-na-danatsi.html", "text": "До края на деня се очаква да бъдат повдигнати обвинения на четирима души за участие в организирана престъпна група за укриване на данъци. Това заяви зам. главният прокурор Иван Гешев във връзка с провеждаща се акция на Специализираната прокуратура за разследване на организирана престъпна група за данъчни престъпления, предаде кореспондент на  Радио „Фокус” – Варна . „Акцията се провежда днес паралелно в Добрич, Варна и София. Арестуваните четирима души не са само от добруджанския град. Единият от тях има крупен бизнес в столицата\", посочи Гешев. Подумите му действията са по разследване по досъдебно производство под надзора на Специализираната прокуратура. „В акцията участват ДАНС, жандармерия и служители на ОД на МВР в Добрич. Досъдебното производство за организирана престъпна група е образувано в началото на годината. Става дума за данъчни престъпления. Най-късно утре четиримата ще бъдат привлечени като обвиняеми\", заяви Иван Гешев.  \r\n„Единият обвинен за ръководене на организирана престъпна група и четиримата като вероятни извършители на вторични престъпления – данъчни, с първоначална щета 300 000 лв. Възможно е нейният размер впоследствие да нарасне съществено след изготвяне на съответните експертизи\", каза зам. главният прокурор. Той посочи, че лицето, което ръководи групата, „в някаква степен е емблематично за град Добрич“, осъждан неведнъж за данъчни престъпления. На журналистически въпрос дали става дума за Антон Проданов, Иван Гешев каза: „Така поставен въпросът, за него става въпрос“.  \r\nЖулиета НИКОЛОВА", "date": "2019.07.25", "title": "Зам. гл. прокурор Иван Гешев: До края на деня ще бъдат повдигнати обвинения на четирима души за участие в престъпна група за укриване на данъци"}
{"url": "http://www.focus-news.net/news/2019/07/25/2683887/smolyan-v-grada-shte-bade-predstavena-izlozhba-na-hudozhnika-iliya-petrov.html", "text": "За първи път в Художествената галерия в Смолян ще бъде представена уникална гостуваща изложба на Илия Петров - живопис, графика, рисунка и скулптора. Това съобщиха от пресцентъра на  Общината . Експозицията ще бъде открита на 27 юли от 17.30 часа в Зала 6 на галерията.  \r\nИлия Петров е един от най-известните ни художници. Той е крупен представител на съвременния реализъм и е от изключителните ни майстори в живописта, но истинската му виртуозност е най-вече в голите тела, където той остава един от най-големите майстори. Илия Петров е роден на 6 юли 1903 г. в Разград. Учи живопис в София и в академията за изобразителни изкуства в Мюнхен. От 1940 г. преподава в Художествената академия в София. През 1971 г. е избран за академик в БАН. Умира на 18 май 1975 г. в София. Той създава множество известни портрети на много бележити свои съвременници - Дора Габе, Николай Райнов, Людмил Стоянов и др. \r\nИзложбата е по идея на директора на Художествената галерия Иван Пеев, а в организацията и участва известният художник Петър Пиронков. \r\nНа значимото културно събитие ще присъстват известни колекционери, критици на изкуството, от Общината, депутати, министри и известни творци. \r\nОрганизаторите канят жителите и гостите на града да посетят уникалната изложба. Експозицията ще остане в залите на галерията до края на месец септември.", "date": "2019.07.25", "title": "Смолян: В града ще бъде представена изложба на художника Илия Петров"}
{"url": "http://www.focus-news.net/news/2019/07/25/2683884/ruska-boyadzhieva-zam-kmet-na-burgas-3-mln-leva-shte-badat-nalichni-v-nyakolko-protseduri-za-finansirane-za-ribari-i-yuridicheski-litsa-koito-se-zanimavat-ribarstvo.html", "text": "Близо 3 млн. лева е ресурса, с който разполага Община Бургас и местната инициативна рибарска група (МИРГ), която беше създадена преди около година и половина. Това каза пред журналисти зам.-кметът на Бургас с ресор „Европейски политики и околна среда“ Руска Бояджиева по повод обявената процедура за подбор на проектни предложения № BG14MFOP001 - „Преработване на продуктите от риболов и аквакултури, предаде репортер на  Радио „Фокус“-Бургас . „Тези близо 3 млн. лева ще бъдат налични под формата на няколко процедури за финансиране, насочени към рибари и юридически лица, които се занимават рибарство и рибопреработваща промишленост“, поясни Бояджиева.  \r\nПо думите ѝ първата процедура е факт и е много важно да бъдат разпространени възможностите за финансиране, за да достигнат като информация до всички възможни бенефициенти, регистрирани на територията на МИРГ и в максимална степен те да се възползват от това, което предлагат. „Да получим възможно най-голям брой проекти и качествени, така че местната инициативна рибарска група да има възможност да разпредели целия ресурс и да има възможно най-доброто. Това само по себе си е един уникален подход“, заяви зам.-кметът и уточни, че разпределянето на ресурса в рамките на местната стратегия става по различен начин от това обикновено. „В по-голямата част европейските пари, които достигат до нас, се управляват и разпределят от министерството, един централизиран подход, който вече доста усъвършенстван и традиционен. Пробивът, който се прави с тези местни стратегии, е, че местната общност ѝ се гласува доверието да разполага с един финансов ресурс, който самата местна общност да реши в какви направление да отиде и при кои бенефициенти“, обясни Бояджиева.  \r\nСпоред нея това е една много сериозна стъпка към децентрализация на управлението на европейските средства, която в много други държави-членки е вече факт. „Важно е ние да натрупаме капацитет, да го правим по този начин, тъй като след 2021 г. това ще бъде и основният подход, по който ще работим. Сега се гласува едно доверие - и на Община Бургас и на местната инициативна рибарска група, да вземат решения за това как се усвояват тези 3 млн. лева и е важно да покажем, че можем това да го правим, че имаме капацитет и можем да усвоим на максимална степен наличните финансови средства“, каза още тя. \r\nДеница ДИМИТРОВА", "date": "2019.07.25", "title": "Руска Бояджиева, зам.-кмет на Бургас: 3 млн. лева ще бъдат налични в няколко процедури за финансиране за рибари и юридически лица, които се занимават рибарство"}
{"url": "http://www.focus-news.net/news/2019/07/25/2683885/yohanes-han-v-skopie-priemaneto-na-zakona-za-prokuraturata-do-oktomvri-e-klyuchovo-uslovie-za-pregovorite.html", "text": "В рамките на посещението си в Скопие, комисарят по европейска политика за съседство и преговори за разширяване Йоханес Хан заяви, че е от решаващо значение до октомври да бъде приет законът за прокуратурата, който предлага важни гаранции за върховенството на закона, за да получи Северна Македония дата за започване на преговори за членство в Общността, предава  Радио „Свободна Европа“  в местната си редакция. \r\nАвстриецът призова всички политически партии да покажат отговорност, защото това е в интерес на бъдещето на държавата и гражданите. Съгласно думите му, че за ЕС най-важното е във всяко решение да се смята, че няма да има загубени случаи в преходната фаза и никой не трябва да бъде амнистиран поради невъзможността да се спазят определени срокове. \r\n„Има само няколко червени линии за нас и най-важното е, че във всяко решение е важно да се отбележи, че в преходната фаза не може да има загубени случаи. Никой не трябва да бъде амнистиран заради невъзможността да се спазят определени срокове. Това трябва да бъде гарантирано. Така виждаме върховенството на закона“, обясни Хан. \r\nНа съвместната пресконференция след срещата с премиера Зоран Заев той заяви, че в борбата срещу корупцията и организираната престъпност трябва да се проявява нулева толерантност. \r\n \r\n Тереза Герова", "date": "2019.07.25", "title": "Йоханес Хан в Скопие: Приемането на Закона за прокуратурата до октомври е ключово условие за преговорите"}
{"url": "http://www.focus-news.net/news/2019/07/25/2683890/voennoe-obozrenie-rusiya-novata-voenna-doktrina-na-kitay-nay-vazhnoto-myasto-v-neya-zaema-rusiya.html", "text": "Русия е главният военно-политически съюзник на Китай, а със своите действия САЩ представляват заплаха и за националната сигурност на Китайската народна република (КНР), и за света, като цяло. До такива изводи стигат китайските стратези в новата военна доктрина на Китай, публикувана на 24 юли 2019 година, пише специализираният руски портал  „Военное обозрение“  в материал, представен без редакторска намеса. \r\n \r\n Бялата книга на червения Китай \r\n \r\n„Бялата книга по отбрана“ – така се нарича откритата версия на китайската военна доктрина, която бе публикувана наскоро от Информационното бюро на Държавния съвет на КНР. В издание, наречено „Китайската народна отбрана в новата епоха“, ключовите акценти се поставят върху общата оценка за световната военно-политическа ситуация, идентифициране на заплахите от страна на други силни държави, възможните реакции на Китай спрямо предизвикателствата в сферата на отбраната и националната сигурност. \r\nСамото словосъчетание „нова епоха“ се използва активно в Китай, особено от китайското ръководство, за описване на текущия етап от политическото и икономическото развитие на КНР. Държавният глава на страната Си Дзинпин възнамерява да обезпечи световно лидерство на Поднебесната империя до 2050 година, за което особено внимание се отделя на технологиите, прокарването на китайските икономически интереси и, съответно, на тяхното военно-политическо осигуряване. \r\nПрез 2015 година в Пекин излезе предишната версия на военната доктрина на КНР. Независимо, че през 2015 година се водиха война в Украйна, Сирия, Либия и много други страни по света, а Русия се намираше под действието на санкциите на ЕС и САЩ, в Китай все пак оценяваха световната политическа обстановка много оптимистично. В тази връзка, в старата военна доктрина се твърдеше, че в света отслабват тенденциите към война. \r\nВ стария документ се оценяваха много позитивно взаимоотношения на Китай с другите страни. Напомняме, че тогава САЩ още не бяха започнали своята търговска война срещу Поднебесната, а нивото на напрежението в Азиатско-Тихоокеанския регион, включително в Южнокитайско море, също беше значително по-ниско, отколкото е сега. \r\nЗа четири години, както може да се заключи чрез сравняване на предишната и настоящата китайска военна доктрина, ситуацията в света се е променила и то не към добро. Новата “Бяла книга” е три пъти по-голяма от предходната, което означава, че китайските стратези имат какво да пишат, какви предизвикателства и рискове трябва да вземат предвид в работата си. \r\n \r\n Независимостта на Тайван като основна заплаха за интересите на Китай \r\n \r\nКакто и преди, Пекин смята, че самото съществуване на Китайската република, както официално се нарича Тайван, е основната заплаха за националната сигурност на Китай. Една островна нация, възникнала след гражданската война в Китай, запазва независимостта си почти седем десетилетия. \r\nТайван има подкрепата на Съединените щати, Япония и редица други държави и разполага със собствена добре въоръжена армия. Затова и не може да се говори за използването на сила за решаване на „тайванския въпрос“. Но Пекин чувства ужасно неудобство от факта, че има друга държава в света, която нарича себе си Китай и се опитва да претендира за статут на „автентичен“ Китай. \r\nВ новата военна доктрина Тайван се споменава 14 пъти, докато в предишната авторите го споменават само три пъти. Това означава, че в Китай през последните четири години са станали още по-загрижени за „тайванския въпрос“. \r\nПекин обвинява острова в нежелание да признае Китай като един и неделим, а въпросът за териториалната цялост, както е известно, е един от най-болезнените за КНР (включително и защото проблемите на тибетския и особено на уйгурския сепаратизъм са много актуални в западната част на страната). \r\nС отделно внимание е удостоена управляващата в Тайван Демократическа-прогресивна партия, от чиято политика са крайно недоволни в Пекин. В документа даже се подчертава, че Китай е готов да използва силата на своите въоръжени сили против тези, които имат намерение да защитават независимостта на Тайван. \r\nНо нещата не опират само до идеология и символи. Тайван, разположен в непосредствена близост от китайското крайбрежие, е съюзник на САЩ и фактически американски форпост, което действително представлява директна заплаха за китайската национална сигурност. Колкото повече САЩ присъстват в Азиатско-Тихоокеанския регион, толкова повече безпокойство и повече раздразнение предизвиква в китайското ръководство и политиката на тайванските власти и самият факт на съществуването на независимата република. \r\nКато цяло, ако се абстрахираме от темата за отношенията с Тайван, обстановката в Азиатско-Тихоокеанския регион се оценява като доста приемлива в „Бялата книга“. При това специално внимание се отделя на Шанхайската организация за сътрудничество (ШОС), за която във военната доктрина пише, че провежда политика на неприсъединяване и не е насочена срещу която и да е конкретна страна. \r\n \r\n Срещу ядрена надпревара \r\n \r\nВ „Бялата книга“ се разглежда и отново станалата много актуална тема за надпреварата във въоръжаването, включително ядреното. Пекин подчертава, че Китай принципно не участва в гонка във въоръжаването, с която и да е друга страна. Това е свързано с изначалната позиция на КНР – да не се използва превантивен ядрен удар. \r\n„Ние винаги сме били безусловно верни на принципа да не използваме и да не заплашваме с ядрено оръжие страни и региони, които нямат ядрено оръжие“, се подчертава във военната доктрина на Пекин. \r\nКитайското ръководство отбелязва, че ядреният потенциал на страната се запазва на минимално ниво за обезпечаване на националната сигурност. В перспектива Китай се обявява за пълна и окончателна забрана на ядреното оръжие и неговото пълно унищожаване. \r\nИменно с това, между другото, официалната китайска военна доктрина се отличава от позицията на САЩ. Негативното отношение на китайската държава към ядреното оръжие, декларираното миролюбие е свързано със самата специфика на националния манталитет, с китайската философия и с оцелялата хилядолетия определящата идеология на страната. \r\nКитай не бива да се разглежда като миролюбиво агънце, просто за постигането на своите цели Пекин счита за необходимо да действа чрез методите на „меката сила“. Принципът „водата побеждава камъка“ играе важна роля във външната политика на КНР, съответно Китай спокойно може да мине и без постоянни заплахи с „ядрената палка“. \r\n \r\n Значението на сътрудничеството с Русия \r\n \r\nВ сравнение с предишната военна доктрина, в настоящия документ се обръща много повече внимание на въпросите на военно-политическото сътрудничество с Руската Федерация. Отношенията с Русия започват да играят все по-голяма роля за Китай, включително в областта на националната сигурност. Това се доказва от факта, че в новата доктрина броят на препратките към Русия се е увеличил до 24, а през 2015 г. Русия е спомената в китайската военна доктрина само два пъти. \r\nВ „Бялата книга“ се подчертава особената важност на военното сътрудничество с Русия, изброяват се всички съвместни учения, които Народно-освободителната армия на Китай (НОАК е провеждала с въоръжените сили на Руската Федерация през последните години. Например, специално се подчертава, че през август-септември 2018 г. НОАК за първи път участва в стратегическите военни учения \"Изток\", организирани от ВС на Русия. \r\nОтбелязва се важността на стратегическите консултации между представители на военното ръководство на Русия и Китай. Между двете държави се поддържат постоянни контакти на ниво ръководство на министерство на отбраната и генерални щабове. \r\nИ това не е само на думи. Последните събития показват, че Русия и Китай наистина си сътрудничат все повече и повече във военната сфера. Например, беше организиран съвместен въздушен патрул в небето над Японско море - да, именно това, което предизвика такава болезнена реакция от Южна Корея и Япония. Преди това Русия работи толкова тясно с Китай във военната сфера едва през 40-те – 50-те години на XX век, включително по време на Корейската война, където съветските войници се сражаваха на страната на севернокорейските комунисти заедно с колегите си от НОАК. \r\nРусия играе важна роля в обучението на китайски военнослужещи и в осигуряването на най-новите оръжия в НОАК. Тъй като ръководството на КНР прилага политиката на модернизиране на китайската армия, ролята на технологиите и модерните оръжия нараства. Предишната стратегия на КНР, която разчиташе на числено превъзходство в населението и следователно на мобилизационен резерв, се превръща в минало. Съвременната китайска армия, според Си Дзинпин и неговия вътрешен кръг, трябва да разчита не толкова на числеността, колкото на технологиите. И тук сътрудничеството с Русия е много важно. \r\nПонастоящем Русия всъщност доминира китайския пазар на оръжия, тъй като е основен доставчик на оръжие за КНР. И търсенето на руска военна техника и руски военни технологии в Китай нараства, което е свързано и с  курса на превъоръжаване и преоборудване на НОАК. \r\nОсвен това, в Пекин разбират много добре, че сами не могат да спечелят противопоставянето със САЩ, но дори да осигурят равновесие на страните. В крайна сметка, САЩ имат за съюзници ядрените държави Франция и Великобритания, целия блок НАТО и цяла редица партньори и сателити в Азиатско-Тихоокеанския регион – от Япония и Южна Корея до Тайван. Затова Китай просто няма друг изход, освен да си сътрудничи с Русия, особено като се има предвид, че интересите им в много региони по света съвпадат. \r\nНапример Русия и Китай са изключително заинтересовани да намалят мащаба на американското военно-политическо влияние в Азиатско-Тихоокеанския регион. Но тази задача може да бъде решена само със съвместни усилия, тъй като Вашингтон не само няма да напусне АТР, но и непрекъснато увеличава силата на военноморските и военновъздушните си сили в региона. \r\nВярно е, че в допълнение към Азиатско-тихоокеанския регион, Русия и Китай ще трябва да развият сътрудничество в други части на света. По-специално, Пекин и Москва биха могли да изиграят важна роля в предотвратяването на много вероятен нов конфликт в Персийския залив, изпращайки военните си кораби за патрулиране на Ормузкия проток. Военното присъствие на Русия и Китай би било идеална \"противоотрова\" срещу американските агресивни планове по отношение на Иран. \r\nБез съвместно сътрудничество не може да бъде решен и проблемът за защита на Венецуела, както и Куба и Никарагуа, от агресивната политика на Вашингтон, който все още няма никакво намерение да се примири със съществуването в непосредствена близост до своите граници на политически режими, които не се подчиняват на американските интереси. \r\nВоенното сътрудничество между Русия и Китай се счита от много анализатори за една от основните гаранции срещу разпалването на нови мащабни войни от Съединените щати и техните съюзници. Но когато две такива мощни сили, като Руската Федерация и Китайската народна република си сътрудничат помежду си и са в известна степен военнополитически съюзници, Вашингтон е предпазлив да предприеме някакви агресивни действия и срещу Русия, и срещу Китай, и срещу много други държави, които със своята политика не се вписват в идеалния модел на американския световен ред. \r\n \r\nПревод и редакция:", "date": "2019.07.25", "title": "„Военное обозрение“ (Русия): Новата военна доктрина на Китай; Най-важното място в нея заема Русия"}
{"url": "http://www.focus-news.net/news/2019/07/25/2683892/ria-novosti-shestgodishno-momche-stana-ohranitel-na-ramzan-kadirov.html", "text": "Президентът на Чеченската република Рамзан Кадиров нае шестгодишно момче за свой охранител, предава  РИА Новости . \r\nРодителите на Магомед-Еми Газиев са публикували видео с разказ за това как момчето мечтаело да бъде охранител на чеченския лидер. След като изгледал клипа, Кадиров решил да сбъдне мечтата му. \r\n„Считано от днес, няма за какво да се тревожа. Сдобих се с професионален охранител, какъвто няма в света“, пише Кадиров в социалната мрежа „Инстаграм“. Въпреки крехката си възраст, момчето се отличава със „смелост, решителност и мъжество“, и е готов да стане герой за своя кумир. \r\nОт фонда на Ахмат Кадиров момчето е получило боеприпаси и пълна униформа, снабден е и с пистолет – макар и играчка. Според чеченския лидер, на Газиев вече е назначен учител. \r\n \r\n Тереза Герова", "date": "2019.07.25", "title": "РИА Новости: Шестгодишно момче стана охранител на Рамзан Кадиров"}
{"url": "http://www.focus-news.net/news/2019/07/25/2683891/zam-gl-prokuror-ivan-geshev-darzhavata-tryabva-da-zastane-po-seriozno-na-myastoto-si-zashtoto-se-vodyat-protivoborstva-mezhdu-biznes-i-kriminalni-grupirovki.html", "text": "Ситуацията е, че държавата трябва да застане по-сериозно на мястото си, защото в града се водят противоборства между бизнес и криминални групировки, които се стараят да покажат кой е по-велик от тях, като в някаква степен Прокуратурата също нови вина за това нещо. Това заяви зам. главният прокурор Иван Гешев във връзка с провеждаща се акция на Специализираната прокуратура за разследване на организирана престъпна група за данъчни престъпления, предаде кореспондент на  Радио „Фокус” – Варна . Гешев коментира, че вината е породена от това, че държава и прокуратура по някакъв начин не са достатъчно активни „и наблюдават в някаква степен безучастно“. Според Гешев в града се случват различни неща, с които се решават междуличностни проблеми. Не става въпрос за престъпления, тъй като все още не са повдигнати обвинения. Зам. гл. прокурор посочи, че въпросните действия не са достатъчно внимателно проверявани и разследвани. Гешев не пожела на този етап да коментира схемите на данъчни престъпления, но не отрече, че става дума за „кухи“ фирми и поставени лица. \r\nЖулиета НИКОЛОВА", "date": "2019.07.25", "title": "Зам. гл. прокурор Иван Гешев: Държавата трябва да застане по-сериозно на мястото си, защото се водят противоборства между бизнес и криминални групировки"}
{"url": "http://www.focus-news.net/news/2019/07/25/2683888/sport-atletiko-blokira-transfera-na-grizman.html", "text": "Атлетико Мадрид е поискал официално от Испанската футболна лига да не картотекира Антоан Гризман като футболист на Барселона за новия сезон, потвърди президентът на централата Хавиер Тебас. „Дюшекчиите\" имат претенции за цената на нападателя, след като Барса задейства откупната му клауза след 1 юли, когато тя вече бе паднала до 120 милиона евро. На „Уанда Метрополитано\" обаче твърдят, че каталунците са се договорили с французина много преди това и следователно трябва за платят откупната клауза в размера й преди юли - тоест 200 милиона евро. \"Възможно е Гризман да не получи картотека, но това трябва да решат съответните хора, които се занимават с казуса. Не мога да кажа какво ще стане\", коментира Тебас. Междувременно стана ясно, че шефовете на Барса са получили ултиматум от ПСЖ, че имат на разположение седмица, за да договорят евентуално Неймар. След 1 август парижани спират да приемат оферти за бразилеца. До момента на „Парк де Пренс\" е постъпило едно предложение на каталунците за размяна с доплущане - включващо Филипе Коутиньо, Иван Ракитич плюс още 40 милиона евро, но то бе отхвърлено от ПСЖ.", "date": "2019.07.25", "title": "Спорт: Атлетико блокира трансфера на Гризман"}
{"url": "http://www.focus-news.net/news/2019/07/25/2683889/kyustendil-vtoro-zasedanie-na-oblastnata-epizootichna-komisiya-se-provede-v-grada.html", "text": "Второ заседание на Областната епизоотична комисия се проведе в Кюстендил, предаде репортер на  Радио „Фокус” – Кюстендил . Заседанието се състоя в залата на Областната администрация и беше председателствано от зам. областния управител Райчо Цветин. Присъстваха представители на Регионална дирекция „Пожарна безопасност и защита на населението”, Областно пътно управление, Ловно-рибарско сдружение „Елен”, Регионална дирекция по горите и на граничните пунктове в областта, както и д-р Емил Гъгнев, началник на отдел „Здравеопазване при животните” към Областна дирекция по безопасност на храните – Кюстендил. „Мога да уверя всички жители на областта, че към настоящия момент нямаме случай на огнище на африканска чума по свинете, няма заразени животни. Следят се животните. Проверяват се прасетата в обектите от тип „заден двор”, подчерта Райчо Цветин. По думите му се наблюдават и всички свинеферми. \r\nВенцеслав ИЛЧЕВ", "date": "2019.07.25", "title": "Кюстендил: Второ заседание на Областната епизоотична комисия се проведе в града"}
{"url": "http://www.focus-news.net/news/2019/07/25/2683896/plamen-papazov-op-sportni-imoti-dobrich-remontat-na-zalata-za-leka-atletika-e-sashtestven-i-vazhen-ne-samo-za-grada.html", "text": "Ремонтът на залата за лека атлетика е съществен и важен не само за града. Това каза в предаването „Добрич - блян вихрен, понесен над степ ековита“ на  Радио „Фокус“  Пламен Папазов, директор на Общинското предприятие (ОП) „Спортни имоти“ в Община град Добрич. Спортният комплекс (СК) „Добротица“ се състои от две зали - едната е тази с лекоатлетическата писта, а другата е комбинирана за волейбол и баскетбол. „Ремонтните дейности, които са направени на лекоатлетическата зала през тази година са важни и много необходими, защото пистата е изградена през 1984 година, гумената ѝ настилка е била доста износена и за да може пистата да продължи да функционира, настилката е трябвало да бъде реновирана\", посочи Пламен Папазов. Излят е нов пласт рекортан с дебелина 8 - 10 милиметра върху старата настилка, която предварително е била подготвена според всички технически изисквания. Според Папазов ремонтът на пистата е съобразен и с новите международни изисквания за такъв вид съоръжения. Променени са трапът за дълъг и троен скок, секторите за овчарски скок, секторът за тласкане на гюле. „Последният е съществено и основно ремонтиран. Там са направени нови ограждения с метална конструкция, излята е нова бетонна настилка, поставени са нови постелки. В следващите 40 дни предстои обновяване на облицовката в този сектор\", допълни Пламен Папазов. През годините тази зала е домакинствала на много престижни състезания от градски, областен, регионален и национален мащаб. Тя е ползвана както от спортните клубове в града, така и от гражданите при техните индивидуални занимания. Всички закрити първенства на страната по лека атлетика се провеждат или в специализираната за това зала в София, или в зала „Добротица“ в  Добрич. В края на всяка година Управителният съвет на Българската федерация по лека атлетика прави календар и разпределя домакинствата на различните първенства. И след ремонта зала „Добротица“ ще може да приема държавни първенства. Друг съществен ремонт на комплекса през тази година е монтирането на стъклена преграда в другата зала – за волейбол. Тя е поставена в западното крило и чрез нея залата е изолирана от фоайето. Така се постига по-добър икономически ефект – отоплението на залата е по-евтино, освен това целогодишно тя е изолирана от външната среда, независимо дали става дума за горещите месеци или есенно-зимния сезон. Още през 2012 година покривът на СК „Добротица“ бе изцяло ремонтиран.  \r\nЖулиета НИКОЛОВА", "date": "2019.07.25", "title": "Пламен Папазов, ОП „Спортни имоти“ - Добрич: Ремонтът на залата за лека атлетика е съществен и важен не само за града"}
{"url": "http://www.focus-news.net/news/2019/07/25/2683893/daniel-panov-kmet-na-veliko-tarnovo-planirano-e-podobryavane-na-otvodnitelnata-sistema-na-grada-s-vtoriya-voden-tsikal.html", "text": "Общината планира подобряване на отводнителната система на града с реализацията на проекта за втори воден цикъл. Това обяви по време на днешното заседание на Великотърновски общински съвет кметът Даниел Панов, съобщиха от пресцентъра на  Община Велико Търново . Инвестиционното намерение ще позволи и увеличаване на капацитета на мрежата във високите части на Велико Търново, което е от особено значение за събирането на дъждовните води при проливни валежи.  \r\nДаниел Панов посочи, че нов колектор ще бъде изграден и под булевард „България“, чието преасфалтиране е част от одобрения по Оперативна програма „Региони в растеж“ проект за интегриран градски транспорт. Това също ще подобри отводняването и ще ограничи събирането на вода в централната част на града при обилни дъждове.  \r\nВече има процедура за прединвестиционно проучване за обновяване на ВиК-инфраструктурата във Велико Търново и региона, а възложител е Министерството на регионалното развитие и благоустройството. Добрата новина за възможностите за финансиране на втория воден цикъл на Велико Търново, обяви регионалният министър Петя Аврамова при последното си посещение в града. Пред кмета Даниел Панов министър Аврамова поясни, че консолидацията на ВиК-дружествата на областно ниво е дало възможност за стартиране на процедурите.  \r\nВ настоящия програмен период именно водните асоциации са бенефициенти по оперативна програма „Околна среда“, що се касае до ВиК-инфраструктура – за нейното обновяване, доизграждане и други мерки по водоснабдителните и канализационните мрежи. Сред готовите проекти в региона е и този на Община Велико Търново за втори воден цикъл. \r\nДаниел Панов припомни, че и през юни, и през юли само за броени дни са паднали количества дъждове, които превишават както средномесечните норми, така и стойностите, определени от застрахователите за критично положение и наводнение. „Когато е правена канализацията, тя не е била предвидена за подобни количества дъждове. Цялостната ѝ реконструкция е свързана с много средства, затова проучваме всяка възможност за финансиране и за поетапно обновяване на отводнителните мрежи“, подчерта Даниел Панов.", "date": "2019.07.25", "title": "Даниел Панов, кмет на Велико Търново: Планирано e подобряване на отводнителната система на града с втория воден цикъл"}
{"url": "http://www.focus-news.net/news/2019/07/25/2683895/tass-sbu-zadarzha-ruski-tanker.html", "text": "Службата за сигурност на Украйна (СБУ) е задържала руския танкер Nika Spirit в пристанището на Измаил. Той е бил разпознат като танкера Neyma, уж участвал в блокирането на украинските кораби по време на инцидента в Керченския пролив. Това се казва в съобщение на СБУ, предава  ТАСС . \r\n„Службата за сигурност на Украйна съвместно с военната прокуратура задържа руския танкер Neyma, блокирал украинските военните кораби в Керченския пролив“, се казва в съобщението. „По време на досъдебното следствие е установено, че представители на Пограничната служба на Федералната служба за сигурност (ФСБ) на Руската федерация, по заповед на висшето ръководство на ФСБ РФ, са извършили въоръжена агресия срещу украинските кораби „Никополь“, „Бердянск“ и буксира „Яни Капу“ в Керченския пролив“. \r\nСпрямо този кораб, „признат за веществено доказателство, се готви ходатайство в съда за неговия арест“, добавят от СБУ. \r\nОт спецслужбите уточняват, че по информация на украинските граничари, влезлият в порт Измаил под руски флаг танкер Nika Spirit, е бил разпознат по номера IMO – 8895528, по данни на международната информационна система EQUASIS, „като вече известния танкер Neyma, който е бил използван за затваряне на Керченския пролив“. \r\nВ момента, добавят от ведомството, „група следователи от СБУ, военни прокурори и граничари са завършили санкционираните от украинския съд следствени действия на задържания танкер – обиск с цел установяването на фактическите обстоятелства по делото, изземане на документи, записи от радиопреговори по време на конфликта, бордови дневници“. СБУ съобщава също, че са разпитани членовете на екипажа на плавателния съд. \r\n \r\nПревод и редакция:", "date": "2019.07.25", "title": "ТАСС: СБУ задържа руски танкер"}
{"url": "http://www.focus-news.net/news/2019/07/25/2683894/afp-pedro-sanches-obyavi-che-nyama-dostatachno-podkrepa-za-da-specheli-vota-na-doverie.html", "text": "Временният министър-председател на Испания Педро Санчес разкри в четвъртък, че няма достатъчно подкрепа за да спечели следизборния вот на доверие, до който се стигна при провала на преговорите за коалиция с крайнолевите, предава  AFP .  \r\n„Съжалявам да отбележа, че парламентът остава блокиран“, каза социалистическият премиер пред долната камара, като добави, че споразумение или коалиция за управление с крайнолявата формация „Подемос“ „не е била възможна“.  \r\n \r\n : Цанко Цолов", "date": "2019.07.25", "title": "AFP: Педро Санчес обяви, че няма достатъчно подкрепа за да спечели вота на доверие"}
{"url": "http://www.focus-news.net/news/2019/07/25/2683897/stolichna-obshtina-e-gotova-da-plati-12-mln-lv-za-kashtata-na-peyo-yavorov-obzor.html", "text": "Къщата на Яворов отново се продава на търг и Столична община ще участва в него. Първият път, когато сградата беше обявена за продажба, беше миналата година, но тогава не се намери купувач. Тогава цената беше 1,63 млн. лв., докато сега е 1,285 млн. лв. Къщата на поета в момента е частна собственост и музей. Идеята Столична община да закупи този обект е подкрепена както от министър-председателя, така и от министъра на културата. Още от началото е имало проблеми с продажбата, тъй като се оказва, че има разминавания в документите за собственост, както и няколко възбрани върху имота. Още тогава кметът на София Йорданка Фандъкова заяви, че къщата на Пейо Яворов няма да бъде използвана за други цели, освен да бъде музей, за да се запази културното наследство.  \r\nСега къщата отново се продава и позицията на Столична община не е променена. На заседание на Столичния общински съвет беше заявено, че Общината ще се бори за имота и държи той да остане музей. Във връзка с това заявиха, че ако бъде успешно закупена, сградата ще бъде реставрирана в оригиналния си вид. Беше подчертано, че къщата е и в системата на Националния литературен музей, тъй като Пейо Яворов е един от бащите на съвременна литературна България. \r\nОт Общината заявиха още, е сградата е била подложена на различни външни финансови и правни анализи, за да може да се явят на публична продан и обектът да бъде придобит. За целта за изследвани въпроси, свързани с това дали има други вземания, които не са публично известни, както и изследвания върху това каква е реалната цена на сградата, която е справедлива за този културен обект.  \r\nНа заседанието на Столичния общински съвет от Общината, в лицето на ресорния заместник-кмет на София Тодор Чобанов, заявиха своята готовност да заплатят 1,285 млн. лева за къщата. На въпрос дали ще предложат по-висока сума, ако за такава се заговори, той не даде ясен отговор, но заяви, че тази цена е реалната и не би трябвало да се предлага по-висока сума.  \r\nНадежда ИВАНОВА", "date": "2019.07.25", "title": "Столична община е готова да плати 1,2 млн. лв. за къщата на Пейо Яворов (ОБЗОР)"}
{"url": "http://www.focus-news.net/news/2019/07/25/2683899/nkzhi-zapochva-modernizatsiyata-na-garov-kompleks-iskar-chast-ot-zhp-vazel-sofiya.html", "text": "Стартираха строителните дейности на жп гара „Искър“, част от най-големия транспортен възел „София“, разположен на основната TEN-T мрежа на територията на България. Това съобщиха от  Национална компания „Железопътна инфраструктура“  (НКЖИ). Рехабилитацията на гаров комплекс Искър е част от проект: „Реконструкция на гарови комплекси Подуяне, Искър и Казичане“.  \r\nОфициалният старт на проекта беше даден от генералния директор на Национална компания „Железопътна инфраструктура“ инж. Красимир Папукчийски, представители на изпълнителя, на надзора и други. \r\nВ изказването си инж. Папукчийски заяви, че успоредно с изпълнението на линейни обекти, за компанията основен приоритет е и реализацията на проекти, свързани с обновяване и реконструкция на гари и гарови комплекси, тъй като тяхната модернизация, преустройство и ремонт е от голямо значение за  цялостния имидж на железопътния транспорт в страната.  \r\nПроектът предвижда преустройство на вътрешни помещения, модернизация и рехабилитация на съществуващата сграда с цел подобряване на нейните техническо-експлоатационни характеристики. Обхватът на проекта включва пълна реконструкция на цялата инфраструктура на обекта и помощните технологични сгради и съоръжения, чрез внедряването на нови енергоефективни, високотехнологични модерни инсталации – електрическа, отоплителна, вентилационна, климатична, ВиК и пожароизвестителна. \r\nРеконструкцията на гаров комплекс Искър се осъществява със съфинансиране от Европейския фонд за регионално развитие (ЕФРР) чрез Оперативна програма „Транспорт и транспортна инфраструктура” 2014-2020 г., а стойността на договора за строителство на  обекта е 1 212 239,00 лв. без ДДС, с изпълнител Консорциум гара Искър 2018, състоящо се от фирмите: „Среги“ ООД и „Тит Инженеринг“ ЕООД.", "date": "2019.07.25", "title": "НКЖИ: Започва модернизацията на гаров комплекс „Искър“ – част от  жп възел „София“"}
{"url": "http://www.focus-news.net/news/2019/07/25/2683901/plamen-papazov-op-sportni-imoti-dobrich-remontat-na-stadion-druzhba-osiguri-domakinstvoto-na-dobrich-na-evropeyskoto-parvenstvo-po-futbol-za-devoyki.html", "text": "Ремонтът на стадион „Дружба“ осигури домакинството на Добрич на Европейското първенство по футбол за девойки. Това каза в предаването „Добрич - блян вихрен, понесен над степ ековита“ на  Радио „Фокус “ Пламен Папазов, директор на Общинското предприятие (ОП) „Спортни имоти“ в Община град Добрич. Тази година България бе домакин на престижното европейско първенство, а Добрич сподели домакинството с курортния комплекс „Албена“ и град Каварна. Направеният на стадион „Дружба“ ремонт е съществен – обновени са покрив, козирка, съблекални и коридори. По думите на Пламен Папазов стадионът е в много добро функционално състояние. Благодарение на Българския футболен съюз е изградена нова поливна система на стадиона. Миналата година са поставени нови 3 000 седалки в сектора на публикатa, тази година са монтирани още 1 000 седалки. Обновена е официалната трибуна. Капацитетът на стадиона е 12 000 седящи места, като поетапно той ще бъде запълван, каза Пламен Папазов. Той допълни, че се подготвя проект за изграждане на достъпна среда за хора със специфични нужди в комплекс „Добротица“. Предвидено е изграждане на рампи вътре в сградата и обособяване на специални места. На по-следващ етап ще се търсят възможности за обновяване и модернизиране на осветлението в СК „Добротица“ с цел по-добър икономически ефект. Всички спортни бази в града – закрити и на открито, могат да се ползват от гражданите безвъзмездно за спорт. Спектърът от възможности е голям. Списъкът на съоръженията е публикуван на интернет страницата на Община град Добрич.  \r\nЖулиета НИКОЛОВА", "date": "2019.07.25", "title": "Пламен Папазов, ОП „Спортни имоти“ - Добрич: Ремонтът на стадион „Дружба“ осигури домакинството на Добрич на Европейското първенство по футбол за девойки"}
{"url": "http://www.focus-news.net/news/2019/07/25/2683898/ria-novosti-v-moskva-opredeliha-kato-nezakonno-zadarzhaneto-na-ruskiya-tanker-v-ukrayna.html", "text": "В Москва определиха задържането на руския танкер от Службата за сигурност на Украйна като „незаконно“, съобщава  “РИА Новости“ , цитирайки думи на първия заместник-председател на Съвета на федерация в руската столица, отговарящ за международните дела Владимир Джабаров.  \r\n \r\nПо-рано в четвъртък бе съобщено, че Украинската служба за безопасност е задържала руският танкер NEYMA, който според Украйна е участвал в блокирането на корабите на страната в Керченския пролив.  \r\n \r\n„Това задържане е абсолютно незаконно, това може да се направи само след съдебно решение“, категоричен е Джабаров. Според него, подобни действия на Киев способстват за значителното охлаждане на руско-украинските отношения.  \r\n„Това изобщо не спомага за стартирането на преговори между Украйна и Русия. Ако Киев наистина иска да си подобрим отношенията, трябва незабавно да освободи танкера“, каза още той.  \r\n : Цанко Цолов", "date": "2019.07.25", "title": "РИА Новости: В Москва определиха като „незаконно“ задържането на руския танкер в Украйна"}
{"url": "http://www.focus-news.net/news/2019/07/25/2683904/burgas-dostapat-do-burgas-jam-shte-e-bezproblemen-dnes-asfaltirat-patya-do-tam.html", "text": "Въпреки неприключилото строителство на новия Конгресен център, няма да има никакви проблеми с достъпа до фестивалната зона на Burgas Jam в събота, 27 юли. Това съобщиха от  Община Бургас  Днес започна полагането на нов асфалт върху пътя дотам. Вече е издигната и сцената, върху която ще се качат ФСБ, Луис Гало и неговата група Los Caminos De La Guitarra, китаристите Николай Карагеоргиев, Атанас Недев, Борис Николов, Ангел Демирев, Ивайло Христов и други. Инженерите Кирил Янев, Иво Рунев и Георги Диомов настройват звука. Данаил Данаилов - Дидо ще е тонрежисьор. 30 киловата звук от реномирана немска марка ще чуе публиката, а върху същата тази шесттонна сцена са свирили Faith No More. Тъй като организаторите на Burgas Jam много държат на възможно най-качественото техническо обезпечаване на фестивала, и тази година ще има монтиран лед екран, допълнително озвучаване ще покрива цялата зона и за първи път в Бургас ще бъде използвано специфично геометрично осветление. Билети на редовната цена от 18 лв. се продават в Еventim, на касите в експоцентър \"Флора\", Опера, Туристически информационен център, лятната каса до Часовника. От тях ще има и на входа на фестивалната зона на 27 юли, разбира се. Фестивалната зона и сцената се разполагат точно в пространството между Магазия 1 и Морска гара. Началото е в 19 часа. На Burgas Jam няма да бъдат допуснати лица във видимо нетрезво състояние. Забранено е внасянето на алкохол и стъклени бутилки, наркотици, остри предмети и друг вид оръжие. Заради общата сигурност, посетителите ще бъдат проверявани на входа. За осигуряване на нормална пропускливост без дълго чакане, не носете обемист багаж, ако не е наложително. Ако имате вкъщи китара и умеете да свирите на нея малко или много, вземете я със себе си. Стига тя да не е детска играчка или някаква бутафория, брои се! Всеки, който пристигне с китарата си, няма нужда от билет. Той ще бъде пуснат безплатно.", "date": "2019.07.25", "title": "Бургас: Достъпът до Burgas Jam ще е безпроблемен, днес асфалтират пътя до там"}
{"url": "http://www.focus-news.net/news/2019/07/25/2683903/dobrich-izvarshitelyat-na-grabezha-v-obmenno-byuro-v-kavarna-ostava-v-aresta.html", "text": "24-годишният Адриан А. е задържан под стража с определение на Добричкия окръжен съд по искане на Окръжната прокуратура. Както съобщи вчера пресслужбата на Апелативната прокуратура във Варна, той е бил привлечен като обвиняем за грабеж в големи размери на служителка в обменно бюро и задържан от прокуратурата за срок до 72 часа до произнасянето на съда по образуваното бързо производство. Това съобщиха от  Апелативна прокуратура – Варна . \r\nПрестъплението по член 199, ал. 1, т. 1 от НК е извършено на 24 юли тази година в Каварна. 24-годишният обвиняем причакал служителката в бюрото, която носела две чанти с пари в различна валута на стойност около 55 000 лева. Докато отключвала офиса, жената била напръскана със спрей от маскиран мъж. След това нападателят успял да издърпа двете чанти с пари и направил опит да избяга. Случайни минувачи, станали очевидци на грабежа, заловили извършителя и подали сигнал в полицията.  \r\nАдриан е осъждан. Престъплението, за което сега е с повдигнато обвинение и в ареста, е било извършено в изпитателния срок на условното му осъждане за друго деяние.", "date": "2019.07.25", "title": "Добрич: Извършителят на грабежа в обменно бюро в Каварна остава в ареста"}
{"url": "http://www.focus-news.net/news/2019/07/25/2683906/ria-novosti-ruskoto-vanshno-ministerstvo-zaplashi-s-otvetni-merki-zaradi-zadarzhaniya-tanker.html", "text": "Русия изяснява обстоятелствата по задържането на руския танкер NEYMA и ще „вземе адекватни мерки“, това заявиха от външното ведомство в Москва, предава  РИА Новости . „Ако става въпрос за вземане на руски заложници, това ще бъде считано за остро нарушение на международните закони, а последствията няма да закъснеят“, категорични са от външното министерство.  \r\n \r\nУкраинската служба за безопасност по-рано в четвъртък задържа в пристанището на Измаил, Одеска област, руският танкер NEYMA, който според Киев е участвал в блокадата на украинските кораби в Керченския пролив. Съобщава се, че морският съд е навлязъл в пристанището под името NIKA SPIRIT. След като е акостирал му е извършен обиск, а бордът е претърсен, като към момента се говори че е възможно принудителното му задържане под стража.  \r\n \r\nИнцидентът в Керченския пролив: \r\nПрез ноември миналата година три украински военни кораби нарушиха руската граница и в продължение на няколко часа не реагираха на сигналите на руските власти. Граничните власти задържаха нарушителите, а на борба на корабите са се намерили 24 военни, в това число и двама сътрудници на Украинската служба за безопасност. Те са арестувани и им повдигнато обвинение в незаконно преминаване на граница.  \r\n : Цанко Цолов", "date": "2019.07.25", "title": "РИА Новости: Руското външно министерство заплаши с ответни мерки заради задържания танкер"}
{"url": "http://www.focus-news.net/news/2019/07/25/2683907/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. Една от тези теми е състоянието и ремонта на спортните обекти в града. На пресконференция кметът на Общината д-р Емил Караиванов съобщи, че Многофункционалната спортна зала „Асеновец“ е сериозно амортизирана и се нуждае комплексен ремонт на стойност над 1 милион лева.  Подробности за това, а и за реконструкцията на Градския стадион „Шипка“ ще научите в първите минути на предаването. \r\nДревна антична колона бе открита в храм „Света Богородица-Успение“ в Асеновград. Ценната археологическа архитектура се появила при ремонта на църквата. Находката е била скрита под дървен под, дебел около 30 сантиметра. Смята се, че колоната датира от времето на построяването на храма още през 10-11 век, най-вероятно е служила за поддържане на тавана на църквата. \r\nС двудневен събор село Конуш  ще отпразнува своя празник. На 26 юли празникът ще бъде открит с изпълненията на дует Виктория и Валерия Топалски, а доброто настроение на присъстващите ще се погрижи оркестър „Марица”. Повече за програмата и за двудневното събитие ще научим от Силвия Касабова, временно изпълняваща длъжността кмет на село Конуш. \r\n \r\n Предаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.07.25", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/07/25/2683900/babh-potvardi-novi-ognishta-na-afrikanska-chuma-pri-domashni-svine-v-oblastite-pleven-i-veliko-tarnovo.html", "text": "Българската агенция по безопасност на храните (БАБХ) констатира две нови огнища на африканска чума по свинете в лични стопанства в град Искър, община Искър, област Плевен и в село Климентово, община Полски Тръмбеш, област Велико Търново, и в двете са отглеждани по близо 30 прасета. Това съобщиха от пресцентъра на  БАБХ . \r\nВзетите проби са потвърдени като положителни за вируса на африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София. \r\nОбщо до този момент огнищата при домашни свине са 21.", "date": "2019.07.25", "title": "БАБХ потвърди нови огнища на африканска чума при домашни свине  в областите Плевен и Велико Търново"}
{"url": "http://www.focus-news.net/news/2019/07/25/2683876/veliko-tarnovo-v-grada-shte-bade-predstaven-nov-model-elektricheski-avtobus.html", "text": "В 15.00 часа пред Общината ще бъде представен нов модел електрически автобус. Това съобщиха от пресцентъра на  Община Велико Търново . Планиран е и демонстрационен тур по улиците на града, за да се видят в реални условия качествата на автобуса. Кметът Даниел Панов ще присъства на демонстрацията.", "date": "2019.07.25", "title": "Велико Търново: В града ще бъде представен нов модел електрически автобус"}
{"url": "http://www.focus-news.net/news/2019/07/25/2683908/obshti-proekti-mezhdu-balgariya-i-cherna-gora-obsadiha-ministrite-na-kulturata.html", "text": "Министърът на културата Боил Банов се срещна със своя колега, министъра на културата на Черна гора Александър Богданович, съобщиха от  пресцентъра на министерството.  Срещата се проведе в историческата столица Цетине.  \r\nПо време на разговора беше обсъдено разширяването на връзките между двете страни в областта на културните и творчески индустрии. Декларирана беше и готовност за съдействие по пътя към членството на Черна гора в Европейския съюз. Министър Боил Банов поздрави домакина си за постигнатия напредък в преговорния процес и специално за временното затваряне на главата „Образование и култура“.  \r\nВ резултат от срещата се създава обща работна група между двете министерства на културата, която ще си партнира по реализация на конкретни съвместни проекти, включително по линия на инициативата  „Международно сътрудничество за развитие“. Първата среща на работната група ще се състои през месец септември в гр. София. Експертите ще работят и по създаването на нова програма с тригодишен срок на действие, в която да бъдат включени конкретни участия и събития.  \r\nМинистър Боил Банов подчерта, че трябва да има директна самолетна линия  между България и Черна гора и ще работи в подкрепа на тези усилия. Това е нещо задължително, за да развиваме успешно културния туризъм, икономиката, приятелството между хората и за успешната реализацията на общите ни проекти, каза министър Банов.  \r\nСтраните отчетоха ползотворната размяна на опит както по отношение на сега съществуващите програми - „Творческа Европа“ и „Европа за гражданите“, така и по Спогодбата в областта на културата от 2015 г. Тя регламентира възможностите за съвместни инициативи в областта на театъра, литературата, книгоиздаването, библиотечното и музейно дело, изобразителното изкуство, нематериалното културно наследство, киното, музиката и танца. Като нов член на Европейската мрежа за литература и преводи „Традуки“, България се надява да използва опита и съдействието на Черна гора за насърчаване на директните контакти между издателствата, преводачите и националните панаири на книгата. България и Черна гора си сътрудничат активно и по линия на Международната фондация „Форум на славянските култури”.  \r\nВ резултат на приоритета, който си постави Българското председателство на Съвета на ЕС през първата половина на 2018 г. за извеждане на преден план на политиката със Западните Балкани и ролята на културата във външните отношения, сътрудничеството между страните от региона получиха нов импулс за развитие. По време на Председателството бе засилено сътрудничество между министрите на културата от Югоизточна Европа и приета идеята за създаване на общ фонд за подкрепа на културния обмен между страните от региона.  \r\nНа срещата в Министерството на културата на Черна гора присъстваха и Н. Пр. г-жа Меглена Плугчиева, извънреден и пълномощен посланик на страната ни в Подгорица и Петър Миладинов, директор на дирекция „Международно сътрудничество, европейски проекти и регионални дейности“ в МК.", "date": "2019.07.25", "title": "Общи проекти между България и Черна гора обсъдиха министрите на културата"}
{"url": "http://www.focus-news.net/news/2019/07/25/2683902/afp-parizh-otchete-rekordna-temperatura-ot-41-gradusa-po-tselziy.html", "text": "Френската столица Париж отчете в четвъртък най-високата температурата в историята си, счупвайки предишния рекорд от преди седемдесет години, съобщиха от метеорологичната служба на Франция, предава  AFP . \r\n \r\nТемпературата от 41 градуса по целзий е отчетена в региона на парк Монсури, което надминава предишната най-висока стойност от 40,4 градуса по целзий от юли 1947 г. \r\n : Цанко Цолов", "date": "2019.07.25", "title": "AFP: Париж отчете рекордна температура от 41 градуса по целзий"}
{"url": "http://www.focus-news.net/news/2019/07/25/2683905/petko-kolev-neobhodimo-e-da-postignem-istorichesko-pomirenie-za-da-prodalzhim-uspeshno-napred.html", "text": "Необходимо е да постигнем  историческо помирение, за да продължим успешно напред. Това каза в интервю за  Радио „Фокус“  Петко Колев, съпредседател на Инициативния комитет „Национално единение – 6 септември“. От комитета предлагат именно датата 6 септември – Денят на Съединението, да бъде и  Ден на единение на българската нация. „Не постигнем ли историческо помирение, никакво единение не можем да градим. Виждате и по повод учебниците по история - битки, противоречия и т.н. Точно това трябва да преодолеем, за да не стоим в блатото на миналото и да не кретаме напред с глави обърнати назад“, коментира Петко Колев.  Инициативният комитет предлага на 6 септември на Гарнизонното стрелбище да бъде поднесен венец с надпис „В памет на жертвите на българското братоубийство“.  Венец със същия надпис да бъде поднесен и на плочите пред НДК – в памет на жертвите след 9 септември, поясни Колев и уточни, че началото ще бъде поставено тази година в 9.00 часа сутринта, а идеята е това да се превърне в ежегоден ритуал.  „По този начин да отдадем почит и на едните, и на другите жертви, защото това са хора загивали за идеи. Това са жертви на българския народ. Пред паметниците речи няма да държим. Всичко, което искаме да кажем е във Възванието, което огласихме миналата година. Целта е да не забравяме лошото и да градим върху доброто“, подчерта съпредседателят на Инициативния комитет. Той обясни, че в този мълчалив ритуал в първите редици трябва да са историците – акад. Георги Марков, председател на Инициативния комитет, проф. Христо Матанов, проф. Илия Тодев, проф. Петър Ангелов и др., защото на тях се пада ролята да поведат хората по исторически верния път. „Верният път е като кажем цялата историческа истина. На ритуала на 6 септември са поканени всички в лично качество, няма партии и неправителствени организации. Ние искаме да заявим, че в тази посока е пътят.  От лошото да се предпазим и да стъпим върху положителното е голямата ни цел“, каза Петко Колев. Необходимо е в интерес на бъдещото да надраснем историческите огньове опърлили по един или друг начин много семейства, но без да замазваме миналото и в интерес на бъдещото, обобщи Петко Колев.  \r\nРосица АНГЕЛОВА", "date": "2019.07.25", "title": "Петко Колев: Необходимо е да постигнем  историческо помирение, за да продължим успешно напред"}
{"url": "http://www.focus-news.net/news/2019/07/25/2683909/zam-gl-prokuror-ivan-geshev-v-dobrich-v-ramkite-na-denya-sa-ustanoveni-nad-500-hil-e-mail-adresi-s-paroli-v-izzeti-ot-vlastite-kompyutarni-nositeli.html", "text": "В рамките на деня са установени над 500 000 e-mail адреси с пароли в иззети от властите компютърни носители на фирмата, на чийто мениджър бе повдигнато обвинение за тероризъм чрез извършване на компютърно престъпление. Това съобщи пред журбалисти в Добрич зам. гл. прокурор Иван Гешев, предаде кореспондентът на  Радио „Фокус” . Имейлите са на популярен български сайт за електронна поща. „Т. е., някой е хакнал пощенската платформа. Намерени са над 500 000 пароли, плюс съответните e-mail адреси. Факт е, че тази база данни е хакната. Факт е, че в тази база данни е извършено търсене. Факт е, че са отваряни определени пощи на определени хора. Факт е, че това най-малкото представлява нерегламентирана дейност“, каза Гешев. Той допълни, че действията на фирмата, хакнала сайта, са в противоречие със закона, а търговската дейност е била използвана, за да бъде атакувана държавата. Предстои да бъде доказана основната дейност на фирмата, чийто собственик и служители са привлечени като обвиняеми, и най-вероятно ще се окаже киберрекет, посочи Гешев.  \r\nЖулиета НИКОЛОВА", "date": "2019.07.25", "title": "Зам. гл. прокурор Иван Гешев в Добрич: В рамките на деня са установени над 500 хил. e-mail адреси с пароли в иззети от властите компютърни носители"}
{"url": "http://www.focus-news.net/news/2019/07/25/2683912/natsionalniyat-istoricheski-muzey-i-kitayskata-provintsiya-shaansi-podpisaha-sporazumenie-za-satrudnichestvo.html", "text": "Днес в Националния исторически музей, по време на официално посещение на китайската делегация от провинция Шаанси беше подписано Споразумение за сътрудничество в областта на културното наследство между Администрацията за Културно Наследство на провинция Шаанси, КНР и НИМ. Това съобщиха от  музея . Споразумението беше подписано от доц. д-р Бони Петрунова, директор на Националния исторически музей и Луо Уънли, директор на Администрацията за Културно Наследство на провинция Шаанси. Делегацията беше водена от Лян Гуей, член на Постоянния комитет на ККП, изпълнителен управител на провинция Шаанси и Гао Ян, заместник главен секретар на правителството на провинция Шаанси. По време на срещата беше обсъдена възможността за укрепване на културния обмен и приятелството между Китайската народна република и Република България. Подписвайки Споразумението доц. д-р Петрунова и Луо Уънли, директор на Администрацията за Културно Наследство на провинция Шаанси изразиха взаимното намерение за активно сътрудничество и осъществяване на обща дейност в областта на музейното дело, археологията, историята, опазването и управлението на нематериалното културно наследство, организация на изложби и други събития, отнасящи се до културно-историческото наследство на двете държави. Провинция Шаанси е разположена в централната и северозападна част на Китай. Тя е на 15-то място по икономическо развитие в Китай и се смята за една от люлките на китайската цивилизация. Главен град и сегашна столица на провинцията е Сиан, една от четирите велики древни столици на Китай. Сиян е географския център на китайската република и е в източния край на Пътя на коприната, който води до Европа, Арабския полуостров и Африка. Фосилите на един от най-ранните хоминиди – Лантианския човек, от преди един милион години са показани в Историческия музей на провинция Шаанси, в град Сиян.", "date": "2019.07.25", "title": "Националният исторически музей и китайската провинция Шаанси подписаха споразумение за сътрудничество"}
{"url": "http://www.focus-news.net/news/2019/07/25/2683914/pazardzhik-19-godishen-mazh-ot-velingrad-e-v-tezhko-sastoyanie-sled-poboy.html", "text": "Скандал, прераснал в побой, е приключил със сериозно пострадал, съобщиха от  ОДМВР - Пазарджик . Случаят е станал снощи в района на велинградския квартал „Анезица“. Между съкварталците Д. Т.- 26 г. и Я. Ч.- 19 г. възникнала разпра. Тя обаче бързо прераснала в сериозна разправия, съпроводена с побой. Тогава Д. Т. ударил Я. Ч. в областта на главата с дървен прът в областта на главата. Пострадалият е транспортиран от екип на „Спешна помощ“ по спешност в УМБАЛ „Свети Георги“ в Пловдив в тежко състояние. На място пристигнали и автопатрули от полицейското управление във Велинград. Междувременно побойникът напуснал местопрестъплението и се укрил. Рано тази сутрин е установен и задържан в ареста за срок от 24 часа. Работата по случая продължава, води се дознание.", "date": "2019.07.25", "title": "Пазарджик: 19-годишен мъж от Велинград е в тежко състояние след побой"}
{"url": "http://www.focus-news.net/news/2019/07/25/2683913/haskovo-okrazhna-prokuratura-nablyudava-dosadebno-proizvodstvo-za-umishlen-palezh.html", "text": "Окръжна прокуратура - Хасково наблюдава досъдебно производство за умишлен палеж на имущество на значителна стойност – 3 броя сметопочистващи камиони, собственост на Община Свиленград и частно търговско дружество. Това съобщиха от  пресцентър на Апелативна прокуратура-Пловдив . В хода на разследването са извършени огледи на местопроизшествие, разпитани са свидетели и са назначени оценителна и пожаро-техническа експертизи. Изискани са и записите от камерите за наблюдение в района. Разследването по случая продължава.", "date": "2019.07.25", "title": "Хасково: Окръжна прокуратура наблюдава досъдебно производство за умишлен палеж"}
{"url": "http://www.focus-news.net/news/2019/07/25/2683911/yovita-grigorova-apelativna-prokuratura-burgas-povdignati-sa-obvineniya-na-pet-litsa-za-izvarshvane-na-dve-telefonni-izmami.html", "text": "Повдигнати са обвинения на пет лица за извършване на две телефонни измами. Това съобщи по време на брифинг по повод разкрити телефонни измами Йовита Григорова, зам. апелативен прокурор и говорител при Апелативна прокуратура – Бургас, предаде репортер на  Радио „Фокус“ – Бургас . По думите ѝ измамите са извършени на територията на област Бургас, а жертви са две възрастни жени, едната от които е на 97 години. „Двама от обвиняемите са от град Ветово, област Русе, а другите са от Бургас“, отбеляза Йовита Григорова. \r\nМария ПОПЧЕВА", "date": "2019.07.25", "title": "Йовита Григорова, Апелативна прокуратура – Бургас: Повдигнати са обвинения на пет лица за извършване на две телефонни измами"}
{"url": "http://www.focus-news.net/news/2019/07/25/2683910/sky-news-kralskiyat-flot-shte-zashtitava-britanskite-voenni-korabi-v-ormuzkiya-proliv.html", "text": "Кралският военноморски флот на Великобритания е получил задачата да придружава плаващите под британски флаг морски съдове в Ормузкия пролив с цел тяхната защита от ирански кораби, това съобщава  Sky news , позовавайки се на информация от свои източници. \r\n \r\nСпоред информацията на британската телевизия, военният кораб „Монтроус“ е извършил първата такава мисия в нощта на сряда срещу четвъртък. Възможно е търговските съдове да бъдат групирани в конвои или да преминат самостоятелно, в зависимост от това колко британски кораби планират преминаване в рамките на един и същи ден.  \r\n \r\nСъобщението идва на фона на повишеното напрежение между Иран и Великобритания, след като шведски танкер, плаващ под британски флаг, бе задържан в Ормузкия пролив миналия петък, напомнят от телевизията.  \r\n : Цанко Цолов", "date": "2019.07.25", "title": "Sky news: Кралският флот ще защитава британските военни кораби в Ормузкия пролив"}
{"url": "http://www.focus-news.net/news/2019/07/25/2683916/blagoevgrad-novi-30-mladi-patitsi-veche-obitavat-ezeroto-na-park-bachinovo.html", "text": "Нови 30 млади патици вече  обитават езерото на парк \"Бачиново\" в Благоевград, съобщиха от  пресцентъра на Общината . Пернатите животни са осигурени от Ловно-рибарско дружество „Сокол 1911\", а целта е да се обогати биоразнообразието във водния басейн. Заради новите обитатели се налага временно да бъде ограничен периметърът на движение на единият мъжки лебед в езерото. Причината за това е, че птицата, пазейки своите бебета лебеди, вижда заплаха в останалите пернати и ги напада. Лебедът ще бъде пуснат свободно във водите на езерото, веднага, след като свикне с новите обитатели. За птиците във водния басейн в парк „Бачиново“ се грижат служители на общинската фирма „Биострой\", които ги хранят със специална храна.", "date": "2019.07.25", "title": "Благоевград: Нови 30 млади патици вече обитават езерото на парк \"Бачиново\""}
{"url": "http://www.focus-news.net/news/2019/07/25/2683918/tass-nay-malko-osem-rusnatsi-se-namirat-na-zadarzhaniya-v-ukrayna-tanker.html", "text": "Най-малко осем руснаци се намират на задържания в четвъртък в пристанището на Измаил руски танкер, предава  ТАСС . На официалният профил в социалната мрежа „Фейсбук“ на главният военен прокурор на Украйна Анатолий Матиос може да се види снимка, на която се различават осем паспорти на руски граждани.  \r\n \r\nУкраинската служба за безопасност по-рано в четвъртък задържа в пристанището на Измаил, Одеска област, руският танкер NEYMA, който според Киев е участвал в блокадата на украинските кораби в Керченския пролив. Съобщава се, че морският съд е навлязъл в пристанището под името NIKA SPIRIT. След като е акостирал за извършването на ремонтни дейности, на екипажа на кораба е извършен обиск, а бордът е претърсен, като към момента се говори че е възможно принудителното му задържане под стража. \r\n : Цанко Цолов", "date": "2019.07.25", "title": "ТАСС: Най-малко осем руснаци се намират на задържания в Украйна танкер"}
{"url": "http://www.focus-news.net/news/2019/07/25/2683921/afp-zaradi-goreshtinite-dvama-dushi-se-predadoha-na-politsiyata-v-belgiya.html", "text": "Наистина не е точния момент са си затворен в метален контейнер, пълен с кокаин на пристанището в Антверпен, коментира  AFP . Сряда бе един от най-горещите дни в историята на Белгия, но някак си, двама души са успели да влязат в контейнера. С повишаването на температурите, те започнали да се страхуват, че може да се задушат и в отчаян опит да се спасят се обадили на полицията, съобщиха от прокуратурата в Антверпен.  \r\n \r\nНа полицията е отнело два часа да намери точния съд, а след като органите на реда са отворили люка с извадени оръжия, двамата изтощени от жегата мъже спокойно дали ръцете си за да им сложат белезници.  \r\nРазпространено в социалните мрежи видео показва как полицията полива с вода заловените за да им помогне да нормализират състоянието си след прекараните часове в металния контейнер при температури от 40 градуса по целзий.  \r\n \r\nОфициалната версия на заловените мъже е, че са се опитвали да премахнат наркотиците. Те ще бъдат изслушани по-късно в четвъртък. Властите не са разкрили количеството на открития наркотик, но според местни медии става въпрос за хиляди килограми.  \r\n : Цанко Цолов", "date": "2019.07.25", "title": "AFP: Заради горещините двама души се предадоха на полицията в Белгия"}
{"url": "http://www.focus-news.net/news/2019/07/25/2683915/afp-goreshtinite-v-zapadna-evropa-holandiya-otchete-nov-temperaturen-rekord.html", "text": "Холандия отчете нов температурен рекорд в четвъртък на фона на продължаващите в Западна Европа жеги, предава  AFP . Метеорологичната служба на страната е съобщила, че на места термометрите са показали 41,7 градуса по целзий. Новият рекорд е поставен в източния град Деелин. Само ден преди това, в сряда, страната отчете най-високата си температура от 1944 г. насам, само за да бъде отново надмината в четвъртък.  \r\nГорещините продължават и в други европейски държави, като по-рано бе съобщено за температура от 41 градуса по целзий в Париж.  \r\n : Цанко Цолов", "date": "2019.07.25", "title": "AFP: Горещините в Западна Европа: Холандия отчете нов температурен рекорд"}
{"url": "http://www.focus-news.net/news/2019/07/25/2683919/pazardzhik-vremenno-dvizhenieto-pri-km-63-na-am-trakiya-v-posoka-sofiya-se-osashtestvyava-v-izprevarvashtata-lenta-poradi-katastrofa.html", "text": "Временно движението при км 63 на АМ \"Тракия\" в посока София се осъществява в изпреварващата лента поради пътно-транспортно произшествие. Това съобщиха от  пресцентъра на Агенция \"Пътна инфраструктура\".  Движението в района се регулира от \"Пътна полиция\". Шофьорите е необходимо да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието  на тел. 0700 130 20 в АПИ.", "date": "2019.07.25", "title": "Пазарджик: Временно движението при км 63 на АМ \"Тракия\" в посока София  се осъществява в изпреварващата лента поради катастрофа"}
{"url": "http://www.focus-news.net/news/2019/07/25/2683923/valentin-kenov-direktor-na-festivala-srebarna-pafta-v-kyustendil-festivalat-e-vazmozhnost-horata-da-se-dokosnat-do-krasotata-na-folklora-na-razlichnite-narodi.html", "text": "Международният фолклорен фестивал „Сребърна пафта” за поредна година дава възможност на хората да се докоснат до красотата и магията на фолклора на различните народи. Това каза пред  Радио „Фокус” – Кюстендил  Валентин Кенов, директор на фестивала. Петнадесетото издание ще бъде открито тази вечер с пищно дефиле по булевард „България” в Кюстендил. Фестивалът няма конкурсен характер, а цели да запази българския фолклор, бит и култура. „Той се утвърди като едно от важните събития в културния календар на Кюстендил. Създаден с цел да запазва традиционната култура и образците на фолклора на балканските народи, фестивалът всяка година разширява своите граници и приема все повече и повече посланици на фолклора от различни точки на планетата”, каза Валентин Кенов. Тази вечер пред публиката ще се представят състави от България, Сърбия, Индия и Армения. Фестивалните дни продължават на 26 и 27 юли. \r\nВенцеслав ИЛЧЕВ", "date": "2019.07.25", "title": "Валентин Кенов, директор на фестивала „Сребърна пафта” в Кюстендил: Фестивалът е възможност хората да се докоснат до красотата на фолклора на различните народи"}
{"url": "http://www.focus-news.net/news/2019/07/25/2683922/burgas-3-godishno-momchentse-e-postradalo-sled-kato-e-bilo-blasnato-ot-lek-avtomobil-na-patya-aytos-daskotna.html", "text": "3-годишно момченце е пострадало, след като е било блъснато от лек автомобил на пътя Айтос – Дъскотна в района на разклона за село Шиварово, съобщи за  Радио „Фокус“-Бургас  Цветелина Рандева, говорител на ОДМВР-Бургас. Инцидентът е станал в 15.08 часа. Лек автомобил „Фолксваген Бора“ с бургаска регистрация, управляван от 80-годишен водач от село Трънак, по неустановени до момента причини, блъска играещо край пътя 3-годишно момченце, което с частен транспорт е откарано за оказване на медицинска помощ. Детето е от семейство на дървосекачи от село Градец, община Котел. Според очевидци детето изскочило внезапно на пътя, тъй като играело в двора на наета къща без ограда, обградена с храстова растителност. \r\nДеница ДИМИТРОВА", "date": "2019.07.25", "title": "Бургас: 3-годишно момченце е пострадало, след като е било блъснато от лек автомобил на пътя Айтос – Дъскотна"}
{"url": "http://www.focus-news.net/news/2019/07/25/2683927/stara-zagora-sazdava-se-vremenna-komisiya-kam-obshtinskiya-savet-zaradi-stroitelen-kazus-v-kv-kazanski.html", "text": "Над 80 бяха предложенията, които влязоха в дневния ред на юлското редовно заседание на Общински съвет-Стара Загора. Това съобщиха от пресцентъра на  Общината . Дебати предизвика предварително съгласие за издаване на разрешение за изработване на проект за изменение на Подробен устройствен план (ПУП) - План за застрояване на УПИ V-7150, кв. 326 в кв. „Казански“ и неговата замяна с друг. Съветниците не подкрепиха така внесеното от администрацията предложение, което включваше замяна на спорния имот с друг в центъра на града. По време на заседанието и след дебатите, кметът Живко Тодоров инициира създаване на Временна комисия, която да намери най-доброто решение на създалия се казус със строеж в старозагорския квартал. \r\n„Имаме нужда от сближаване на позициите на строителите и Общината. Става дума за имот,  частна собственост, с издадено разрешение за строеж. Хората очакват от нас – заедно да решим въпроса. Не бива да се отлага във времето“, коментира кметът Живко Тодоров. Като най-добър и справедлив начин за решаване на проблема със строежа на сграда в старозагорския квартал градоначалникът изведе създаването на Временна комисия, съставена от представители на администрацията и общински съветници. Местният парламент излъчи петима свои представители – Бойчо Биволарски, който ще бъде нейн председател, както и Пламен Русев, Явор Гънчев, Румен Димитров и Михаил Михайлов. Комисията ще разполага с 30 дни, за да намери вариант, който да удовлетворява страните по създалия се проблем. \r\n„Този казус не търпи отлагане, защото хората протестират, а предприемачът има нужните разрешения и още утре може да започне работа“, подчерта Живко Тодоров. \r\nПо време на заседанието, с 45 гласа „За“ бе избран за временно изпълняващ длъжността кмет на село Яворово Жечо Жечев. Той зае мястото на подалия оставка Райчо Стоев и ще изпълнява функциите до провеждането на местните избори през октомври. \r\nОбщинският съвет подкрепи предложението на кмета Живко Тодоров за изкупуване на частни улици на територията на бившия Азотно-торов завод в Стара Загора. \r\nСъветниците приеха и промяна в инвестиционната програма и вътрешни компенсирани промени по бюджета на Общината. Предвидено е на новите кръгови кръстовища на бул. „Славянски“ да бъдат изградени автоматични напоителни системи за поддържане на растителността. Средства ще бъдат преразпределени и към финансиране на спортен клуб по борба „Берое“ за изграждане на трибуна с 300 седящи места.  По този начин ще бъде облекчена натовареността и графика на другите спортни зали в града при провеждане на официални състезания. Средствата са осигурени от преструктуриране на разходите за спортния календар. Неотложен ремонт ще подобри състоянието на Народно читалище „Искра“ в село Хан Аспарухово. Ще бъде закупена и нова климатична система, обхващаща 3-тия етаж на сградата на общинска администрация, както и необходимо оборудване за билетния център на „Тролейбусни и автобусни превози“ ЕООД. Преразпределението на бюджета включва още и допълнителни 8 хил. лева за подпомагане на двойки с репродуктивни проблеми, подали документи при обявения втори прием. \r\nПриета бе и Наредба за изменение и допълнение на Наредбата за определянето и администрирането на местните данъци на територията на община Стара Загора. Промяната касае данък върху недвижим имот, находящ се в курортно селище, който за съответната година не е основно жилище и не е отдаден под наем или регистриран като място за настаняване според Закона за туризма. Съобразно дейставащия към 1 януари 2019г. текст на Закона с изменение на местната наредба в края на месец януари, за село Старозагорски минерални бани бе приет нов размер на налога, спрямо изискванията на законодателя - данък в размер от 5 до 7 на хиляда върху данъчната оценка на недвижимия имот. За Старозагорски бани бе определен минималният законов размер. Този начин на облагане следваше да се прилага от 2020г., тъй като в Закона не бе предвидена разпоредба, даваща възможност определянето на размера за 2019г., да се извърши през януари същата година. На днешното си заседание, Общинският съвет прие размерът на данъка върху имоти в селището да се определя с размер на 1,45 на хиляда върху данъчната оценка на недвижимия имот . \r\nС приемането на промени в Наредба за определянето и администрирането на местните такси и цени на услуги на територията на община Стара Загора бе уредена възможността за предоставяне на общинските спортни обекти под наем и размера на таксите за тях.  Друга гласувана днес промяна касае заплащането на таксите за посещения на деца в ясли и детски градини. Няма да се заплаща за времето, през което детето отсъства (но не повече от един месец), при условие, че родителите или настойниците предварително писмено са уведомили директора на детското заведение. В този случай таксата ще се изчислява на база на присъствените дни в месеца. \r\nС 47 гласа „За“, бе взето решение за придобиване на мястото на сградата на бившото отрезвително, като инвестиционното намерение е изграждане на паркинг.   \r\nСъветниците подкрепиха и възстановяване на паметника и надписа, намиращи се в двора и на фасадата на Мавзолея костница „19-юлий 1877 година“ в първоначалния им вид. \r\nС мнозинство бе гласувана Актуализирана бюджетна прогноза за местните дейности в периода 2020-2022 г. \r\nПо време на юлската сесия бе отпусната субсидия за финансово подпомагане на „Специализирана болница за активно лечение на пневмофтизиатрични заболявания – Стара Загора“ ЕООД. Актуализиран бе и списъкът на средищните училища и детски градини за следващата учебна година, както и дофинансиране на маломерните паралелки. \r\nСедем общински съветника влязоха в комисия за провеждане на конкурс за избор на управител на Медицински център „Дерма Гард“ – Стара Загора. \r\nВ дневния ред на редовното заседание на местния парламент гласувани още бяха отчетът за дейността на Общинския съвет, както и анализ на сигналите до обществения посредник. \r\nЗа срок от пет години бе отдадено помещение в ТД „Мересев“ на СНЦ „Брат за брата“. \r\nПреименуван бе централният корт на Общинския тенис комплекс. Той ще носи името на „Арх. Иван Георгиев“.", "date": "2019.07.25", "title": "Стара Загора: Създава се временна комисия към Общинския съвет заради строителен казус в кв. „Казански“"}
{"url": "http://www.focus-news.net/news/2019/07/25/2683925/blagoevgrad-edinstvenata-tsarkva-v-nevrokopskata-eparhiya-s-imeto-na-sv-anna-namirashta-se-v-selo-garmen-otbelyazva-hramoviya-si-praznik.html", "text": "Единствената църква в Неврокопската епархия с името на св. Анна, намираща се в село Гърмен, отбелязва храмовия си празник, предаде репортер на  Радио „Фокус“ – Пирин . Светата обител е съградена по проект на арх. Васил Петров, а първата копка е направена на 6 юни 1993 г. Църквата е трикорабна, кръстокуполна, с открита галерия от северозапад, запад и югозапад. В западния ѝ край се издига камбанария. Иконостасът е с 4 реда икони. Повечето от тях са пренесени от полуразрушената църква „Св. Георги“ в старото село. Официалното освещаване на църквата е направено на 25 юли 2004 г. – денят, в който Православната църква възпоменава успението на св. Анна, майка на Пресвета Богородица. Първоначално храмът е трябвало да носи името „Св. Георги Победоносец“, но по предложение на тогавашния Неврокопски митрополит Натанаил новата църква е наречена „Св. Анна“. \r\nЛивия НИНОВА", "date": "2019.07.25", "title": "Благоевград: Единствената църква в Неврокопската епархия с името на св. Анна, намираща се в село Гърмен, отбелязва храмовия си празник"}
{"url": "http://www.focus-news.net/news/2019/07/25/2683924/pazardzhik-nyama-postradali-pri-katastrofata-na-63-km-na-am-trakiya.html", "text": "Няма сериозно пострадали хора при катастрофа на 63 км на АМ „Тракия“ в посока София. Това съобщиха за  Агенция „Фокус“  от  ОДМВР – Пазарджик . Пътнотранспортно произшествие е между лека кола и товарен автомобил. Нанесени са само материални щети. В резултат на инцидента има затруднение на движението в този участък, тъй като се извършва само в едната пътна лента. На място са изпратени екипи на \"Пътна полиция\", които да регулират движението. От полицията апелират шофьорите да шофират с повишено внимание и с доста по-ниска скорост в този участък", "date": "2019.07.25", "title": "Пазарджик: Няма пострадали при катастрофата на 63 км на АМ „Тракия“"}
{"url": "http://www.focus-news.net/news/2019/07/25/2683931/kmetat-na-sofiya-yordanka-fandakova-shte-proveri-remonta-na-yuzhnoto-platno-na-bul-balgariya-na-26-yuli.html", "text": "Кметът на София Йорданка Фандъкова ще провери ремонта на южното платно на бул. „България“ от 10.00 часа на 26 юли, петък. Това съобщиха от пресцентъра на  Столична община . В момента се изпълнява рехабилитация на южното пътно платно на булеварда в участъка от бул. „Черни връх“ до бул. „Акад. Иван Гешов“.  \r\nПроверката ще започне от след кръстовището с бул. „Черни връх“ ( до „Макдоналдс“).", "date": "2019.07.25", "title": "Кметът на София Йорданка Фандъкова ще провери ремонта на южното платно на бул. „България“ на 26 юли"}
{"url": "http://www.focus-news.net/news/2019/07/25/2683920/kardzhali-oblastnata-epizootichna-komisiya-zasedava-za-vtori-pat-tozi-mesets-obstanovkata-v-rayona-e-spokoyna-no-institutsiite-sa-v-gotovnost.html", "text": "Областната епизоотична комисия заседава за втори път този месец. Това съобщиха от  пресцентъра на Областната администрация-Кърджали . Обсъдено е разпространението на заболяването африканска чума по свинете и усложняването на ситуацията в крайдунавските райони. Комисията е отчела, че обстановката в област Кърджали е спокойна, но вниманието на институциите е повишено. Докладвано е, че се извършват дезинфекции на крайпътните зони за отдих и местата, на които туристите изхвърлят хранителни отпадъци. Почистват се с препарати и пунктовете за смет по републиканската пътна мрежа. Изсичат се храстите край пътните артерии, за да не попадат боклуци в сервитута им. Контролират се отсечките с най-интензивен трафик. Прави се дезинфекция на всички автомобили, преминаващи през ГКПП „Маказа“. Ловните дружинки следят популацията на дивите прасета, които са около 2 000 в целия регион. „За щастие в областта няма промишлени свинекомплекси, а прасетата в личните стопанства са единици, но трябва да сме максимално бдителни и да вземем всички необходими мерки за превенция и контрол“, подчертал е областният управител Никола Чанев. Директорът на Агенцията по храните д-р Георги Грозев е предупредил, че всеки случай на намерен труп на диво прасе следва да бъде докладван и изследван за наличие на вируса, който е силно устойчив и се пренася чрез храни и животински отпадъци, а лечение за жалост няма. В Епизоотичната комисия членуват службите на БАБХ, РЗИ, ОПУ, РДГ, Гранична полиция, МВР, Пожарната, ОД „Земеделие“, ДАИ, ЛРС. До края на кризата тя ще заседава редовно и ще следи за изпълнението на мерките, приети от МЗХ, като си партнира с общините, горските и ловните стопанства", "date": "2019.07.25", "title": "Кърджали: Областната епизоотична комисия заседава за втори път този месец, обстановката в района е спокойна, но институциите са в готовност"}
{"url": "http://www.focus-news.net/news/2019/07/25/2683926/haskovo-trenyori-i-rakovoditeli-na-sportni-klubove-nastoyavat-za-remont-na-stadion-mladost-i-sportna-zala-druzhba.html", "text": "Писмо с настояване да бъдат ремонтирани стадион „Младост“ и спортна зала „Дружба“ са входирали в Община Хасково представители на 9 спортни клуба. Това съобщиха от пресцентъра на  Общината . Писмото е адресирано до председателя на Общински съвет - Хасково Таня Захариева и кмета на Община Хасково Добри Беливанов. \r\nВ писмото се казва: „Обръщаме се към Вас като към управници, които до сега сме вярвали, че имат отношение към спорта. Молим Ви в предстоящото заседание на Общински съвет - Хасково на 26 юни 2019 година да включите като точка в Дневния ред  касаеща ремонта на двете емблематични за Хасково спортни съоръжения - зала „Дружба“ и стадион „Младост“. Ние като треньори на спортни клубове, които осъществяват дейност в тези спортни обекти, сме притеснени за здравето на децата трениращи в залата и на стадиона. Всички знаем, че стадиона не отговаря на никакви изисквания за подобно съоръжение. Зала „Дружба“ се наводнява почти при всеки дъжд, седалките са овехтели, всички помещения се нуждаят от ремонт, а цялата зала от сериозно цялостно обновяване. През последните години се направиха частични ремонти на покрива на зала „Дружба“ и на залата по борба на стадион „Младост“, но това решава само в някаква степен проблема. Обръщаме внимание, че е проблемна и електрическата система на залата, само специалисти могат да кажат доколко тя крие опасности. Не искаме да Ви занимаваме с битовизми, но санитарните възли и баните също не отговарят на съвременните изисквания. Стана ясно, че Община Хасково има възможност да получи средства по кредитна линия за ремонта на двете съоръжения. Вие сте хората, които се надяваме да подтиснат политическите си страсти и сметки и да решат един дългогодишен проблем на хасковските спортни бази. \r\nОмръзна ни от лъжливи обещания, че този или следващ кмет ще направят ремонти отлагани десетилетия, омръзна ни за всяка предизборна кампания едно от основните обещания да бъде ремонт на спортните бази. Сега виждаме възможност това да се случи наистина. Тези обновени спортни бази ще бъдат не за политиците, а за обикновените деца на Хасково, които ги заслужават. Убедени сме, че Община Хасково може и трябва да поеме този ангажимент към младите си хора. \r\nНадяваме се на вашата трезва мисъл и мъдро управническо решение да разрешите ремонта на спортните бази“. \r\nПод писмото са имената на Георги Александров директор АФК „Хасково“, Илиян Киряков - ФК „Хасково 1957“,Емил Ангелов - ФК „Хасково 1924“, Димитрия Найденова - СК „Атлетик“, Теменуга Илиева - КА „Виолена“, Петър Хаджиангелов БК „Севдалин Василев“,Живко Архондев - СК „Бяла мечка“, Димитрина Алексиева - КГС „Юнак“, А. Урумов и С. Урумов - ФК - „Урума. \r\nПисмо с подобно искане е входирано в Община Хасково и на 22 юли 2019 година от Митко Маринов, председател на ОС на БФС - Хасково. Според Маринов стадион „Младост“ не е безопасен за децата, трениращи там. Той не отговаря на минимални критерии, стандарти-свързани с безопасността, сигурността, здравни и хигиенни норми. Проблем е липсата на съблекални и лошото състояние на тревното покритие. \r\nВ писмото се казва: „Поради условията, които предлага стадион „Младост“ е налице отказ на отборите в Хасковска област, Старозагорска и Пловдивска да играят на него. Уведомяваме ви, че Зоналният съвет на БФС - Пловдив и Областен съвет на БФС - Хасково ще свикат лицензионна комисия, на която предстои да се вземе решение да не се провеждат футболни срещи през предстоящите сезони, докато Община Хасково не вземе необходимите мерки за осигуряване на безопасност и добри условия, да осъществи спешна ремонтна дейност. \r\nИскрено се надяваме, че Общински съвет - Хасково ще одобри ремонт на стадион „Младост“, състоянието на стадиона е недопустимо за областен град като град Хасково“.", "date": "2019.07.25", "title": "Хасково: Треньори и ръководители на спортни клубове настояват за ремонт на стадион „Младост“ и спортна зала „Дружба“"}
{"url": "http://www.focus-news.net/news/2019/07/25/2683928/deutche-welle-donald-tramp-nalozhi-veto-varhu-ogranicheniyata-na-orazheyni-dostavki-za-sauditska-arabiya.html", "text": "Американският президент Доналд Тръмп наложи вето върху три проектозакона на Конгреса, които биха блокирали американски оръжейни доставки за милиарди долари за Саудитска Арабия, предава англоезичната редакция на  Deutsche Welle .  \r\nУсилията на Конгреса са отговор на действията на американската администрация, която за да заобиколи нужната проверка на последната продажба за Рияд на стойност 8,1 млрд. долара, въведе временно извънредно положение. Всяка сделка за продажба на оръжия трябва да премине през Конгреса и получи неговото одобрение, но държавният секретар Майк Помпео заяви, че смята да избегне това чрез обявяване на извънредно положение в сферата на националната сигурност. Първият дипломат на Вашингтон оправда решението си като посочи заплахата от Иран в Близкия изток. Агенцията припомня, че Саудитска Арабия и Обединените Арабски емирства са главните противници на Техеран в региона. \r\n \r\nПредседателят на Комисията за външни работи към Конгреса Елиън Енгел нарече това „шамар в лицето“ на американския парламент и обвини администрацията на Тръмп в използването на Иран за „удобно извинение“.  \r\n \r\nПродажбата на оръжия за Саудитска Арабия и нейните съюзници е деликатна тема в САЩ след убийството на Джамал Хашоги – репортер на Washington Post. Рияд води и коалиция за интервенция в гражданската война в Йемен, която според ООН е причина за създаването на най-голямата хуманитарна криза в световен мащаб.  \r\nВ писмо обясняващо неговото вето, Тръмп заяви, че „повече, не по-малко, цивилни ще пострадат“ без ценното американско оръжия. Той също така определи Саудитска Арабия като „стената срещу злите действия на Иран и неговите протежета в региона“. \r\n : Цанко Цолов", "date": "2019.07.25", "title": "Deutche Welle: Доналд Тръмп наложи вето върху ограниченията на оръжейни доставки за Саудитска Арабия"}
{"url": "http://www.focus-news.net/news/2019/07/25/2683917/montana-v-zemlishteto-na-selo-dolno-linevo-obshtina-lom-e-otkrito-martvo-divo-prase-zarazeno-s-virusa-na-afrikanskata-chuma.html", "text": "В землището на село Долно Линево, община Лом, е открито диво прасе, заразено с вируса на африканската чума, съобщиха за  Радио „Фокус“ – Видин  от Областната дирекция по безопасност на храните (ОДБХ) в Монтана. Проба от мъртвото диво прасе е изпратена в лаборатория в София и резултатът е положителен. В Монтанска област това е първият случай на африканска чума. От ОДБХ съобщиха, че се изчаква решение на Министерството на земеделието, храните и горите. Предстои прасетата в три километровата зона да бъдат евтаназирани. В района няма свинеферма, домашни прасета се отглеждат само в задния двор от  местните жители. \r\nАнна ЛОЗАНОВА", "date": "2019.07.25", "title": "Монтана: В землището на село Долно Линево, община Лом, е открито мъртво диво прасе, заразено с вируса на африканската чума"}
{"url": "http://www.focus-news.net/news/2019/07/25/2683934/dobrich-ostavat-broeni-minuti-do-sreshtata-s-golyamata-futbolna-legenda-hristo-stoichkov-v-kavarna.html", "text": "Легендарният футболист Христо Стоичков вече е в Каварна и само броени минути делят почитателите на футбола до срещата с него. Това съобщиха от пресцентъра на  Община Каварна . На стадион „Калиакра“ от 18.00 часа всеки желаещ ще има възможност да вземе личен автограф и да се снима с Камата и Златната топка. \r\nПо-рано през деня на специална пресконференция с местни и регионални медии кметът на Каварна Нина Ставрева приветства Легендата Христо Стоичков. По време на срещата тя му подари авторска месингова скулптура на Хан Аспарух и тениска с логото на кампанията „Да спортуваш е модерно“. Специален подарък получи и госпожа Ставрева – червена тениска с номер „8“ и малка реплика на златната топка. \r\nПо време на посещението си в кабинета на кмета носителят на Златната топка остави своя автограф и върху тениска с надпис на инициативата на Каварна „Да спортуваш е модерно“, на която своите подписи са оставили и спортисти като Тервел Пулев, Йордан Йовчев и Ренета Камберова.   \r\n„Очакваме Ви на стадион „Калиакра“ от 18.00 часа“, посочват още от Общината.", "date": "2019.07.25", "title": "Добрич: Остават броени минути до срещата с голямата футболна легенда Христо Стоичков в Каварна"}
{"url": "http://www.focus-news.net/news/2019/07/25/2683932/veliko-tarnovo-nov-model-elektricheski-avtobus-predstaviha-v-grada-za-prav-pat-obshtestven-transport-premina-po-ulitsite-na-kv-varusha.html", "text": "Нов модел електрически автобус представиха в старата столица. Превозното средство е пригодено както за големи, така и за средни и малки населени места. Изключително маневрено и икономично е. Това обобщи управителят на фирмата – вносител Николай Недялков, предаде репортер на  Радио „Фокус“ – Велико Търново .  Автобусът е 22-местен, а акумулаторът му издържа до 200 км с едно зареждане. Кметът на старопрестолната община инж. Даниел Панов също участва в презентацията, като определи маршрута. Така за пръв път обществен транспорт достигна труднодостъпния кв. „Варуша“. „Бъдещето е в екологичния транспорт. Във Велико Търново няма завишение на фини прахови частици и замърсяване на въздуха, но политиката на Общината е да бъде променен градския транспорт, за да избегнем бъдещи проблеми. По проекта за интегриран градски транспорт е одобрено купувано на три електробуса. Идеята е те да се използват основно за придвижване на туристи от двата нови паркинга, които ще изградим, до хотелите в старата част. Разбира се, предвиждаме да осигурим такива и за нови градски линии до кв. „Варуша“, където сега няма обществен транспорт“, обобщи още кметът. Той уточни, че проектът е одобрен и подписан. Специалистите вече са започнали работа, а първите резултати се очакват още през следващата година. \r\n \r\nЛуиза ТРАНЧЕВА", "date": "2019.07.25", "title": "Велико Търново: Нов модел електрически автобус представиха в града, за пръв път обществен транспорт премина по улиците на кв. „Варуша“"}
{"url": "http://www.focus-news.net/news/2019/07/25/2683933/ep-filmova-nagrada-luks-2019-koi-sa-finalistite-koito-se-sastezavat-za-kinonagradata-na-parlamenta.html", "text": "Трите филма, които се състезават за филмовата награда „ЛУКС“ на Европейския парламент през 2019 г. са: „Нерешеният случай Хамаршьолд“, „Господ съществува, името й е Петруния“ и „Кралството“, това съобщиха от  Пресцентъра на ЕП \r\nТрите филма финалисти за годишната филмова награда „ЛУКС“ на Европейския парламент бяха официално представени на пресконференция в Рим на 23 юли:  \r\n1. „Нерешеният случай Хамаршьолд“ (Cold Case Hammarskjöld) (копродукция на Дания/Норвегия/Швеция/Белгия/Великобритания/Германия) - режисьор Мадс Брюгер  \r\n2. „Господ съществува, името й е Петруния“ (Господ постои, името ѝ е Петрунија) (копродукция на Северна Македония/Белгия/Словения/Хърватия/Франция) - режисьор Теона Стругар Митевска  \r\n3. „Кралството“ (El reino) (копродукция на Испания/Франция) - режисьор Родриго Сорогойен  \r\n \r\n „Нерешеният случай Хамаршьолд“   \r\nДаг Хамаршьолд загива при съмнителни обстоятелства в самолетна катастрофа през 1961 г., пътувайки за среща по преговорите за разрешаване на конфликта в Катанга, Конго, в който са били засегнати значителни икономически интереси. Шведският генерален секретар на ООН е бил прогресивен политик, който е имал за цел да не позволи на западни страни като Великобритания и Франция да възстановят влиянието си в Африка, след като техните колонии там са придобили независимост. Бавното развитие на сюжета в документалния филм на Мадс Брюгер хвърля светлина върху мистерията по смъртта на Даг Хамаршьолд. За трети път в историята на наградата „ЛУКС“ документален филм е сред финалистите.  \r\n \r\n „Господ съществува, името й е Петруния“  \r\nКакво се случва, когато една жена участва в едно по традиция мъжко състезание и успява да открие светия кръст, който православен свещеник хвърля в река? Петруния прави точно това и разгневява както мъжете, така и свещеника, който въвлича в случая полицията. Макар и да не се определя като феминистка, Петруния отказва да се поддаде на исканията да върне кръста и решава се бори за равни права. „Защо да нямам право на година щастие?“ - пита тя, тъй като „наградата” за победителя в състезанието символизира именно това.  \r\n \r\n „Кралството“   \r\nКолко далеч би стигнал някой, за да се задържи на власт? Този наситен с адреналин трилър изследва политическата корупция. Той разказва историята за края на кариерата на успешен политик, чието благосъстояние се дължи на престъпен и незаконен бизнес, като с това застрашава да разруши имиджа на партия си, след като вестник публикува разследване за корупционните му дейности. Пригответе се за горчиви спорове, напрегнати автомобилни преследвания и сблъсъци с разследващи медии.  \r\n \r\nФилмовата награда на Парламента „ЛУКС“ подпомага европейски филми да се разпространяват извън националните си граници. С подкрепата на Европейския парламент ще бъдат осигурени субтитри на трите филма финалисти на всички 24 официални езика на ЕС. Това ще позволи тяхното прожектиране из цяла Европа в рамките на Филмовите дни „ЛУКС“ през есента.  \r\nФилмът победител ще бъде избран от членовете на ЕП и обявен по време на пленарната сесия на 27 ноември в Страсбург. Той ще бъде допълнително адаптиран за хора със зрителни и слухови увреждания и ще получи подкрепа за разпространение на международната сцена.  \r\nТрите филма в конкурсната програма са част от официалната селекция на филмовата награда „ЛУКС“ 2019, която беше представена на Международния филмов фестивал в Карлови Вари на 30 юни.  \r\n \r\nВ самото начало на месец декември предстоят традиционните прожекции с вход свободен на трите филма финалисти за наградата „ЛУКС“ на Европейския парламент. Филмовите дни „ЛУКС“ ще се проведат в редица български градове и се организират от Бюрото на ЕП в България в партньорство със София Филм Фест. Очаквайте подробности за местата и датите на прожекциите през есента.", "date": "2019.07.25", "title": "ЕП: Филмова награда „ЛУКС“ 2019: кои са финалистите, които се състезават за кинонаградата на Парламента"}
{"url": "http://www.focus-news.net/news/2019/07/25/2683937/kremena-chilikova-mirg-burgas-kameno-prioritetite-ni-sa-povishavane-na-konkurentosposobnostta-v-sektor-ribarstvo-rabotni-mesta-i-razvivane-na-choveshkiya-potentsial.html", "text": "Местната инициативна рибарска група (МИРГ) „Бургас-Камено“ е създадена от 2017 г. Това е едно местно публично партньорство между публични, стопанския и нестопанския сектор, като нашата територия, нашата територия, която обхваща е ж. к. „Меден рудник“, кв. „Победа“, селищното образование Ченегене скеле, селата Маринка, Извор, Димчево и Твърдица и цялата територия на община Камено. Основни приоритети в нашата стратегия са повишаването на конкурентоспособността на предприятията в сектор „Рибарство и аквакултури“ и създаването на нови работни места, съхраняването на местното културно историческо и природно наследство в региона, развиването на човешкия потенциал и изграждането на капацитет за участие и изпълнение на проекти. Това каза пред журналисти Кремена Чиликова – изпълнителен директор на МИРГ „Бургас-Камено“ по повод обявената процедура за подбор на проектни предложения № BG14MFOP001 – „Преработване на продуктите от риболов и аквакултури, предаде репортер на  Радио „Фокус“-Бургас . „В нашата стратегия имаме 6 мерки, които планираме да открием, тази година и следващата, първата е отворена за кандидатстване – преработката на продуктите от риболов и аквакултури в МИРГ „Бургас-Камено“, каза още тя и добави, че основните цели са да се модернизират предприятията, като се намали вредното въздействие върху околната среда и емисиите от парникови газове, парни вещества, намаляването на отпадъците и шума, да се разработват нови продукти, процеси, услуги, производствени и управленски процеси, да се разшири асортимента на предлаганите продукти, да се подобрят условията на труд на работещите в предприятието и да се добави стойност и пълно оползотворяване на собствената аквакулутра, тъй като ресурсът е много ограничен и да може максимално да се използват наличните от рибарството и аквакулурите.  \r\n„Дейността трябва да бъде осъществявана на нашата територия, т.е. фирмите трябва да са регистрирани на нашата територия. Идеята е ние да стимулираме местните малки и средни фирми. Нашата дейност е насочена към нови и съществуващи предприятия, които се занимават с преработка на риба и аквакултури. Дейностите, които ще подкрепим, това са инвестиции, които допринасят  за реализирането на икономия на енергия на намаляване въздействието върху околната среда“, заяви Чиликова и добави още, да се подобри безопасността, хигиената, здравето и условията на труд, които са свързани с преработката на всички странични продукти, които се получават в резултат на основната дейност от преработката. „За аквакултурите, за мидите и рапаните, голям проблем е отпадъкът – черупките. Ние ще финансираме и такъв вид дейности, които преработват отпадъчни продукти, свързани с преработваните продукти от биологични аквакултури и инвестиции, които водят до подобряване на продукти, процеси и организационни и управленски системи. Общият размер, който сме предвидели за тази помощ, е малко над 293 хил. лева, като от тях 249 000 лева са средства от европейския фонд за морско дело и рибарство, а 44 хил. лева са национално съфинансирани. Финансираме до 50 на 100 от одобрените реално извършени разходи като минималният размер на един проект е 19 558 лева, а максималният е 97 791 лева“, каза още Чиликова. \r\nДеница ДИМИТРОВА", "date": "2019.07.25", "title": "Кремена Чиликова, МИРГ „Бургас-Камено“: Приоритетите ни са повишаване на конкурентоспособността в сектор „Рибарство“, работни места и развиване на човешкия потенциал"}
{"url": "http://www.focus-news.net/news/2019/07/25/2683929/afp-boris-dzhonsan-shte-razgovarya-s-zhan-klod-yunker-po-telefona.html", "text": "По-късно в четвъртък новият премиер на Великобритания Борис Джонсън ще разговаря с председателя на Европейската комисия Жан-Клод Юнкер, това съобщиха от Брюксел, предава  AFP . \r\nДжонсън положи клетва в сряда и вече определи сключената от предишния премиер сделка за Брекзит като „неприемлива“. Говорителят на Юнкер Мина Андреева заяви, че двамата ще разговарят в 17:45 местно време (18:45 българско време).  \r\n : Цанко Цолов", "date": "2019.07.25", "title": "AFP: Борис Джонсън ще разговаря с Жан-Клод Юнкер по телефона"}
{"url": "http://www.focus-news.net/news/2019/07/25/2683938/izvestiya-oshte-edno-popadenie-v-tselta-tramp-poluchi-nov-shef-na-pentagona.html", "text": "Кандидатурата на Марк Еспър за нов министър на отбраната бе одобрена от американския Сенат. Това решение не е изненадващо, коментира вестник  “Известия“ . След изборите през ноември, Републиканската партия получи по-силна позиция в горната камара на Конгреса, така че одобрението на предложения от Тръмп кандидат бе очаквано. \r\n \r\nСамо че 55-годишният Еспър трябваше да се тревожи за предшестващото изслушване в Конгреса, което не рядко завършва с главоболия за кандидат-министрите, които трябва да отговарят на въпроси на конгресмени и дават редица обещания за да получат подкрепа. \r\n \r\nНеговата биография е публикувана в сайта на американското министерство на отбраната. Той е човек, завършил знаменитата академия West Point и учил в Харвард и университетът „Джордж Вашингтон“. Министърът има и военен опит – участвал е в първата война в Персийския залив (1990-91 г.) и служил общо 10 години в армията. Допълнителна служба има и в редиците на Националната гвардия. Еспър е женен от 30 години и има три деца.  \r\n \r\n Балансирано лоби \r\nЕспър се намесва по-късно в живота си в политиката и бизнеса. Работил е в консервативни проучвателни агенции и е бил асистент на сенатор Фред Томпсън, когато той се кандидатира за президент. До 2017 г. е бил ръководител на връзките на корпорацията Raytheon с правителството. Което изглежда означава, че в продължение на години е лобирал за интересите на един от най-големите партньори на Пентагона, който има доставки за десетки и стотици милиарди долари.  \r\n \r\nИменно в този момент се е заинтересувал и от политика. Първоначално е бил от Демократическата партия, след което се оказал в тяхна опозиция. Еспър е подписал документ, забраняващ му да взема решения що се отнася до компанията, която е била негов бивш работодател, а договорените от него решения между Raytheon и Пентагона изтичат през ноември. Той обаче отрече обвиненията, че ще опита да лобира за нея в бъдеще.  \r\n \r\nСамо че промотирането  на фирмени интереси чрез скрити лобисти и високопоставени официални лица от дълго време е практика в САЩ, макар и обявено за извън закона. Много е възможно компанията, чийто сделки са трети по стойност за Пентагона след Боинг и Локхийд Мартин, да има нещо общо с избирането на Еспър. Колко може да се въздържи Еспър от поставяне на преден план на интересите на  Raytheon е трудно да се каже и тепърва ще проличи.  \r\n \r\n Липса на кадри \r\nОтношенията между военно-индустриалния комплекс и хората, които са кандидати за високи постове не е нещо ново. Предшественикът на Еспър, Патрик Шанахан, е работил доста време за Боинг. Шанахан обаче никога не е предлаган да бъде министър на отбраната, той временно заемаше поста. Затова е доста интересно новият шеф на Пентагона да е открито лобист за голяма корпорация.  \r\n : Цанко Цолов", "date": "2019.07.25", "title": "„Известия“: Още едно попадение в целта: Тръмп получи нов шеф на Пентагона"}
{"url": "http://www.focus-news.net/news/2019/07/25/2683942/kyustendil-s-normalna-intenzivnost-e-trafikat-po-patishtata-v-oblastta.html", "text": "Кю нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Движението по автомагистрала „Струма“,главен път Е-79 и пътя Радомир – Кюстендил – ГКПП  „Гюешево” се осъществява без проблеми. По пътя Кюстендил – Дупница в района на град Дупница движението се осъществява  в една лента поради ремонт на мост над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. \r\nВенцеслав ИЛЧЕВ", "date": "2019.07.25", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/07/25/2683940/ivan-kirkov-rayonna-prokuratura-burgas-ednata-vazrastna-zhena-zhertva-na-telefonna-izmama-e-predala-sumata-ot-600-lv-drugata-podgotvila-za-davane-2000-lv.html", "text": "Едната възрастна жена, жертва на телефонна измама, е предала сумата от 600 лв. Това каза по време на брифинг по повод две разкрити телефонни измами с пострадали възрастни граждани Иван Кирков, административен ръководител на Районна прокуратура – Бургас, предаде репортер на  Радио „Фокус“ – Бургас . По думите му другата възрастна жена, жертва на телефонна измама, е подготвила за даване сумата от 2000 лв. „Благодарение усилията на ОДМВР – Бургас са били предотвратени действията по отдаването на втората сума“, отбеляза Кирков. Той добави, че извършителите от град Ветово, област Русе, са братя и са осъждани за телефонни измами и за други престъпления. „Първоначалната правна квалификация, по която те ще бъдат привлечени, е престъпление по чл. 210 ал. 1 т.1, във връзка с чл.209, ал.1, във връзка с 1 чл. 20, ал. 2, във връзка с чл. 26, ал. 2 от НК. Касае се за две измами, извършени при условията на продължавано престъпление. За тази квалификация Наказателния кодекйс предвижда наказание „лишаване от свобода“ от 1 до 8 години. Другите три лица, които са задържани, живеят на територията на Бургас. Само единият от тях е осъждан, но към момента също се счита за неосъждан“, посочи още Кирков. По думите му такива лица са много трудни за установяване и задържане, тъй като в 100 % от случаите използват мобилни оператори на други държави и така локалиозрането им е трудно. „Освен тези две досъдебни производства, които се водят на територията на област Бургас, има наличнии още 5 досъдебни производства, по които е установена съпричастност на тези лица. В момента се работи по документиране на тяхната престъпна дейност, като за общо 7-те досъдебни производства размера на нанесените вреди от лицата възлиза на около 60 000 лева, т.е. ще преминат в категорията „нанесени щети в големи размери.Всичко това се е случило благодарние на ОДМВР – Бургас и Районна прокуратура – Бургас“, отбеляза Иван Кирков. Извършителите са задържани за срок от 48 часа и предстои да бъде разгледана мярката им за неотклонение. \r\nМария ПОПЧЕВА", "date": "2019.07.25", "title": "Иван Кирков, Районна прокуратура – Бургас: Едната възрастна жена, жертва на телефонна измама, е предала сумата от 600 лв., другата подготвила за даване 2000 лв."}
{"url": "http://www.focus-news.net/news/2019/07/25/2683941/st-komisar-nikola-panchev-odmvr-dobrich-na-teritoriyata-na-oblastta-pri-spetsializirana-aktsiya-sa-provereni-nad-500-litsa-i-nad-300-avtomobila-ima-11-zadarzhani.html", "text": "На територията на област Добрич е проведена специализирана полицейска акция. Проверени са над 500 лица, над 300 автомобила. Към настоящия момент има 11 задържани лица за различни видове нарушения и престъпления. Това съобщи пред журналисти директорът на Областната дирекция на МВР (ОДМВР) в Добрич старши комисар Никола Панчев, предаде кореспондентът на  Радио „Фокус” . Действали са представители на Специализираната прокуратура, жандармерия, съвместно с ОДМВР - Добрич. Едно от лицата е заподозряно за извършване на престъпление вчера – блудство. Задържан е в момент на извършване на престъплението. Полицейската спецакция е осъществена паралелно с тази, при която са задържани четирима души по подозрение за участие в организирана престъпна група, извършила данъчни престъпления, уточни ст. ком. Панчев. Той не посочи подробности за останалите нарушения, за които има задържани. Извършват се също проверки, свързани с придвижването на животни заради Африканска чума по свинете (АЧС). Действа се превантивно срещу незаконното придвижване на прасета, заяви директорът на ОД на МВР в Добрич. Проверени са били няколко камиона на свинекомплекси, установено е, че при тях има добра защита за биосигурност. Към момента на територията на областта няма констатирано огнище на заболяването африканска чума по свинете. \r\nЖулиета НИКОЛОВА", "date": "2019.07.25", "title": "Ст. комисар Никола Панчев, ОДМВР-Добрич: На територията на областта при специализирана акция са проверени над 500 лица и над 300 автомобила,  има 11 задържани"}
{"url": "http://www.focus-news.net/news/2019/07/25/2683936/inzh-daniel-panov-kmet-na-veliko-tarnovo-do-kraya-na-godinata-shte-kandidatstvame-po-proekt-za-podobryavane-kachestvoto-na-vazduha-v-grada-obhvanati-shte-sa-2000-domakinstva.html", "text": "Общината ще кандидатства до края на годината по нов проект за подобряване качеството на въздуха във Велико Търново. Предвижда се да бъдат обхванати 2000 домакинства, които се отопляват на твърдо гориво. Част от тях ще получат нови инсталации, а останалите – филтри за комините си. Това каза в отговор на питане какво прави местната администрация, за да ограничи вредните емисии в града. кметът инж. Даниел Панов по време на редовната сесия на Общински съвет – Велико Търново, предаде репортер на  Радио „Фокус“ – Велико Търново . Питането бе отправено от съветника от АБВ Николай Илчев. Градоначалникът уточни и, че проектът за интегриран градски транспорт също включва мерки за справяне с проблема.  \r\n„В изпълнението на програма  “Life”  се предвижда реализиране на мерки, оказващи влияние на емисиите от битовото отопление. Близо 500 абоната ще бъдат включени. Проектът е изключително полезен за Велико Търново, тъй като битовото отопление на твърдо гориво има голям принос за замърсяването на въздуха. Конкретно за нашия град инвестиционното намерение предвижда смяната на старите печки на близо 500 домакинства и монтирането на две автоматични мониторингови станции, които ще следят качеството на въздуха и ще дават резултати  в реално време, които ще са достъпни  на интернет страницата на Общината“, обясни още инж. Панов. Той уточни и, че през април е регистриран един ден, през който е имало превишаване на средноденощната норма за фини прахови частици. За май и юни няма подобни констатации. \r\nЛуиза ТРАНЧЕВА", "date": "2019.07.25", "title": "Инж. Даниел Панов, кмет на Велико Търново: До края на годината ще кандидатстваме по проект за подобряване качеството на въздуха в града, обхванати ще са 2000 домакинства"}
{"url": "http://www.focus-news.net/news/2019/07/25/2683930/kardzhali-za-parvi-pat-zasedava-obshtinskata-epizootichna-komisiya-v-selo-kirkovo.html", "text": "Общинската епизоотична комисия в Кирково заседава за пръв път. Това съобщи за  Радио „Фокус“  Ахмед Алихасан, експерт по селско стопанство в Община Кирково. Установени са само две нерегистрирани отдалечени лични стопанства на любители - свиневъди, в село Бенковски и село Чорбаджийско. В областта няма големи ферми за отглеждане на свине. Няма данни за заболели животни. Взето е решение ловните дружинки на територията на общината да намалят популацията на дивите прасета чрез отстрел, а също при намиране на заразено мъртво диво животно то да бъде загробено незабавно. Горското стопанство е поело ангажимент да събере, за да информира за това, членовете на Ловно-рибарския съюз и ловните дружинки. Взети са мерки да се дезинфектират контактните места около зоните за почивка по международен път I-5, да се почистват и дезинфектират контейнерите за отпадъци. Собствениците на дворни стопанства, които имат по 4-5 животни, ще бъдат предупредени да не допускат, след като се върнат от лов, да влизат в стопанствата, където отглеждат животни. \r\nАхмед Алихасан отбеляза, че Общинската епизоотична комисия ще се събира редовно на заседания. Територията на общината граничи с Гърция, наблизо е ГКПП „Маказа“, а през Кирково преминава главен път I-5, по който на денонощие преминават над 3000 автомобила от страната, Румъния, Молдова и Украина през седмицата и три пъти повече през почивните дни. \r\nДарина ДЕЕНИЧИНА", "date": "2019.07.25", "title": "Кърджали: За първи път заседава Общинската епизоотична комисия в село Кирково"}
{"url": "http://www.focus-news.net/news/2019/07/25/2683935/trima-dushi-sa-s-obvineniya-za-hakerskata-ataka-sreshtu-nap-parlamentarna-komisiya-shte-prouchva-sluchaya-obzor.html", "text": "Парламентът създаде Временна комисия за атаката срещу НАП. Проекторешението е внесено от председателят на ПГ на ГЕРБ д-р Даниела Дариткова и група народни представиетли. \"За\" създаване на комисията гласуваха единодушно 171 народни представители. Съгласно решението срокът на действие на комисията е до три месеца. Комисията ще трябва да проучи всички факти и обстоятелства около случая с източване на информация от електронните бази данни на НАП. За председател на комисията бе избран народният представител от ГЕРБ Красимир Ципов. За заместник-председател проф. Румен Гечев от БСП. Членове на комисията ще бъдат Маноил Манев и Александър Иванов от ГЕРБ, Явор Божанков и Иван Иванов от БСП, Емил Димитров, Валентин Касабов, Маргарита Николова от \"Обединени патриоти\", Ахмед Ахмедов, Сергей Кючуков, Халил Летифов от ДПС и Кръстина Таскова, Дора Христова и Боряна Георгиева от ДПС.  \r\nДо създаването на комисията се стигна след като в сряда на свое заседание Изпълнителната комисия на Политическа партия ГЕРБ възложи на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите. Според Изпълнителната комисия на ГЕРБ станалата публично достъпна лична и данъчно-осигурителна информация за милиони българи е изключително чувствителна тема и формирането на временна комисия в българското Народно събрание би допринесло за изясняването на всички факти около кибератаката.  \r\nПо време на представяне на мотивите за временна комисия за НАП председателят на ПГ на ГЕРБ д-р Даниела Дариткова коментира, че темата за атаката срещу НАП е от сериозен обществен интерес, но за съжаление не се използва съвсем коректно от политиците. По думите й именно в Народното събрание е мястото, където трябва да се създаде анкетна комисия. Според нея така ще има достатъчна информация и за народните представители, и за българките граждани с цел да се извлекат поуки и да се вземат мерки за подобряване на киберсигурността без да се създава напрежение и паника и да се изясни цялата картина. \r\nМеждувременно Специализираната прокуратура предаде на съд трима души за хакерската атака срещу НАП. Освен Кристиян Бойков обвиняеми вече са и изпълнителният директор на „ТАД ГРУП“ ЕООД Г. Я. и собственикът на дружеството И. Т., които според прокуратурата са действали като подбудители на Бойков за извършване на престъплението.  \r\nТърговският директор на „ТАД ГРУП“ ЕООД е обвинен за това, че като подбудител, умишлено склонил Кристиян Бойков да извърши престъпление с цел да създаде смут и страх в населението. Взета му е мярка за неотклонение \"Гаранция в пари\" в размер на 20 000 лв. \r\nСъщото обвинение като подбудител е повдигнато на собственика на „ТАД ГРУП“ ЕООД И. Т. До настоящия момент И.Т. не е открит на известните му адреси, поради което е обявен за общодържавно издирване и ще бъде издадена Европейска заповед за ареста му. \r\nНа Кристиян Бойков е повдигнато ново обвинение – като извършител на престъплението (по чл. 108а, ал.1 от НК), в съучастие с Г. Я. и И. Т. като подбудители, за което му е взета парична гаранция от 20 000 лева. \r\nСъбраните доказателства сочат, че базата данни на НАП не е единствената, незаконно атакувана от тримата обвинени. До момента са събрани доказателства за нерегламентирано копиране на информация от сървъри на застрахователна компания, фирма, предоставяща интернет услуги и други. Действията по събиране на доказателства продължават и от прокуратурата не изключват възможността към наказателна отговорност да бъдат привлечени и други лица.", "date": "2019.07.25", "title": "Трима души са с обвинения за хакерската атака срещу НАП, парламентарна комисия ще проучва случая (ОБЗОР)"}
{"url": "http://www.focus-news.net/news/2019/07/25/2683945/pazardzhik-vazstanoveno-e-dvizhenieto-pri-km-63-na-am-trakiya.html", "text": "Възстановено е движението при км 63 на АМ \"Тракия\" в посока София. Това съобщиха от  пресцентъра на Агенция \"Пътна инфраструктура\" .", "date": "2019.07.25", "title": "Пазарджик: Възстановено е движението при км 63 на АМ \"Тракия\""}
{"url": "http://www.focus-news.net/news/2019/07/25/2683963/kyustendil-okrazhniyat-sad-zadarzha-makedonski-grazhdanin-izdirvan-ot-interpol-sarbiya.html", "text": "Окръжният съд в Кюстендил задържа македонски гражданин, издирван от Интерпол-Сърбия, предаде репортер на  Радио „Фокус” – Кюстендил . Става въпрос за 60-годишния Милан С. От Република Северна Македония, който има  присъда – лишаване от свобода, за престъпления против собствеността и данъчната система, постановени от съда в Белград и влезли в сила през 2016 година. Окръжният съд в Кюстендил постанови временно задържане със срок до 40 дни. Обвиняемият е издирван от Интерпол- Сърбия. Задържан е от служители на Регионална дирекция „Гранична полиция” – Кюстендил, при влизане в страната през ГКПП „Гюешево”. Искането на Окръжна прокуратура – Кюстендил беше за временно задържане, с цел последваща екстрадиция в Република Сърбия.  Според българското законодателство, престъпленията са идентични с тези против данъчната система по чл. 255 от Наказателния кодекс, като предвидените по тях наказания ги правят екстрадируеми съгласно Европейската конвенция за екстрадиция. \r\nВенцеслав ИЛЧЕВ", "date": "2019.07.25", "title": "Кюстендил: Окръжният съд задържа македонски гражданин, издирван от Интерпол-Сърбия"}
{"url": "http://www.focus-news.net/news/2019/07/25/2683943/burgas-postradaloto-3-godishno-dete-pri-paten-intsident-na-patya-aytos-daskotna-e-s-opasnost-za-zhivota.html", "text": "Пострадалото 3-годишно дете при пътния инцидент на пътя Айтос – Дъскотна в района на разклона за село Шиварово е в кома, съобщи за  Радио \"Фокус\"-Бургас  Цветелина Рандева, говорител на ОДМВР-Бургас. Детето е приведено за лечение в отделение Реанимация на УМБАЛ-Бургас, с опасност за живота. \r\nМария ПОПЧЕВА", "date": "2019.07.25", "title": "Бургас: Пострадалото 3-годишно дете при пътен инцидент на пътя Айтос – Дъскотна е с опасност за живота"}
{"url": "http://www.focus-news.net/news/2019/07/25/2683946/st-komisar-kaloyan-kaloyanov-odmvr-burgas-po-povod-razkritite-telefonni-izmami-tova-e-edin-ot-malkoto-sluchai-pri-koito-se-ustanovyavat-kakto-izvarshitelite-taka-i-muletata.html", "text": "Това е един от малкото случаи, при които се установяват както извършителите на телефонната измама, така и „мулетата“, които пренасят парите от жертвата до извършителите. Това каза директорът на ОДМВР – Бургас ст. комисар Калоян Калоянов по време на брифинг по повод разкрити телефонни измами с пострадали две възрастни граждани, предаде репортер на  Радио „Фокус“ – Бургас . По думите му, освен Главната дирекция „Национална полиция“ и Областна дирекция на МВР (ОДМВР) – Бургас, Областна дирекция на МВР – Русе също е участвала в специализираната полицейска операция. „Схемата, по която е извършена измамата, е класическа – помощ на полицията за предотвратяване на телефонни измами и залавянето на телефонни измамници. При нея, връзката с жертвите се осъществява по домашен телефон, след което измамниците се снабдяват с мобилен, ако жертвите разполагат с такъв. Връзката се осъществява непрекъснато. Парите се доставят на посочено от измамник място, откъдето се взимат от мулето. В конкретния случай те ги носят на територията на област Шумен. Комуникациите между измамниците и жертвите, от една страна, и измамниците и мулетата, от друга страна, се водят от различни телефони, за да се прекъсне връзката“, отбеляза ст. комисар Калоянов. Той добави, че контактът между телефонните измамници и мулетата е станал чрез обява за работа във вестник. \r\nСт. комисар Калоян Калоянов посочи също, че през миналия месец има 5 случая на предотвратени телефонни измами в областта, благодарение на банкови служители. По думите му дирекцията много активно работи по превенцията на тези измами, включително чрез разговори с банковите служители. „Те ни сигнализират, когато върастен човек тегли големи суми пари и, отивайки на място, разбираме, че той е потенциална жертва на измама“, поясни ст. комисар Калоянов. \r\nМария ПОПЧЕВА", "date": "2019.07.25", "title": "Ст. комисар Калоян Калоянов, ОДМВР – Бургас, по повод разкритите телефонни измами: Това е един от малкото случаи, при които се установяват както извършителите, така и „мулетата“"}
{"url": "http://www.focus-news.net/news/2019/07/25/2683944/afp-pedro-sanches-zagubi-vota-na-doverie.html", "text": "Временният премиер на Испания Педро Санчес загуби и втория вот на доверие в Парламента в четвъртък, предава  AFP , като агенцията напомня, че до това се стигна след като преговорите за формиране на управляваща коалиция с партията „Подемос“ се провалиха.  \r\n \r\nОсвен 123-те гласове от собствената му Социалистическа партия, Санчес получи само един единствен допълнителен глас от друга формация, което го отдалечи твърде много от нужното обикновено мнозинство.   \r\n : Цанко Цолов", "date": "2019.07.25", "title": "AFP: Педро Санчес загуби вота на доверие"}
{"url": "http://www.focus-news.net/news/2019/07/25/2683939/veliko-tarnovo-ogranichen-e-dostapat-do-svinekompleks-v-selo-balgarsko-slivovo-zaradi-afrikanskata-chuma-po-svinete.html", "text": "Със своя заповед кметът на Свищов Генчо Генчев ограничи достъпа до свинекомплекс в село Българско Сливово. Това потвърдиха за  Радио „Фокус“ – Велико Търново  от Общината. Мерките са свързани с недопускането разпространение на заболяването африканска чума по свинете в региона. Документът е издаден вчера. Нареждането е за ограничаване достъпа на пътни превозни средства и хора в района на свинекомплекса. Разпореждането гласи да се поставят бариера, обозначителни знаци и табели, както и да се осигури пропускателен режим от разклона от път III -302. Контролът за това трябва да се извършва от служители на Районното полицейско управление, а кметът на селото трябва да разпространи заповедта. За спазването й градоначалникът ще следи лично. \r\nЛуиза ТРАНЧЕВА", "date": "2019.07.25", "title": "Велико Търново: Ограничен е достъпът до свинекомплекс в село Българско Сливово заради африканската чума по свинете"}
{"url": "http://www.focus-news.net/news/2019/07/25/2683966/plovdiv-zavarshenite-obekti-po-investitsionna-programa-2019-na-obshtina-asenovgrad-sa-za-nad-818-000-leva.html", "text": "Приключените изцяло строително-монтажни дейности по обекти от инвестиционната програма 2019 на Община Асеновград за полугодието са на стойност над 818 000 лева. Само преди седмица Oбщината финализира процедури по възлагане на основни ремонти на улици на обща стойност в размер на 1 742 000 лева без ДДС. Информацията бе огласена от кмета на общината д-р Емил Караиванов на редовна пресконференция, съобщиха за  Радио „Фокус“ – Пловдив  от отдел „Връзки с обществеността“ на Общината. \r\nПредвижда се ремонт на общински пътища, ремонт и изграждане на улици в общо 18 асеновградски села, както и на ремонт на улици в Асеновград и кварталите „Горни Воден“ и „Долни Воден“. Срокът за изпълнението на възложените дейности след сключване на договор е до 75 дни. В отделна обществена поръчка Общината възлага и текущ ремонт на улици и общинска пътна мрежа на обща стойност е 260 000 лева. \r\n„Приканвам нашите съграждани да бъдат бдителни и както за първите възлагания на основните ремонти, така и за текущите, да подават сигнали в Общината, ако забележат некачествена работа по места или имат съмнения за качество на материали и спестени дейности. Така контролът ще бъде двоен – на гражданите и на експертите от Общината. Ние имаме ангажимента да реагираме пред изпълнителите”, каза кметът д-р Караиванов. \r\nИзвън тези възлагания се припомня, че наскоро Общината пое аварийно разчистване и възстановяване на улици след юнските порои, като стойността на този ремонт бе малко над 130 000 лева.", "date": "2019.07.25", "title": "Пловдив: Завършените обекти по Инвестиционна програма 2019 на Община Асеновград са за над 818 000 лева"}
{"url": "http://www.focus-news.net/news/2019/07/25/2683967/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През деня не са получавани сигнали за инциденти по пътищата. \r\nДвижението по път ІІ-86 Средногорци – Рудозем се осъществява с повишено внимание поради ремонтни дейности. Движението по път ІІІ-8683 с. Арда – с. Горна Арда е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона и валежите през последните дни е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.25", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/07/25/2683964/sliven-kmetat-stefan-radev-shte-inspektira-izpalnenieto-na-remonta-na-detska-gradina-mak-na-26-yuli.html", "text": "Кметът на Сливен Стефан Радев ще инспектира изпълнението на ремонта на Детска градина „Мак“ от 11.00 ч. на 26 юли. Това съобщиха от пресцентъра на  Община Сливен .", "date": "2019.07.25", "title": "Сливен:  Кметът Стефан Радев ще инспектира изпълнението на ремонта на Детска градина „Мак“ на 26 юли"}
{"url": "http://www.focus-news.net/news/2019/07/25/2683970/vzglyad-ruskiyat-dostap-do-strategicheski-metal-zavisi-ot-izbori-na-drugiya-kray-na-sveta.html", "text": "В Боливия започва предизборната кампания за президентския вот, насрочен за октомври тази година. Русия ясно заяви, че подкрепя действащия държавен глава Ево Моралес. Но защо той има такова важно значение за Москва и може ли да претърпи поражение? Как се отнася той към добивите на определен стратегически метал? Тези въпроси задава руското издание  “Взгляд“  в своя заглавна статия и предлага отговорите в материал, представен без редакторска намеса.  \r\n \r\nСпоред данните на редица агенции, фаворит на предстоящите избори е именно Ево Моралес. Но според някои експерти положението му е уязвимо. Никога в 13-годишното си управление, Моралес не е разполагал с толкова малка преднина пред своите опоненти. За първи път той има одобрението на само 37%  от населението. Следващият в списъка са бившия президент Карлос Меса, който има 26% подкрепа.  \r\n \r\nМоралес е издигнат от  партията „Движение за социализъм“ (Movimiento al Socialismo), докато Меса е подкрепен от „Гражданска община“ (Comunidad Ciudadana). Трети е сенаторът Оскар Ортис, разполагащ с 9% подкрепа. Има още шест кандидати, които са с по-малко от три процента подкрепа.  \r\n \r\nСпоред мнението на испанското издание La Razon, ситуацията е такава, че Моралес без проблем може да отиде на втори тур, но в първия никой няма да събере повече от 50% подкрепа. В този случай, държавният глава ще бъде избран именно на втория тур, който обаче „най-вероятно ще бъде спечелен от Меса, тъй като всички други кандидати ще се преориентират и ще го подкрепят“.  \r\n \r\nИстината е, че ситуацията е несигурна, тъй като около 21% от избирателите все още не са решили кого биха подкрепили. А къде ще отиде техният глас зависи от представянето на кандидатите в следващите три месеца.  \r\nМеса има по-широка подкрепа в градовете и мегаполисите, докато Моралес разчита на селските райони и провинцията. Ако иска да спечели, той ще трябва да отнеме от Меса по-големите градове. И ето тук неговата скорошна визита в Русия може да му изиграе ключова роля.  \r\n \r\n Добро за Боливия – добро за Русия \r\nПърво, на 11 юли, боливийското министерство на енергетиката и „Росатом“ сключиха споразумение за общ добив на литий. А малко по-късно бе договорено „Росатом“ да построи най-високоенергийната атомна електроцентрала в света, но договорът за това все още не е подписан. Договорени са още няколко по-малки споразумения в областта на селското стопанство и търговията, но значимото и политически ценното за двете страни е именно посоченото в първото изречение. \r\n \r\nЛатиноамериканския триъгълник, съставен от Боливия, Аржентина и Чили, разполага с най-богатите залежи на литий в света. В този район се добиват 58% от целия запас на „метала на настоящето и бъдещето“, който се ползва в производството на акумулатори, стъкла, и керамика, както и медицински инструменти, климатици и т.н. \r\n \r\nОбщият запас литий в съответния триъгълник възлиза на милиони тонове. Производството на метала расте със зашеметяваща скорост – в 2008 г. то бе 27 хиляди тона, а се очаква през 2020 г. да достигне 60 милиона тона. Не е трудно да се преброят парите, които се въртят в този сектор на икономиката.  \r\n \r\nОт споменатите три страни само Боливия е подходящ руски партньор. Чили открито орбитира около САЩ, а Аржентина, след падането на Кристина Кирхнер от власт, също.  \r\n \r\nБоливия се нуждае от Русия не толкова като партньор, но като страна, предлагаща технологии и единственият инвеститор, готов да даде 900 млн. долара за производството на литий. Макар да не липсваха и други кандидати – Германия, САЩ, Китай, Боливия все пак посочи Русия, а причината е изискването, според което компанията правеща инвестициите и добиваща литий да бъде държавна. Вторият проект – атомната централа, ще се построи до втория по големи град Ел Алто и ще превърне населеното място в енергийна столица на Боливия. „Това го направи Путин“, пише испанският вестник El Confidencial.  \r\n \r\nДвата проекта ще способстват за нарастването на подкрепата на Моралес, който би могъл наистина да обещае едно по-добро бъдеще. АЕЦ-ът пък ще му помогне да спечели градско население – да знаете Меса е да е обещал нещо подобно на избирателите си?  \r\nПриведените факти довеждат до извода, че подписаното споразумение влияе благотворно и на двете държави, а освен това дава политически дивиденти за четвърти мандат на Моралес. Но за нашите западни колеги това е литиумното изнудване, като вече някои репортери го определиха, пише в заключение изданието.  \r\n : Цанко Цолов", "date": "2019.07.25", "title": "„Взгляд“: Руският достъп до стратегически метал зависи от избори на другия край на света"}
{"url": "http://www.focus-news.net/news/2019/07/25/2683971/kmetat-na-asenovgrad-d-r-emil-karaivanov-s-noviya-generalen-plan-za-organizatsiya-na-dvizhenieto-ochakvame-oblekchen-trafik-i-bezopasnost-za-peshehodtsite.html", "text": "Община Асеновград вече е възложила изготвянето на Генерален план за безопасност на движението в Асеновград. Оптимизиране на организацията на движение на автомобилния транспорт и подобряване на реда за паркиране в Асеновград са определени като главни цели при изработването му. Това каза на пресконференция кметът на Асеновград д-р Емил Караиванов, съобщиха за  Радио „Фокус“ – Пловдив  от отдел „Връзки с обществеността“ на Общината. „По мое настояване бе направен анализ на транспортната ситуация в града и се потвърди, че най-сериозен е проблемът с паркирането. За паркиране не се ползва ефективно пространството, а водачи си позволяват навлизане в зони, които би трябвало да бъдат безопасни за другите участници в движението – пешеходци и велосипедисти“, коментира кметът д-р Емил Караиванов и допълни, че се очакват предложения от проектантите за решение на проблема. „Друг проблем, който сме поставили пред проектантите, е връщане на старата организация на движение на ул. „Съединение“ в посока Бачково и Смолян. След въвеждане на еднопосочност в тази част на улицата се затрудни движението на автомобилите, тъй като ул. „Кирил и Методий“ е тясна улица с множество паркирали автомобили не може да поеме големия трафик. Очаква се новата организация на движение да облекчи трафика и по централните улици „Съединение”, „Марица” и бул. „България”, каза кметът. \r\nВъзложено е обследване и предложение за изготвяне на нова организация на движение на кръстовището на ул. „Ал. Стамболийски” и ул. „Княз Борис I”. Анализът показва, че на това място се създават предпоставки за възникване на тежки инциденти, тъй като оттам преминава товарното движение и сегашната организация на движение е неработеща. На анализ и варианти за обезопасяване на придвижването подлежи и кръстовището между улиците „Цар Иван Асен II“, „Миньор“ и Момински път, каза още кметът. Предлага се и монтаж на метални парапети на разделителната ивица на ул. „Васил Левски“ в района на Автогарата – от светофарите на кръстовището с ул. „Иларион Макриополски“ до кръстовището с ул. „Борислав“. След като проектът бъде готов, д-р Емил Караиванов настоява да има обществено обсъждане, преди да бъде приет и да влезе в сила.", "date": "2019.07.25", "title": "Кметът на Асеновград д-р Емил Караиванов: С новия Генерален план за организация на движението очакваме облекчен трафик и безопасност за пешеходците"}
{"url": "http://www.focus-news.net/news/2019/07/25/2683968/blagoevgrad-v-edna-lenta-se-osashtestvyava-dvizhenieto-na-vtoroklasen-pat-84-v-rayona-na-selo-cherna-mesta-zaradi-opasnost-ot-svlachishte.html", "text": "В една лента се осъществява движението на второкласен път 84 в района на село Черна Места заради опасност от свлачище. Ограничението ще бъде в сила няколко дни, докато се направи откос в участъка. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79 и АМ „Струма“ в Благоевградска област. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване има на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Задръствания се образуват на моменти и на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.07.25", "title": "Благоевград: В една лента се осъществява движението на второкласен път 84 в района на село Черна Места заради опасност от свлачище"}
{"url": "http://www.focus-news.net/news/2019/07/25/2683965/babh-zakonovite-iziskvaniya-za-hraneneto-na-zhivotnite-vazhat-za-vsichki-koito-otglezhdat-i-se-grizhat-za-zhivotni.html", "text": "Във връзка с усложнената епизоотична обстановка в България и превенцията за разпространение на заболяването африканска чума по свинете (АЧС),  Българската агенция за безопасност на храните  (БАБХ) припомня, че изискванията за храненето на животните важат за всички лица, които отглеждат и се грижат за животни, включително и за задоволяване на нуждите на собственото домакинство. Прилагането на мерките по отношение условията за храненето на животните са определени в Закона за фуражите. Това се отнася и за т.нар. „заден двор“, в който се отглеждат прасета. Препоръки по отношение на задълженията на стопаните и храненето на животните в „заден двор“ са дадени и от екипа за спешни действия на Европейската комисия и са съобразени със Стратегията на Европейския съюз за борба със заболяването африканска чума по свинете. Комбинираните фуражи в България, в по-голямата си част, се предлагат гранулирани, като процеса се извършва при температура над 70 °C, което убива вируса на АЧС. Със Закона за фуражите се забранява храненето на животните с фуражни суровини, които са получени от преработката на странични животински продукти като се спазва изцяло забраната, въведена с Регламент на ЕС (Регламент (ЕО) № 999/2001). Забранява се храненето на животните с кухненски отпадъци или с фуражни суровини, съдържащи кухненски отпадъци или получени от кухненски отпадъци. Не е позволено и храненето на селскостопански животни със зелена трева, директно чрез паша или чрез окосена зелена маса от земя, която е торена с органични торове или подобрители на почвата, различни от оборски тор. Животните не трябва да се пускат на паша на тези земи минимум 21 дни след наторяването. При хранене на животни лицата, които ги отглеждат, трябва да спазват изискванията за съответните дейности, определени в Регламент (ЕО) № 183/2005 за хигиената на фуражите. Съгласно Закона за ветеринарномедицинска дейност, общинските съвети определят с наредба обема на животновъдната дейност и местата за отглеждане на селскостопански животни по смисъла на Закона за животновъдството на територията на съответната община. Там е посочено, че кметовете и кметските наместници са задължени да осъществяват контрол за спазване на Наредбата. Прилагането на мерките за превенцията за разпространение на заболяването африканска чума по свинете е отговорност на всички заинтересовани страни. Съдействието и сътрудничеството на всички институции, включително органите на местната власт, е решаващо в усложнената епизоотична обстановка. От БАБХ призоваваме всички граждани да подават сигнали на горещия телефон на Агенцията 0700 122 99 в случаите, когато станат свидетели на неспазване на изискванията, посочени по-горе.", "date": "2019.07.25", "title": "БАБХ: Законовите изисквания за храненето на животните важат за всички, които отглеждат и се грижат за животни"}
{"url": "http://www.focus-news.net/news/2019/07/25/2683976/gd-granichna-politsiya-intenziven-e-trafikat-na-vhod-za-leki-koli-na-gkpp-kalotina-i-na-izhod-za-tovarni-avtomobili-na-gkpp-kapitan-andreevo-i-gkpp-lesovo.html", "text": "Интензивен е трафикът на вход за леки коли на ГКПП \"Калотина\" на българо-сръбската граница и на изход зa товарни автомобили на ГКПП \"Капитан Андреево\" и ГКПП \"Лесово\" на границата с Гърция. Това съобщиха от  ГД „Гранична полиция“ . Поради ремонтни дейности на пътното платно от румънска страна движението на ГКПП \"Дунав мост - Русе\" на българо-румънската граница ще бъде затруднено. При възможност се препоръчва използването на алтернативни маршрути. Фериботът Свищов - Зимнич продължава да не работи поради техническа неизправност.  \r\nНа българо-гръцката и българо-македонската граница трафикът е нормален на всички контролно-пропускателни пунктове.", "date": "2019.07.25", "title": "ГД „Гранична полиция“: Интензивен е трафикът на вход за леки коли на ГКПП \"Калотина\" и на изход зa товарни автомобили на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2019/07/25/2683972/kp-obedineni-patrioti-obyavyavame-zapazvaneto-na-koalitsiyata-bez-samoizklyuchilata-se-pp-ataka.html", "text": "Обявяваме запазването на коалиция „Обединени патриоти“ без самоизключилата се ПП „Атака“. Това се посочва в декларация на партиите от КП „Обединени патриоти“, изпратена от пресцентъра на  НФСБ . \r\n„На проведена среща партиите от КП „Обединени патриоти“, а именно: НФСБ, ВМРО-БНД, Средна европейска класа и СПС „Защита“ констатираха следните факти: \r\n-\tПовече от година ръководството на ПП „Атака“ води системна война срещу единството на патриотичните сили чрез постоянни атаки и клеветнически кампании срещу партньорите си от КП „Обединени патриоти“, с което минимизира влиянието на коалицията и дискредитира образа й пред обществото; \r\n-\tС действията си в рамките на коалиционния съвет с ГЕРБ и в работата на Парламента нейните представители блокират опитите да бъде проведен дебат и постигнати действия по възлови политики от важност за избирателите на ОП; \r\n-\tПредставителите на „Атака“ саботират системно работата на Съвета на коалиция „Обединени патриоти“ и парламентарната група, като по този начин правят невъзможно нейното реално функциониране; \r\n-\tИзявленията на Волен Сидеров, председател на ПП „Атака“ в подкрепа на циганските безобразия, както и за стратегическо сближаване с Република Турция, чийто президент недвусмислено заявява претенции към изконни български територии, говорят за сериозно идеологическо отдалечаване от платформата, с която бе създадена КП „Обединени патриоти“; \r\n-\tКъм всичко това следва да добавим нежелание не само за политически диалог с партньорите в коалицията, но и за нормално човешко общуване от страна на ръководството на ПП „Атака“, самоизолация на нейните представители и често неприемливо за обществото поведение“, се казва също в декларацията. \r\n„Всичко това води партиите, подписали настоящата декларация,  до извода, че ПП „Атака“ отдавна не е част от коалицията и патриотичното пространство като цяло. Очевидно в „Обединени патриоти“ нейните представители са видели шанс за политическо оцеляване в момент, в който партията им сама не би могла да прескочи бариерата за 44-то Народно събрание, а след изборите следват само собствените си интереси. \r\nЗа нас, представителите на НФСБ, ВМРО-БНД, СЕК и СПС „Защита“ единството на патриотите продължава да бъде кауза! С настоящата декларация обявяваме запазването на коалиция „Обединени патриоти“ без самоизключилата се ПП „Атака“. С подписан анекс към коалиционното споразумение се заявява устойчивостта на коалицията и желанието й да продължи изпълнението на приоритетите, с които се яви на изборите през 2017 г. и които намериха място в споразумението за управление с ГЕРБ и управленската програма“, се посочва също в документа. \r\n„Оставаме отворени за сътрудничество с други патриотични формации, както и с членове и симпатизанти на ПП „Атака“, които не споделят водената от ръководството на партията политика. Всички те ще бъдат приети като съмишленици, а гражданската им енергия - оползотворена за защита на националните интереси и благото на Родината!“, заявяват партиите от КП „Обединени патриоти“.", "date": "2019.07.25", "title": "КП „Обединени патриоти“: Обявяваме запазването на коалицията без самоизключилата се ПП „Атака“"}
{"url": "http://www.focus-news.net/news/2019/07/25/2683975/shumen-prodalzhavat-proverkite-za-spazvane-na-iziskvaniyata-po-izvarshvane-na-adresna-registratsiya-v-selata-na-obshtinata.html", "text": "В Закона за гражданската регистрация е посочено, че 10 кв.м. са определени за 1 лице, така в едно жилищно пространство от 100 квадрата трябва да регистрираме 10 лица, в закона е указано още, че роднини по права линия първа и втора степен, плюс сватовство и родство могат да бъдат увеличени до 3 пъти, заяви Катя Иванова, директор на дирекция „Гражданска регистрация, по време на заседанието на Общинския съвет отговор на въпрос на съветника Иван Йонков от БСП, предаде репортер на  Радио „Фокус“- Шумен . „Комисията при община Шумен е приела, че трябва да разгледа всички адресни регистрации, които са над 10 човека. Във въпросните къщи са регистрирани лица, които са роднини. Повече от тях са с постоянно пребиваване и дават право да се регистрират по постоянен и настоящ адрес, но те не са в избирателните списъци и нямат право да гласуват. Така че до 30 човека можем да регистрираме в една къща. Къщите са разгледани с тяхната квадратура, но в момента текат допълнителни проверки. За да можем да кажем как лицата са си сменили адресите, трябва да ги разгледаме един по един. Това са 8 000 човека“, каза Катя Иванова. Тя представи още данни от адресните регистрации през годините. През 2015 г. са обработени адресни регистрации на 1700 човека по постоянен адрес и 2136 по настоящ. През 2016 г. са около 1000 по постоянен и по настоящ адрес 1200 души. През 2017 г. – 1800 по постоянен и 2300 души по настоящ адрес. През 2018 г. съответно 1900 и 3376 души. „През последните 4 месеца на 2019 г. са 672 по постоянен и 1800 по настоящ адрес. Тенденцията продължава и след това. За месеците май и юни са обработени 367 по постоянен, а по настоящ 672 души. Само за месец юли на 2019 г. 145 по постоянен и 261 по настоящ. „В 2019 година цифрите показват, че 54 % от гражданите, променили постоянния си адрес, са в същото населено място- от град Шумен в град Шумен . 8 % от гражданите на населените места в община Шумен са променили постоянния си адрес и 29 % от гражданите идват от други общини. 9 % са постоянно пребиваващите чужденци. От всички обработени заявления 24 % са на лица под 18 години. За настоящия адрес картината  е подобна. 45 % са с постоянен адрес от Шумен в Шумен, 14 % се местят от населено място в Шумен, 36 % идват от друга община и 4 % са постоянно пребиваващи чужденци, 1 % са подали адресни карти за постоянно пребиваване“, съобщи още Катя Иванова. Тя допълни, че от адресно регистрираните по настоящ адрес 29% са лица под 18 години. „Продължават справките, ще ни са нужни около 10 дни да завършим анализа за 2018 година“, каза Катя Иванова. \r\n \r\nИвелина ИВАНОВА", "date": "2019.07.25", "title": "Шумен: Продължават проверките за спазване на изискванията по извършване на адресна регистрация в селата на общината"}
{"url": "http://www.focus-news.net/news/2019/07/25/2683980/ivana-mileva-odmvr-varna-809-prestapleniya-na-teritoriyata-na-oblastta-sa-registrirani-ot-nachaloto-na-yuni-do-momenta.html", "text": "809 престъпления на територията на ОД на МВР-Варна са регистрирани през месеците от началото на юни до момента. Това съобщи в интервю за  Радио „Фокус“ – Варна  говорителят на Областната дирекция на МВР (ОДМВР) – Варна Ивана Милева. „До настоящия момент за лято 2019 г., повтарям месеците юни и юли до този момент, са регистрирани общо 809 престъпления на територията на ОДМВР-Варна, от които са разкрити 238 т.е. над 29%. За същия период на 2018 г. регистрираните престъпления са били 1230, като разкритите от тях са били 20%“, обобщи Ивана Милева. Тя допълни, че регистрираните престъпления на територията на 5 Районно управление, което обслужва и най-големите курорти край Варна, за същия период са 75 на брой. „Най-честите сигнали, на които се отзовават полицейските служители в курортите са за загубени или откраднати документи или вещи. Всъщност това е основното нарушение, да кажем по-скоро престъпление, върху което се работи, не само в курортните ни комплекси, а като цяло на територията на ОДМВР-Варна“, посочи Ивана Милева. По думите й, в областта са регистрирани двойно по-малко хулигански прояви спрямо миналата година, а на територията на 5 Районно управление до момента няма регистрирани такива. Според нея, това отново демонстрира факта, че посегателствата над вещи, както и загубата на такива, са най-честите проблеми, пред които се изправят туристите и служителите на полицията. Ивана Милева посочи, че към момента трудно може да се коментира нивото на престъпността през сезона на базата само на тези два месеца, но се надява тенденцията да се запази както до момента. Тя припомни и някои от основните моменти за безопасно лято, като посъветва хората да бъдат отговорни към своите вещи и своето поведение. „Не бива да оставяме вещите, чантите си, мобилните си телефони, вещите си изобщо без надзор, без значение какво правим в момента – дали сме на плаж, дали сме на заведение, дали пазаруваме набързо. Хубаво е и да не носим големи суми пари в себе си. Ако това се наложи, да ги разпределим на различни места. Важно е при теглене на пари, че трябва да се уверим, че банкоматите са в банкови клонове, там където по принцип помещенията се заключват и са затворени. И да се постараем, разбира се, да не правим достояние на всички секретните кодове, които въвеждаме“, посъветва Ивана Милева. По отношение на поведението на пътя, тя призова водачите на превозни средства да спазват правилата за движение по пътищата, да спазват разпоредбите на пътните знаци и маркировката, и да не предприемат рискови действия, които биха могли да изложат тях или околните на риск. \r\n \r\nБояна АТАНАСОВА", "date": "2019.07.25", "title": "Ивана Милева, ОДМВР – Варна: 809 престъпления на територията на областта са регистрирани от началото на юни до момента"}
{"url": "http://www.focus-news.net/news/2019/07/25/2683978/vidin-zapochna-izgrazhdaneto-na-stsenata-za-operniya-festival-v-grada.html", "text": "Представленията от програмата на третия сезон на Летните вечери на операта и балета ще се играят на фона на средновековната крепост „Баба Вида“. Това съобщиха за  Радио „Фокус“ – Видин  от общината. Такива музикално-сценични спектакли ще бъдат представени за първи път по този начин. Вече започна изграждането на сценичната конструкция. Ще бъде построена и амфитеатрална трибуна с около 800 седящи места. Общата площ на терена, който е предвиден за целта е над 300 кв.м – в зеленото пространство около възстановения Барутен склад в Крайдунавския парк. Официалното откриване на фестивала е на 2 август, с операта „Набуко“ на Джузепе Верди. Билети за всички представления могат да се закупят на касите на Симфониетата и в МОЛ – Видин, а от понеделник – и в сградата на Общината.", "date": "2019.07.25", "title": "Видин: Започна изграждането на сцената за оперния фестивал в града"}
{"url": "http://www.focus-news.net/news/2019/07/25/2683969/burgas-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Бургас. Това съобщиха за  Радио „Фокус“ – Бургас  от Областното пътно управление. Пътищата са сухи и нормално проходими, видимостта е отлична, няма затворени пътни участъци. Движението е интензивно, както на територията на областта, така и по основните пътни артерии на град Бургас.  \r\nНатоварено е движението по входно-изходните пътни артерии на града – по отсечката Бургас – автомагистрала „Тракия“, по пътя Бургас – кв. „Сарафово“ в района на Летище „Бургас“, както и в района на пътен възел „Юг“. В централната градска част струпване на автомобили се наблюдава в района на кръстовището с кръгово движение „Трапезица“, както и в района между улиците „Булаир“ и „Константин Фотинов“. \r\nМария ПОПЧЕВА", "date": "2019.07.25", "title": "Бургас: Добри са условията за пътуване на територията на областта"}
{"url": "http://www.focus-news.net/news/2019/07/25/2683973/makfaksmakedoniya-nad-20-srabski-voenni-sa-postradali-pri-avtobusna-katastrofa.html", "text": "Най-малко 23сръбски войници са пострадали след автобусна катастрофа близо до град Враня, съобщиха местни медии, предава информационната агенция  “Макфакс“ .  \r\nИнцидентът се е случил в ранния следобед, а пострадалите са откарани в болница. За сега няма информация в каква степен са ранени пострадалите. \r\n : Цанко Цолов", "date": "2019.07.25", "title": "„Макфакс“(Македония): Над 20 сръбски военни са пострадали при автобусна катастрофа"}
{"url": "http://www.focus-news.net/news/2019/07/25/2683974/mishel-barnie-iskaniyata-na-dzhonsan-za-brekzit-sa-nepriemlivi.html", "text": "Европейският главен преговарящ за Брекзит Мишел Барние предупреди в четвъртък новия британски премиер Борис Джонсън, че исканията му относно оттеглянето на страната от ЕС са „неприемливи“.  \r\n \r\n„Премиерът Джонсън обяви, че ако целта е да се постигне споразумение, трябва да се премахне т.нар. „спирачка“. Това е разбира се неприемливо и не е в правомощията на Европейския съвет“, написа Барние в имейл, видян от представител на агенцията. \r\nПо-рано, в рамките на своето първо изявление пред Камарата на общините като премиер, Джонсън използва същата дума – неприемливо, за да опише сделката, която неговият предшественик Тереза Мей е сключила с ЕС.  \r\n \r\nВсъщност конкретната „спирачка“ представлява механизъм в споразумението за задържане на Великобритания в Европейския митнически съюз докато не се постигне търговско споразумение за поддържане на ирландската граница отворена.  \r\n : Цанко Цолов", "date": "2019.07.25", "title": "Мишел Барние: Исканията на Джонсън за Брекзит са неприемливи"}
{"url": "http://www.focus-news.net/news/2019/07/25/2683982/vaska-kitanova-obshtnosten-tsentar-za-ranno-detsko-razvitie-blagoevgrad-uslugite-ni-sa-nasocheni-kam-roditeli-na-detsa-ot-0-do-7-godini-i-kam-detsa-s-uvrezhdaniya.html", "text": "Услугите на Общностен център за ранно детско развитие-Благоевград са насочени към бъдещи и настоящи родители на деца от 0 до 7 години, както и към деца с увреждания и техните родители. Това каза за  Радио „Фокус“-Пирин  Васка Китанова, ръководител на Центъра. Тя подчерта, че услугите са абсолютно безплатни за всички родители и деца, които попадат в тази целева група. „В екипа работят специалисти от различни области – кинезитерапевт, логопед, специален педагог, психолог, юрист, педиатър, акушерка, медицинска сестра, социални работници и медиатор. В услугите се включват консултации със специалисти за бъдещи и настоящи родители, за да могат да се формират и развият обективни родителски умения. Спираме се изцяло върху създаването на връзката между родител и дете. Това е една много съществена и важна услуга, която развиваме“, заяви Китанова. Ръководителят на Центъра допълни, че също така предлагат и услуги, насочени към редовното наблюдение на здравното, физическото и психомоторното развитие на бебетата и децата чрез провеждането на профилактични прегледи, които се осъществяват както по детски градини и ясли, така и на място в центъра от педиатри. „В Общностния център за ранно детско развитие в Благоевград има дейност като семейно консултиране и планиране в подкрепа на родителите. Целта е да подкрепят родителите за справянето със семейните проблеми, да развият умения за социално включване и мотивиране за записване на децата в детска градина“, каза още тя. Китанова уточни, че също така там правят консултации и с юрист, които също са абсолютно безплатни. „Оказваме и индивидуална педагогическа подкрепа на деца с увреждания за успешната им интеграция в първи клас, като им помагаме и при усвояване на необходимите знания и умения. С тези деца работи специален педагог. Една съществена услуга е ранната интервенция на деца с увреждания. За нас е много важно да подхванем проблема още от рано, за да можем да насочим родителите към правилната терапия за детето“, коментира тя. Васка Китанова отбеляза, че в тази сфера работят кинезитерапевт, логопед и психолог. Тя добави, че извършват една комплексна работа с детето и така подпомагат неговото развитие, а също така подпомагат и родителите. \r\nНатали СТЕФАНОВА", "date": "2019.07.25", "title": "Васка Китанова, Общностен център за ранно детско развитие - Благоевград: Услугите ни са насочени към родители на деца от 0 до 7 години и към деца с увреждания"}
{"url": "http://www.focus-news.net/news/2019/07/25/2683984/nimh-utre-sled-obyad-samo-na-otdelni-mesta-shte-prevali-kratkotrayno-maksimalnite-temperaturi-shte-sa-predimno-mezhdu-29-i-34.html", "text": "През нощта ще бъде предимно ясно и почти тихо. Утре преди обяд ще е слънчево. След обяд ще има временни увеличения на облачността, но само на изолирани места ще превали краткотрайно. Това съобщи за  Агенция \"Фокус\"  Мартин Славчев, дежурен синоптик в  Националния институт по метеорология и хидрология  (НИМХ). След пладне в източната половина от страната ще духа до умерен югоизточен вятър, докато на запад ще е почти тихо. Максималните температури ще са предимно между 29° и 34°. \r\nПо Черноморието ще бъде слънчево. След обяд ще има временни увеличения на облачността, но ще е без валежи. Ще духа до умерен югоизточен вятър. Максималните температури ще са между 27° и 29°, малко по-високи от температурата на морската вода. Вълнението на морето ще бъде 2-3 бала. \r\nВ планините ще е предимно слънчево. След обяд ще има временни увеличения на облачността, но само на отделни места ще превали краткотрайно. Ще духа умерен вятър от запад-северозапад. Максималната температура на височина 1200 метра ще е около 23°, на 2000 метра - около 18°. \r\nАтмосферното налягане ще се понижи и ще е по-ниско от средното за месеца. \r\nПрез почивните дни бъде предимно слънчево. След обяд над планините и планинските райони в западната половина от страната ще се развие купесто-дъждовна облачност и на места там ще превали и прегърми. Ще духа до умерен юг-югоизточен вятър. Температурите в събота ще се повишат с още градус-два и максималните ще са между 31° и 36°, по-ниски по Черноморието. В началото на следващата седмица вятърът отново ще се ориентира от север-северозапад, ще бъде слаб до умерен. Температурите слабо ще се понижат. На места в Западна и Централна България ще има краткотрайни валежи, придружени с гръмотевични бури; повишена е вероятността за интензивни явления, възможни са и градушки.", "date": "2019.07.25", "title": "НИМХ: Утре след обяд само на отделни места ще превали краткотрайно, максималните температури ще са предимно между 29° и 34°"}
{"url": "http://www.focus-news.net/news/2019/07/25/2683986/vildan-shabanova-natsionalnata-asotsiatsiya-na-tyutyunoproizvoditelite-2010-kampaniyata-po-pribiraneto-na-tyutyuna-v-shumenska-oblast-e-v-razgara-si.html", "text": "Кампанията по прибирането на тютюна в Шуменска област е в разгара си, каза за  Радио „Фокус“- Шумен  Вилдан Шабанова, зам.-председател на Националната асоциация на тютюнопроизводителите – 2010. „Вече се прибира т.нар. трета ръка. Развитието на тютюна е много добро, дъждовете, които падат са благоприятни, за разлика от миналата година когато валежи имаше само в началото, а после се засуши. В сравнение с 2018 година низите сега са повече, което за мен означава, че ще има повече килограми“, каза Вилдан Шабанова. „По време на участието на  форума на ориенталските тютюни, заедно с Турция, Гърция и Македония, стана ясно, че в Турция добивите ще са по- малко, така че неизкупени тютюни в област Шумен няма да останат“, добави тя. \r\nИвелина ИВАНОВА", "date": "2019.07.25", "title": "Вилдан Шабанова, Националната асоциация на тютюнопроизводителите – 2010: Кампанията по прибирането на тютюна в Шуменска област е в разгара си"}
{"url": "http://www.focus-news.net/news/2019/07/25/2683979/the-times-boris-dzhonsan-pokori-kamarata-na-obshtinite-pri-parvoto-si-zasedanie.html", "text": "Някои хора казваха, че парламентарните заседания ще са слабата страна на новият премиер, но Борис Джонсън смаза Джереми Корбин в рамките на своята първа поява в Камарата на общините на новия си пост, пише в коментар авторитетното британско издание  Times . Според текста на статията, Джонсън е превърнал Корбин в подобие на така популярните в Айслингтън твърде подозрително воднистите вегански смутита.  \r\n \r\nСъщият Борис, чийто фенове го съветваха да не ходи в парламента, страхувайки се, че ще направи някоя каша. Но той все пак го направи и твърде изненадващо помете пода с лидера на опозиционната Лейбъристка партия, който най-вероятно ще застане със страхопочитание пред него на следващото заседание.  \r\n \r\nИ докато членове на партията обикаляха тъжно около Корбин, Джон МакДонъл, един от опозиционното „правителство в сянка“, скочи от своето място и изглеждаше така, все едно ще прегази залата в своя гняв. А това е едва първото заседание на Джонсън, отбелязва изданието.  \r\n : Цанко Цолов", "date": "2019.07.25", "title": "The Times: Борис Джонсън покори Камарата на общините при първото си заседание"}
{"url": "http://www.focus-news.net/news/2019/07/25/2683977/tass-sobstvenikat-na-zadarzhaniya-v-ukrayna-tanker-izyasnyava-obstoyatelstvata-okolo-sluchaya.html", "text": "Компанията „Фос Шипинг Мениджмънт“, която е собственик на задържания в Украйна руски танкер изяснява обстоятелствата около инцидента, това заяви заместник-изпълнителният директор на фирмата Виктор Леонидович, предава  ТАСС . \r\n \r\n„Пълна информация в конкретния момент нямаме. Обстоятелствата се изясняват“, каза той. Морският съд е собственост на „Алматор Шипинг“, която пък влиза в състава на по-голямата „Фос Шипинг Мениджмънт“. От компанията обявиха, че екипажът на танкера не е пострадал.  \r\n \r\nНа морския съд се намират между 10 и 12 моряци, като според неофициална информация повечето от тях са руснаци. От Киев по-рано обявиха, че смятат да освободят екипажа, но танкерът ще остане в пристанището в Измаил.  \r\n : Цанко Цолов", "date": "2019.07.25", "title": "ТАСС: Собственикът на задържания в Украйна танкер изяснява обстоятелствата около случая"}
{"url": "http://www.focus-news.net/news/2019/07/25/2683988/kyustendil-predlozheniya-za-podpomagane-na-futbolni-otbori-shte-razglezhda-na-predstoyashtoto-si-zasedanie-obshtinskiyat-savet.html", "text": "Предложения за подпомагане на футболни отбори ще разглежда на предстоящото си заседание Общинският съвет в Кюстендил. Това съобщи за  Радио „Фокус” – Кюстендил  Михаела Крумова, председател на Общински съвет – Кюстендил. Заседанието ще се проведе на 31 юли от 14.00 часа в залата на Общината. В проекта за дневен ред са включени 15 докладни записки, внесени от кмета на Община Кюстендил и от общински съветници. Сред предоставените докладни има, относно изменение и допълнение на Наредбата за реда и условията за поставяне на преместваеми обекти, рекламни, информационни и монументално-декоративни елементи на градското обзавеждане и за рекламната дейност на територията на община Кюстендил, финансово подпомагане на жители на община Кюстендил със сериозни здравословни проблеми,  именуване на улици в село Раждавица, мотивирани искания от Общинска служба по земеделие. Съветниците ще разгледат молба за финансово подпомагане на футболните клубове участващи в четвърта футболна лига група „Осогово”, както и докладна записка относно финансиране на футболен клуб „Велбъжд“ – Кюстендил. \r\nВенцеслав ИЛЧЕВ", "date": "2019.07.25", "title": "Кюстендил: Предложения за подпомагане на футболни отбори ще разглежда на предстоящото си заседание Общинският съвет"}
{"url": "http://www.focus-news.net/news/2019/07/25/2683987/zam-ministar-verginiya-krasteva-v-noviyat-programen-period-nivata-na-podpomagane-u-nas-shte-badat-sblizheni-s-tezi-na-ostanalite-darzhavi-ot-es.html", "text": "В новият програмен период нивата на подпомагане у нас ще бъдат сближени с тези на останалите държави от ЕС. Това каза за обзорното предаване „Това е България“ на  Радио „Фокус“  заместник-министърът на земеделието, храните и горите Вергиния Кръстева. \r\n„В голяма степен запазването на бюджета на общата селскостопанска политика е плюс, бюджетът по директни плащания, както и сближаване на нивата на директни плащания, което ще се случва плавно от 2021 година до 2027-ма, до края на периода. Това е проблем за нашите земеделци. Винаги е изтъквано, че не сме равнопоставени. Сега се върви в тази посока“, коментира тя. Зам.-министър Вергиния Кръстева  каза още, че новата общоселскостопанска политика е ориентирана към резултата . Тя обясни, че с нея се дава възможност на държавите членки да насочат подкрепата си в най-уязвимите сектори и които имат нужда от подкрепа, отчитайки националните специфики и потребности на земеделците.  Приоритет са запазването на бюджета и на преходната национална помощ, добави зам.-министърът. \r\nЦоня СЪБЧЕВА", "date": "2019.07.25", "title": "Зам.-министър Вергиния Кръстева: В новият програмен период нивата на подпомагане у нас ще бъдат сближени с тези на останалите държави от ЕС"}
{"url": "http://www.focus-news.net/news/2019/07/25/2683990/blagoevgrad.html", "text": "Днес с официални церемонии започнаха реконструкции на улици в Банско и Добринище по Програма за развитие на селските райони на ДФ \"Земеделие\". Това съобщиха от  пресцентъра на община Банско . Проектът включва улиците „Цар Симеон”, „България” и „Глазне” в Банско и ул. „Георги Темелков” в Добринище. Специален гост на събитието бе Директора на Областна дирекция Държавен фонд „Земеделие” Благоевград, Светлана Сотирова, която прочете поздравителен адрес от Васил Грудев - Изпълнителен директор на ДФ\"Земеделие\". Тя отбеляза, че днешното събитие е поредното доказателство за напредъка на българските общини в усвояването на средства по Програмата за развитие на селските райони и е повод за удовлетворение от съвместната работа по проекта, дело на община Банско и ДФ \"Земеделие\".  \r\nПреди да направи първата копка, кметът Георги Икономов благодари за отпуснатата безвъзмездна финансова помощ и за успешното партньорство на двете институции, дало възможност да се подобри съществуващата инфраструктура и качеството на предлаганите услуги в източната част на Банско. По думите му, това начинание ще даде възможност за по-добри условия за живот и по-лесен достъп до туристическата зона на Банско. \r\nВеднага след първата копка в Банско, и в Добринище бе дадено началото на реконструкцията на една от най-важните улици в града, ул. „Георги Темелков”. Кметът Китан Галчев с вълнение благодари за оказаната възможност да повиши стандарта и удобството на жителите в града и обеща ремонтът да завърши в най-кратки срокове.", "date": "2019.07.25", "title": "Благоевград: Кметът Георги Икономов направи първите копки на обекти по проект \"Рехабилитация на улична мрежа в община Банско\""}
{"url": "http://www.focus-news.net/news/2019/07/25/2683981/levon-xampaptsymyan-unikpedit-bylban-mehanizmite-za-kandidatstvane-za-bankov-kredit-sa-sigurni-vapreki-probiva-v-nap.html", "text": "Механизмите за кандидатстване за банков кредит са сигурни, въпреки пробива в НАП. Това каза за обзорното предаване „Това е България“ на  Радио „Фокус“  Лeвoн Xaмпapцyмян, дългогодишен пpeдceдaтeл нa Упpaвитeлния cъвeт и глaвeн изпълнитeлeн диpeĸтop на \"УниKpeдит Бyлбaнĸ\" във връзка с хакерската атака срещу НАП. Той припомни, че има измамници, които се занимават с кражбата на лични данни и преди изтичането на такива от агенцията. Банките се опитват да направят максимално удобен продуктът за  клиентите си, при определени случаи се търси разумният компромис между  между удобството и сигурност, каза още той. „Това е непрекъснато състезание между търговците, техните клиенти и престъпниците, които искат да се възползват от невнимание или някаква по-лесна процедура, или да откраднат идентичността на някой, заразявайки му компютъра. И един куп неща, които са се случвали в не такъв масов порядък като обем информация. Имаме процедури, с които можем да се борим с това, понякога с цената на известно неудобство за клиента“ обясни той. Лeвoн Xaмпapцyмян обясни, че случилото се с НАП може да даде храна на хора с нечисти помисли. Заплахата не е виртуална а съвсем реална, каза още той и обясни, че в модерният свят кражбата на идентичност е едно от най-печелившите пера на престъпността. Той обясни, че спазването на необходимите процедури би предотвратило злоупотребата с лични данни.  \r\nЦоня СЪБЧЕВА", "date": "2019.07.25", "title": "Лeвoн Xaмпapцyмян, \"УниKpeдит Бyлбaнĸ\": Механизмите за кандидатстване за банков кредит са сигурни, въпреки пробива в НАП"}
{"url": "http://www.focus-news.net/news/2019/07/25/2683991/the-guardian-temperaturni-rekordi-byaha-otcheteni-na-fona-na-toplinnata-valna-obhvanala-evropa.html", "text": "Германия, Холандия и Белгия регистрираха най-високите температури от десетилетия насам в рамките на втори пореден ден, а Париж отчете най-горещият си ден в историята изобщо, това пише вестник  Guardian  в своята заглавна статия.  \r\n \r\nЕкстремните температури следват подобно време, което удари Европа миналия месец, като бе регистриран най-горещия юнски ден изобщо. Учени смятат, че промените в климата правят летните жеги пет пъти по-вероятно и много по-силни.  \r\n \r\nВ сряда  Холандия отчете рекорд от 39,3 градуса по цензий, който обаче трая само 24 часа, след като живакът в някои южни части на страната достигна в четвъртък невероятните 40,4 градуса по целзий.  \r\n \r\nВ Белгия пък бе поставен друг рекорд – 40,2 пункта в сряда, които се покачиха до 40,6 в четвъртък. Предишният рекорд датираше от 40-те години на миналия век. „Това е най-високата измерена температура в белгийската история, откакто е установена практиката през 1833г.“, заяви Алек Девалке от местния метеорологичен институт.  \r\nВеликобритания също отчете рекорд и е на път да постигне нов такъв, отбелязва изданието.  \r\n \r\nГерманският метеорологичен институт пък обяви, че е измерена температура от 41,5 градуса по целзий в северозападният град Линген в четвъртък, за пръв в историята на страната, която е регистрирана температура от над 41 градуса. А това се само ден след като бе отчетен предишния рекорд – 40,5 градуса.  \r\nСпоред местните метеоролози горещото време виси „като камбана“ над широк регион простиращ се от централното Средиземноморие до Скандинавието.  \r\n \r\nВластите на континента раздаваха безплатно вода на бездомните хора и поставиха болниците в състояние на повишено внимание. Отворени са и множество общински сгради за всеки, който търси къде да се подслони на сянка и в компанията на климатик. А в някои държави дори бе наложено ограничение на скоростта на влаковете заради възможността ЖП линиите да се повредят от високите температури.  \r\n \r\nФренски представители на властта пък посъветваха пътниците да отложат своите пътувания ако не са спешни. „Когато времето е толкова горещо, не само хората с по-крехко здраве са изправени пред възможни проблеми“, каза Елизабет Борне, френският министър на околната среда. Същото предупреждение бе изданено и от германската „Дойчебан“, а правителството в Берлин издаде забрана за круизи по протежението на 60-километров участък на р. Дунав.  \r\n \r\nОт петък се очаква захлаждане на времето и дъждове, които да донесат така желания край на адската жега. Но в същото време, в 20 департамента в Северна Франция, 13 италиански града и цяла Белгия остава в сила червен код за опасно време.  \r\n : Цанко Цолов", "date": "2019.07.25", "title": "The Guardian: Температурни рекорди бяха отчетени на фона на топлинната вълна, обхванала Европа"}
{"url": "http://www.focus-news.net/news/2019/07/25/2683992/plovdiv-nad-85-ot-mestata-v-plovdivskiya-universitet-paisiy-hilendarski-sa-zapalneni-sled-vtoro-klasirane.html", "text": "Запълването на местата в Пловдивския университет „Паисий Хилендарски“ достигна над 85% от утвърдения държавен прием за новата академична година. Това съобщиха за  Радио „Фокус“ – Пловдив  от висшето учебно заведение. След обявяване на второ класиране, университетът е записал 3189 нови студенти, от които 2745 са по държавна поръчка, а 444 са избрали платено обучение. \r\nУниверситетът обяви трето класиране, а срокът за записване на приетите по него е до 26 юли включително. Паралелно с трето класиране ПУ „Паисий Хилендарски“ обявява и допълнителен прием за определени специалности, провокиран и от големия интерес към някои по-атрактивни за кандидат-студентите бакалавърски програми. \r\nОще след първо класиране бяха заети 70% от местата по държавна поръчка, като тогава университетът отчете най-голям брой нови студенти в професионалните направления „Филология“, „Педагогика на обучението по…“, „Педагогика“, „Право“, „Икономика“, „Информатика и компютърни науки“, „Химически науки“ и „Биологически науки“. \r\nНа втория етап от записването – от 17 до 19 юли, в направление  „Филология“ местата са попълнени до 92.96%, което отговаря на 417 първокурсници в редовна форма и 43 – в задочна, от тях платено обучение са избрали 11. Запълнени нацяло са местата в специалностите „Лингвистика с бизнес администрация“, „Приложна лингвистика с английски език и втори чужд език“, „Приложна лингвистика с френски език и втори чужд език“, „Приложна лингвистика с испански език и втори чужд език“. Между 1 и 7 свободни места има в специалностите „Английска филология“ – 6 незаети от общо 95 бройки, „Балканистика“ – 1 незаето място, „Българска филология“ – 2 свободни места в редовна форма и 6 в задочна, по две свободни места в „Лингвистика с маркетинг“, „Лингвистика с информационни технологии“ и „Приложна лингвистика с немски език и втори чужд език“. Статистиката до момента показва и две незаети места в редовно и 1 в задочно обучение по „Руска филология“ и 7 – редовно, свободни за „Славистика“. \r\nС голям брой записани студенти е и професионално направление „Педагогика“. До момента има 366 първокурсници за редовно обучение и 65 – за задочно, или общо 86.2% от обявения държавен прием за 430 бройки в редовна форма и 70 – в задочна. Запълнена нацяло е специалността „Начална училищна педагогика и чужд език“. Заети са 104 от всички 120 места в редовна и 65 от 70-те места в задочна форма  на „Предучилищна и начална училищна педагогика“. Между 4 и 13 са свободните места в останалите специалности от направлението – „Начална училищна педагогика“, „Педагогика“, „Предучилищна педагогика“, „Социална педагогика“ и „Специална педагогика“. \r\nВ направление „Педагогика на обучението по…“ са запълнени 303 от всички 370 места в редовна и всички 71 места в задочна форма. Числата съответстват на 85 на сто от обявения прием за новата академична 2019/2020 година. Заети са местата в бакалавърските програми „Биология и химия“, „Български език и английски език“, „Български и немски език“, „Български език и италиански език“, „Български език и китайски език“, „Български език и корейски език“ „Български език и история“, „Педагогика на обучението по изобразително изкуство“ и „Физическо възпитание“. \r\nДо момента общо 309 първокурсници в редовна и 122 в задочна форма са се записали за бакалавърските програми на направление „Информатика и компютърни науки“. Акредитираният държавен прием е за 360 места в редовно и 140 в задочно обучение. Има и двама студенти с платено задочно обучение. Броят на записаните нови студенти съответства на 86.2% от плана за прием. Най-желани от кандидат-студентите са бакалавърските програми „Софтуерно инженерство“ и „Софтуерни технологии и дизайн“. И за двете специалности местата в редовно обучение са по 90 души, а за задочно – по 35, като в първата от двете специалности са заети всички места, а във втората – има 3 свободни места в редовна форма. Останалите незаети места в направлението са за редовна и задочна форма на специалностите „Бизнес информационни технологии“ и „Информатика“. \r\nЗапълнени са 125 от обявените 133 места в специалност „Право“ от едноименното професионално направление, като числото съответства на 93.98%. Платена форма на следване са избрали още 19 души – един от тях в редовна форма и 18 в задочна. \r\nС 83 записани в редовна и 6 в задочна форма на обучение професионалното направление „Химически науки“ е запълнило 96.74% от плана си. В „Икономика“ приемът е изпълнен до 99 от общо 102 места в редовна форма на държавния прием, числото съответства на 97.06%. Запълнени нацяло са местата в четири от петте специалности на направлението – „Финанси“, „Международни икономически отношения“, „Счетоводство“ и „Маркетинг“. Единствено в „Макроикономика“ има 4 свободни бройки. \r\nВ професионално направление „Биологически науки“ приемът е изпълнен до 74.42 на сто. Процентът съответства на 129 от обявените 175 места в редовна и 31 от 40-те места в задочна форма. Най-голям брой заети места има в бакалавърските програми „Медицинска биология“, „Молекулярна биология“, „Биоинформатика“ и „Биология“. \r\nС преизпълнен прием, макар и с неголям брой обявени места, са направленията „Социални дейности“ – 30 нови студенти, „Социология, антропология и науки за културата“ – 36 нови студенти, „Изобразително изкуство“ – 16 нови студенти. \r\nВ по-голямата си част бройките в останалите професионални направления са заети от над 66% до 90% с уточнението, че планираните места в различните специалности варират от 5 до 95. В професионално направление „Машинно инженерство“ има 16 нови студенти, но това се равнява на 66.67%, същият процент запълване, но съответстващ на 10 заети места, има и във „Философия“. При „Политически науки“ са заети 77.78% или 14 места, при „Комуникационна и компютърна техника“ – 78.13% или 125 записани студенти. В „Музикално и танцово изкуство“ запълването е до 85.71% или записани 24 нови студенти от планираните 28. В направление „Биотехнологии“ единствената специалност „Фармацевтични биотехнологии“ е със заетост 88.57%, което съответства на 31 от 35-те места. В професионално направление „Администрация и управление“ запълнените 50 места по държавна поръчка отговорят на 89.29%, като има и още 134 нови студенти в платена форма. \r\nЗапълнени са 57 от 60-те места в редовна форма по държавна поръчка и всички 15 места в задочна форма на направление „Психология“ – или общо 97.3%, същевременно с това има и 29 нови студенти, избрали платено обучение. \r\nВ бакалавърската програма „Национална сигурност“ от едноименното професионално направление са запълнени 90% или по 18 нови студенти в редовна и задочна форма, както и още 45 студенти с платено обучение. \r\n„История и археология“ може да се похвали с резултат 97.37% или 37 запълнени места по държавна поръчка и 9 с платено обучение. \r\nС най-малко запълване в проценти, но с неголямо числено изражение, след първо класиране са областите от висше образование „Религия и теология“ (20% запълване, 12 свободни места), „Електротехника, електроника и автоматика“ (46,67% запълване, 16 свободни места), „Физически науки“ (49.17% запълване, 46 свободни места в редовна и 15 в задочна форма) и „Математика“ (50% запълване, 15 свободни места). \r\nЗа специалността „Актьорство за драматичен театър“ от област „Театрално и филмово изкуство“ изпитите по дългогодишна традиция на ПУ „Паисий Хилендарски“ ще се проведат през септември в три кръга, в три последователни дни. През тази година определените дати са 12, 13 и 14 септември. Продължава приемането на документи за кандидатстване за специалността.", "date": "2019.07.25", "title": "Пловдив: Над 85% от местата в Пловдивския университет „Паисий Хилендарски“ са запълнени след второ класиране"}
{"url": "http://www.focus-news.net/news/2019/07/25/2683993/afp-avstriyskata-politsiya-izdade-zapoved-za-arest-na-ruski-shpionin.html", "text": "Австрийските власти обявиха в четвъртък, че са издали заповед за арест на руски офицер от разузнаването заради обвинения в шпионаж, датиращи назад във времето, включително и до 80-те години на миналия век, предава  AFP . \r\n \r\nПолицията в региона на Залцбург публикува становище, в което се казва, че „прокуратурата е постановила задържането на 65-годишнен шпионин в руското военно разузнаване (ГРУ) с европейски и международни заповеди за арест“.  \r\n : Цанко Цолов", "date": "2019.07.25", "title": "AFP: Австрийската полиция издаде заповед за арест на руски шпионин"}
{"url": "http://www.focus-news.net/news/2019/07/25/2683994/blagoevgrad-24-tochki-shte-badat-razgledani-ot-obshtinskiya-savet-po-vreme-na-redovnata-mu-sesiya-na-26-yuli.html", "text": "24 точки ще бъдат разгледани от Общински съвет – Благоевград по време на редовната му сесия на 26 юли от 09.30 часа в зала „22 септември“. Това съобщиха за  Радио „Фокус“ – Пирин  от общинския съвет. Заседанието ще започне с отчет за дейността на Общински съвет Благоевград за периода 01 януари година до 30 юни. В дневния ред са включени още точки, касаещи приемане на бизнес план за разширяване на сътрудничеството за развитие на „ОФК ПИРИН” ЕООД, Благоевград; предаване на ВиК активи – публична общинска собственост за управление от Асоциация по ВиК на обособена територия, обслужвана от „Водоснабдяване и канализация“ ЕООД – Благоевград, за стопанисване, поддържане и експлоатация на „Водоснабдяване и канализация“ ЕООД – Благоевград; кандидатстване с проектно предложение по процедура № BG16M1OP002-2.009 „Изпълнение на демонстрационни проекти в областта на управлението на отпадъците“, по приоритетна ос 2 на Оперативна програма „Околна среда 2014-2020 г.“ и други. По време на редовната сесия се очаква също да бъде актуализиран списъкът на средищните училища в Община Благоевград за учебната 2019/2020 година.   \r\nЛивия НИНОВА", "date": "2019.07.25", "title": "Благоевград: 24 точки ще бъдат разгледани от Общинския съвет по време на редовната му сесия на 26 юли"}
{"url": "http://www.focus-news.net/news/2019/07/25/2683947/interfaks-zavarshi-dostavkata-na-parvata-partida-s-400-za-turtsiya.html", "text": "В четвъртък бе завършена доставката на първата партида руски системи С-400 за Турция, предава  “Интерфакс“ . Това са съобщили от министерството на отбраната в Анкара. В официално разпространените данни се казва, че „доставката на първата партида компоненти на ПВО системата С-400 завърши“.  \r\n \r\nСпоред предоставените данни, в четвъртък в летището Мюртед е кацнал последният, 30-ти по ред самолет, носещ части за наскоро закупените от Турция руски системи. От пресцентъра на Федералната служба за военнотехническо сътрудничество на Русия потвърдиха информацията. Следващата пратка ще бъде доставена след съгласуване с Анкара.  \r\n \r\nОбщата стойност на сделката между Русия и Турция възлиза на 2,5 млрд. долара. Първите самолети с части на С-400 започнаха да правят доставки на 12 юли. \r\n \r\n : Цанко Цолов", "date": "2019.07.25", "title": "„Интерфакс“: Завърши доставката на първата партида С-400 за Турция"}
{"url": "http://www.focus-news.net/news/2019/07/25/2683983/sreshtata-zaev-han-koruptsionnite-skandali-da-se-sprat-darzhavata-da-prodalzhava-s-reformite.html", "text": "Еврокомисарят Йоханес Хан поиска цялостно прекратяване на корупционните скандали и съставянето на независима прокуратура, както и продължаване с реформите, които ЕС е препоръчал на Скопие, пише македонското електронно издание  “МКД“ . В същото време ЕС ще претегли свършеното и в началото на октомври ще даде зелена светлина за започване на преговори.  \r\n \r\n„За та се реализира това, нужно е и последващо продължаване на реформите, особено що се отнася до независимостта на съдебната власт“, заяви Хан на обща пресконференция с премиера на югозападната ни съседка Зоран Заев. Според него Скопие трябва да поведе „безкомпромисна борба срещу корупцията и престъпността. При това всички политици и общественици трябва да имат предвид бъдещето и  интересите на гражданите и държавата“, добави той.  \r\n \r\nСпоред него, това е национална цел и всички в нея трябва да работят за нейното изпълнение. „Сега предстоят преговори и дискусии, но смята, че трябва всички да бъдат концентрирани и устремени към крайната цел за доброто на страната. Надявам се, че всички ще изпълнят необходимите мерки, които трябва да се предприемат и приложат с цел да се постигне това, което мнозинството от нас искат да видят – а именно зелена светлина за започване на преговори за членство“, каза Хан.   \r\n : Цанко Цолов", "date": "2019.07.25", "title": "Срещата Заев-Хан: Корупционните скандали да се спрат, държавата да продължава с реформите"}
{"url": "http://www.focus-news.net/news/2019/07/25/2683995/zam-ministar-verginiya-krasteva-chast-ot-iziskvaniyata-na-es-shte-sa-obekt-na-natsionalno-reshenie-v-strategicheskiya-plan-koyto-vsyaka-darzhava-chlenka-ima-za-tsel-da-izgotvi-za-badeshtite-politiki-v-zemedelieto.html", "text": "Част от изискванията на ЕС ще са обект на национално решение в Стратегическия план, който всяка държава членка има за цел да изготви за бъдещите политики в земеделието. Това каза за обзорното предаване „Това е България“ на  Радио „Фокус“  заместник-министърът на земеделието, храните и горите Вергиния Кръстева. Тя поясни, че досега изискванията са били определени в регламентите, които идват от ЕС.  Работи се и по сформирането на координационна група за изготвяне на Стратегически план за Общата селскостопанска политика към Министерството на земеделието, каза още Кръстева и обясни, че тя ще е основният движещ елемент и включва всички заинтересовани страни. „От една страна е браншът, в лицето на фермерите, от друга страна е академичната общност, различни ведомства, които са отговорни за политиките на Общата селскостопанска политика. На тази тематична работна група ще се обсъждат различните предложения и важните теми. Създали сме и вътрешно координационно звено в министерството, в което участват всички дирекции, които имат отношение към бъдещата политика, с цел преглед на тези слот анализи, които имаме да изготвяме, и след това представяне на тези данни на бранша“, обясни тя. Браншът вече има възможност да прави своите предложния, които да бъдат мотивирани, аргументирани, да бъдат поставени на масата за обсъждане и след това да залегнат в стратегическия план, каза още Виргиния Кръстева. По думите й много от мерките за подпомагане, които се прилагат и са доказали своите плюсове, ще бъдат запазени и в бъдещия програмен период.  \r\nЦоня СЪБЧЕВА", "date": "2019.07.25", "title": "Зам.-министър Вергиния Кръстева: Част от изискванията на ЕС ще са обект на национално решение в Стратегическия план, който всяка държава членка има за цел да изготви за бъдещите политики в земеделието"}
{"url": "http://www.focus-news.net/news/2019/07/25/2683996/the-independent-novite-testove-na-severna-koreya-tryabva-da-pritesnyat-sasht-smyatat-analizatori.html", "text": "Тестовете на това, което се оказа нов тип балистична ракета, извършени от Северна Корея в четвъртък, трябва да пратят ясно съобщение на американския президент Доналд Тръмп – неговият метод да осигури денуклеаризация на Корейския полуостров не работи, пише в коментар британското ляво издание  Independent .  \r\n \r\nДве балистични ракети с малък обсег бяха изстреляни от източния бряг на Северна Корея, преминаха около 430 и 690 километра съответно, летейки с около 50 километра в час, преди да паднат в Японско море. Южнокорейски военни заявиха, че полетът на втората ракета е продължил доста повече отколкото последните такива тестове, направени през май, което показва, че Пхенян може би разработва нова технология. \r\n \r\nА това се случва в седмицата, в която от Пхенян показаха нов вид подводница, която изглежда е способна да носи и ползва ядрени ракети. Единичен тест на нискообсегна ракета не е толкова провокативна стъпка като изстрелването на ядрена ракета, която има възможност да достигне американския бряг, така че инцидентът вероятно ще бъде оставен без отговор, коментира изданието.  \r\n \r\nНо вестникът разкрива, че сателитни снимки показват раздвижване в главния ядрен тестови полигона на Северна Корея, което говори за възможността Пхенян да е на път да поднови работата по ядрената си бомба. А това става на фона на историческата среща между американския президент Доналд Тръмп и севернокорейския лидер Ким Чен-ун. Тръмп стана първият президент на САЩ, преминал през Демилитаризираната зона, а двамата се съгласиха да започнат отново процеса по денуклеаризацията на полуострова. При все това никакви други високопоставени срещи не са се състояли от тогава, а севернокорейският външен министър обяви, че няма да лети за Банкок следващата седмица, където вероятно трябваше да се срещне с държавния секретар Майк Помпео в кулоарите на Югоизточната азиатска конференция по отбраната.  \r\n \r\nСамата Северна Корея обяви, че смята военните учения на САЩ и Южна Корея, насрочени за следващия месец, за ненужни и че те нарушават дадените от Тръмп обещания по време на миналогодишната среща в Сингапур. А миналата седмица от Пхенян казаха, че ще подновят ядрените си опити, ако те се състоят. Това би било сериозен удар за Тръмп, който търси преизбиране през 2020 г.  \r\n \r\n„Не мисля, че Северна Корея ни показва край на дипломацията с последните си тестове“ смята Наоко Аоки, експерт към компанията „Ранд“. „Но ако въпросът е дали денуклеаризацията напредва – отговорът е не“, каза още той.  \r\nА според доктор Ху Чу Пин, водещ преподавател към факултета по Стратегически проучвания и международни отношения към университета на Малайзия, „тестовете от четвъртък показват не само липсата на прогрес след ръкостискането в Демилитаризираната зона, но и че „Северна Корея бавно се връща към провокативните си тактики“.   \r\n : Цанко Цолов", "date": "2019.07.25", "title": "The Independent: Новите тестове на Северна Корея трябва да притеснят САЩ, смятат анализатори"}
{"url": "http://www.focus-news.net/news/2019/07/25/2683985/afp-sdelkata-za-brekzit-ne-mozhe-da-se-predogovori-zayavi-zhan-klod-yunker.html", "text": "Председателят на Европейската комисия Жан-Клод Юнкер заяви в разговора си с британския премиер Борис Джонсън, че официалните лица на ЕС нямат мандата да предоговорят сделката за оттегляне на Лондон от Съюза, предава  AFP . \r\n \r\nДвамата говориха по телефона за първи път след като в сряда Джонсън встъпи в длъжност на основата на политическа кампания, разчитаща на осъществяване на Брекзит с или без сделка на 31 октомври.  \r\n \r\nЮнкер е изразил мнението, че позицията на ЕС е, че споразумението е най-доброто възможно и единственото налични и то изпълнява препоръките на Европейския съвет.  \r\n : Цанко Цолов", "date": "2019.07.25", "title": "AFP: Сделката за Брекзит не може да се предоговори, заяви Жан-Клод Юнкер"}
{"url": "http://www.focus-news.net/news/2019/07/25/2683997/sliven-strelbite-na-ognevi-kompleks-batmish-prodalzhavat-i-prez-avgust.html", "text": "Планирани стрелби на Огневи комплекс „Батмиш“ край Сливен ще се провеждат и през август. Те са предвидени от 8.30 до 13.30 часа на 8, 9, 14, 23, 27, 28, 29 август, а на 2 август – от 8 до 16 часа. Това информира инж. Снежана Кънева – началник отдел „Сигурност и управление при кризи“ към Община Сливен, съобщиха от пресцентъра на  Общината . \r\nЗа да не се допускат инциденти, живущите в този район трябва да се съобразяват с предупредителните табели и да не навлизат в забранителните зони, съобщи още инж. Кънева и напомни на собствениците на ферми, че трябва да предприемат и адекватни мерки за защита на животните си.", "date": "2019.07.25", "title": "Сливен: Стрелбите на Огневи комплекс „Батмиш” продължават и през август"}
{"url": "http://www.focus-news.net/news/2019/07/25/2684002/pazardzhik-otkrivat-xxi-mezhdunaroden-folkloren-festival-dorkovo-2019-na-26-yuli.html", "text": "Тържественото откриване на  XXI Международен фолклорен фестивал Дорково ‘2019 ще е на 26 юли, съобщиха от  общинска администрация в Ракитово . Фестивалът ще започне от 20 часа с дефиле на участващите състави и ансамбли, а дните за изяви на колективите са на 27 и 28 юли/събота и неделя/. Във фестивала  ще участват фолклорни състави и ансамбли от 6 държави – освен от България, се очакват гости от Кипър, Италия, Молдова, Словакия и Румъния. Целта на фестивала е да запази и популяризира изворния фолклор, да затвърди ролята на традиционния фолклор за сплотяването на българската общност, да обогати познанията за световното фолклорно богатство.", "date": "2019.07.25", "title": "Пазарджик: Откриват XXI Международен фолклорен фестивал „Дорково 2019“ на 26 юли"}
{"url": "http://www.focus-news.net/news/2019/07/25/2684000/smolyan-tarzhestven-ritual-polagane-na-voenna-kletva-na-novonaznacheni-voennosluzheshti-shte-se-provede-v-grada-na-26-yuli.html", "text": "Тържествен ритуал полагане на военна клетва на новоназначени военнослужещи ще се проведе от 11.00 часа на 26 юли във военно формирование 28330 – Смолян. Това съобщиха от  101-ви Алпийски полк .", "date": "2019.07.25", "title": "Смолян: Тържествен ритуал полагане на военна клетва на новоназначени военнослужещи ще се проведе в града на 26 юли"}
{"url": "http://www.focus-news.net/news/2019/07/25/2683989/levon-xampaptsymyan-unikpedit-bylban-patyat-kam-evroto-e-po-vazhen-ot-rezultata-i-nyakolko-mesetsa-zakasnenie-ne-sa-sashtestveni.html", "text": "Пътят към еврото е по-важен от резултата и няколко месеца закъснение не са съществени. Това каза за обзорното предаване „Това е България“ на  Радио „Фокус“  Лeвoн Xaмпapцyмян, дългогодишен пpeдceдaтeл нa Упpaвитeлния cъвeт и глaвeн изпълнитeлeн диpeĸтop на \"УниKpeдит Бyлбaнĸ\" във връзка с проверката на Европейската централна банка на активите и стрес тестове на шест български банки и резултатите от нея, които все още не са публично известни, както и решението за присъединяването на България към Банковия съюз на ЕС и \"чакалнята\" за еврозоната. „Мисля, че пътят към еврото е по-важен от резултата. Няколко месеца забавяне не са съществени, тъй като влизането в еврото означава по-висока степен на икономическа стабилност, по-висока степен на политическа интеграция с доста силни държави, на които ние завиждаме за икономическото развитие и качеството на живот. Да, те може да имат своите си проблеми, но така или иначе ние сме тръгнали натам, където те са стигнали. Казвам, пътят е дълъг, важен е самият път, даже бих казал по-важен от резултата. Пък месец по-рано или месец по-късно, или половин година по-рано или по-късно не е съществено“, коментира той. Лeвoн Xaмпapцyмян каза още, че българската банковата система е стабилна и поясни, че България технически е в еврозоната още с въвеждането на борда като твърд курс спрямо дойче марката. Според него сме извървели съществена част от пътя и остават последните щрихи. Според Xaмпapцyмян не бива да се записваме в Б-отбора на света и на Европа. Ако влезем в състезанието със самочувствието на Б-отбор, няма да стигнем А-отбора никога, обясни той и добави, че трябвал да бъдем по-самоуверени и знаещи, защото 21 век е век на компетентните. \r\nЦоня СЪБЧЕВА", "date": "2019.07.25", "title": "Лeвoн Xaмпapцyмян, \"УниKpeдит Бyлбaнĸ\": Пътят към еврото е по-важен от резултата и няколко месеца закъснение не са съществени"}
{"url": "http://www.focus-news.net/news/2019/07/25/2684003/the-hill-izslushvaneto-na-myuler-ne-pridvizhi-dori-sas-santimetar-ideyata-za-impiychmant.html", "text": "Демократите от Конгреса, които се надяваха бившия специален прокурор Робърт Мюлер да им даде повода за импийчмнът на президента Доналд Тръмп бяха посрещнати хладно в сряда от свидетел, който често дори не отговаряше на техните въпроси, коментира американското издание  The Hill . И за разлика от неговия доклад, отнасящ се до случая на предполагаемата руска намеса на американските избори, изслушването му не предизвика никакви бурни реакции или обсъждания, нито пък нова вълна от желание да се свали президента.  \r\n \r\nА някои от най-големите привърженици на идеята за импийчмънт  заявиха, че не очакват изслушването на Мюлер – по време на което той многократно иска конгресмените да му повтарят въпросите си, а на много от тях не даде и отговор – да доведе до някакъв значителен напредък по тази идея.  \r\n„Смятам, че повечето хора се надяваха за един важен момент, див, важен момент тип „хванах те“, каза сенаторът Ал Грийн. „Не се случи такова нещо“, поясни той.  \r\n„Нямах големи очаквания за изслушването и бих казал, че то им отговаря напълно“, категоричен бе Джаред Хъфман, друг привърженик на идеята.  \r\n : Цанко Цолов", "date": "2019.07.25", "title": "The Hill: Изслушването на Мюлер не придвижи дори със сантиметър идеята за импийчмънт"}
{"url": "http://www.focus-news.net/news/2019/07/25/2684004/plovdiv-chast-ot-bul-hristo-botev-se-zatvarya-za-dvizhenie-zaradi-razrushavaneto-na-bivsh-tyutyunev-sklad.html", "text": "Част от бул. „Христо Ботев“ в Пловдив се затваря за движение заради разрушаването на бивш тютюнев склад през почивните дни. Това съобщиха за  Радио „Фокус“ – Пловдив  от Общинско предприятие „Организация и контрол на транспорта“. На 27 и 28 юли се затваря северното платно на булеварда, в участъка от кръстовището с ул. „Авксентий Велешки“ в посока запад – до края на предвидената за разрушаване сграда. Движението ще се извършва двупосочно в южното платно на булеварда. На 29 юли затворена ще остане само крайната дясна лента на северното платно. Шофьорите на автобусите от градския транспорт са предупредени да карат бавно и внимателно. От общинското предприятие призовават за повишено внимание всички участници в движението. \r\nТони МИХАЙЛОВ", "date": "2019.07.25", "title": "Пловдив: Част от бул. „Христо Ботев“ се затваря за движение заради разрушаването на бивш тютюнев склад"}
{"url": "http://www.focus-news.net/news/2019/07/25/2683999/tass-predsedatelyat-na-komiteta-na-nachalnik-shtabovete-na-sasht-shte-poseti-kabul.html", "text": "Държавният секретар на САЩ Майк Помпео е съобщил в рамките на телефонен разговор с афганистанския президент Ашфрам Гани, че председателят на Комитета на началник-щабовете на въоръжените сили на САЩ Джоузеф Дънфорд и специалният американски представител за Афганистан Залмей Халилзад ще посетят Кабул, предава  ТАСС .  \r\nПричината за тяхното посещение, както се съобщава в официално изявление на Държавния департамент, е обсъждане на последващите стъпки в процеса на мирното урегулиране в страната.  \r\n \r\n„Президентът Гани приветства разговора с държавния секретар и визитата на американските представители, както и утвърденият ангажимент към Афганистан, който САЩ са демонстрирали“, се казва още в съобщението. От ведомството разкриват също така, в рамките на проведения телефонен разговор двамата да се съгласили „че е дошъл подходящият момент за активизиране на усилията, насочени към прекратяване на войната в Афганистан с помощта на преговори“.  \r\n : Цанко Цолов", "date": "2019.07.25", "title": "ТАСС: Председателят на Комитета на началник-щабовете на САЩ ще посети Кабул"}
{"url": "http://www.focus-news.net/news/2019/07/25/2684006/sliven-pisatelkata-valeriya-andreeva-gostuva-na-detsata-uchastnitsi-v-tvorcheskata-rabotilnitsa-lyato-v-bibliotekata-2019-v-regionalna-biblioteka-sava-dobroplodni.html", "text": "Писателката Валерия Андреева гостува на децата, участници в творческата работилница „Лято в библиотеката – 2019” в Регионална библиотека „Сава Доброплодни” в Сливен, съобщиха от  библиотеката . \r\nВалерия Андреева Тодорова е автор на белетристика, поезия, пиеси за куклен театър, публицистика. Завършила е българска филология във Великотърновския университет „Св. св. Кирил и Методий”. Работи в областта на връзки с обществеността, реторика, журналистика. \r\n„Да пишеш и да правиш книги, е като една игра с много труд, защото писателят играе с думите. Той съчинява играта“, каза Валерия Андреева. \r\nПред децата в библиотеката тя представи книгата си „Пролетните курабийки на Баба Марта“ – една забавна история за трите дъщери на пролетта  – Синята фея, Зелената фея и Розовата фея, които с радост гостуват на своята Баба Марта и с вдъхновение приготвят за първи път пролетни курабийки по нейната рецепта.", "date": "2019.07.25", "title": "Сливен: Писателката Валерия Андреева гостува на децата, участници в творческата работилница „Лято в библиотеката – 2019” в Регионална библиотека „Сава Доброплодни”"}
{"url": "http://www.focus-news.net/news/2019/07/25/2684007/smolyan-tsarkvata-sv-visarion-smolenski-shte-praznuva-hramoviya-si-praznik-na-29-yuli.html", "text": "Църквата „Св. Висарион Смоленски“ ще празнува храмовия си празник на 29 юли. Това съобщиха от  Архиерейско наместничество – Смолян . Празникът  на катедрален храм „Св. Висарион Смоленски“ – Смолян, ще бъде отбелязан с божествена св. Литургия, възглавена от Главен секретар на Светия Синод на БПЦ-БП  Негово Преосвещенство Мелнишки епископ Герасим. Ще гостува и смесеният хор  при  храм-паметник „Александър Невски“ – София, с диригент маестро Димитър Димитров. Празничната света божествена Литургия в памет и прослава на патрона на храма епископ Висарион Смоленски , духовния закрилник на  Родопите,  ще започне  в 9 часа на 29 юли (понеделник). Ще бъде отслужен празничен водосвет, ще има благословен обяд. В навечерието на храмовия празник 28 юли (неделя) от 18 часа в катедрален храм „Св. Висарион Смоленски“ ще бъде отслужена тържествена Вечерня с Петохлебие. „Нека в тези два дни заедно да въздигнем благодарност и молитви към нашия Бог и Неговите последователи, един от които е прославеният небесен закрилник на Родопите“, призовават от Архиерейско наместничество – Смолян.", "date": "2019.07.25", "title": "Смолян: Църквата „Св. Висарион Смоленски“ ще празнува храмовия си празник на 29 юли"}
{"url": "http://www.focus-news.net/news/2019/07/25/2684010/washington-examiner-demokratite-prodalzhavat-da-se-pridarzhat-kam-ideyata-che-putin-e-otkradnal-izborite.html", "text": "Членовете на Демократическата партия просто не могат да повярват, че въпреки своето предимство що се отнася до парични средства и въпреки цялата създадена от медиите суета, въпреки малкия политически опит на Доналд Тръмп и въпреки своят „висококвалифициран екип от анализатори“, загубиха изборите от 2016 г., пише в коментар американското издание  Washington Examiner .  \r\n \r\nИменно заради това американците прекараха своята сряда гледайки бившият специален прокурор Робърт Мюлер да се мъчи пред две изслушвания на вече отдавна приключилото разследването за предполагаемата руска намеса на американските президентски избори. А те не донесоха нови данни, нито промениха каквото и да е във вече установилата се ситуация. Мюлер каза на всички това, което искаше и просто потвърди това, което пише в 400-те страници на съставения от него доклад. По този начин същността на двете изслушвания, организирани от демократите в Конгреса, бяха нито важни, нито пък озаряващи ни с някаква нова информация. Това бе просто мъчително упражнение целящо да ни накара да повярваме в измислената теза, че Русия е откраднала изборите, коментират от редакцията на изданието.  \r\n \r\nПредседателят на разузнавателния комитет Адам Шиф бе пределно ясен в мелодраматичната си встъпителна реч – това, което е заложено, каза той е „принципът, че ние, хората, а не някаква чужда сила която ни желае злото, решаваме кой да ни управлява“. По-късно Шиф каза същото но с други думи – руското разследване е опит да се възстанови идеята че „нашето правителство е избрано от нас самите чрез нашите идеи, а не от някаква зловредна сила“. Според него резултата от изборите през 2016 г. не е определен от американския народ, а от Владимир Путин. Това е фантазия, смятат в редакцията на консервативния вестник.  \r\n \r\nВисокопоставени демократи се опитаха да докажат именно това. „126 милиона фейсбук реклами, фалшиви събирания, атаки срещу Хилари Клинтън и нейното здраве – мислите ли, че това е имало ефект на изборите“, попита Джим Хаймис. Мюлер, естествено не отговори, както и трябва. Лудост е да се смята, че Путин е дал победата на Тръмп. Хилари Клинтън свърши тази работа достатъчно добре, завършва изданието.  \r\n : Цанко Цолов", "date": "2019.07.25", "title": "Washington Examiner: Демократите продължават да се придържат към идеята, че Путин е откраднал изборите"}
{"url": "http://www.focus-news.net/news/2019/07/25/2684011/", "text": "С двудневен събор село Конуш ще отбележи своя празник. Това каза за  Радио „Фокус“ – Пловдив  Силвия Касабова, временно изпълняващ длъжността кмет на населеното място. Тя посочи, че празникът ще се проведе в дните 26 и 27 юли. „На 26 юли празникът ще бъде открит с изпълненията на дует Виктория и Валерия Топалски, близначки от село Конуш, а от 20.00 часа за доброто настроение на присъстващите ще се погрижи оркестър „Марица”. На 27 юли откриването ще бъде с АТК „Етноритъм” с ръководител Любчо Попов и ще продължим с оркестър „Бисери” с ръководител Младен Малаков. Програмата не е толкова богата, но мисля, че хората ще се наслаждават на народната музика“, каза Касабова.Съборът в село Конуш е двудневен вече повече от пет години и е посещаван от жителите на съседни, а и не само, населени места. „Идват всички любители на народната музика и се забавляват“ коментира Касабова.  \r\nТони МИХАЙЛОВ", "date": "2019.07.25", "title": "Пловдив: С двудневен събор село Конуш ще отбележи своя празник"}
{"url": "http://www.focus-news.net/news/2019/07/25/2684008/veliko-tarnovo-23-iskaniya-za-finansirane-ot-obshtini-v-oblastta-shte-badat-izprateni-do-mezhduvedomstvenata-komisiya-za-vazstanovyavane-i-podpomagane-kam-ministerski-savet.html", "text": "Двадесет и три искания за финансиране от общини на територията на област Велико Търново бяха одобрени и ще бъдат изпратени за разглеждане до Междуведомствената комисия за възстановяване и подпомагане към Министерски съвет (МС). Това съобщиха от пресцентъра на  Областната администрация . \r\nПо време на заседание на Постоянната комисия за изпълнения на дейности и задачи, свързани с вземане на решения по постъпили искания от общини за предоставяне на средства от Междуведомствената комисия към МС бяха подробно представени констатациите от проверките на постъпилите документи. \r\nПостоянната комисия  обсъди и подкрепи всички искания. Гласуваните документи са изпратени в срок до Междуведомствената комисия към МС. Заседанието беше водено от областния управител проф. д-р Любомира Попова. На срещата присъстваха и заместник областните управител инж. Детелина Борисова и Ивета Кабакчиева.", "date": "2019.07.25", "title": "Велико Търново: 23 искания за финансиране от общини в областта ще бъдат изпратени до Междуведомствената комисия за възстановяване и подпомагане към Министерски съвет"}
{"url": "http://www.focus-news.net/news/2019/07/25/2684001/zam-ministar-verginiya-krasteva-shemata-za-edinno-plashtane-na-plosht-shte-ostane-v-tozi-si-vid.html", "text": "Схемата за единно плащане на площ ще остане в този си вид. Това каза за обзорното предаване „Това е България“ на  Радио „Фокус“  заместник-министърът на земеделието, храните и горите Вергиния Кръстева. Той се е доказал във времето, че е механизъм, който е насочен към малки и среди фермери, обясни тя, като добави, че това се показва и от анализи. „Тези фермери се считат за уязвими. Насочен е към Сектор „Плодове и зеленчуци“ и Сектор „Животновъдство“. Мога да кажа, че всичките работещи мерки от гледна точка на земеделския стопанин за тях няма да има чак толкова кардинални промени. Промените по-скоро са свързани с администрацията, с изготвянето на този стратегически план, тъй като до момента директните плащания си вървяха по правила от Европейската комисия. Единствено се правеше Програма за развитие на селските райони, но в момента и двата стълба: първи, втори стълб – и директни плащания, и ОСП, следва да имат един по-добър синхрон и да намерят своето място съвместно в новия Стратегически план“, каза тя. Вергиния Кръстева определи това като по-трудоемко за администрацията, но не толкова шокиращо за фермерите.  \r\nЦоня СЪБЧЕВА", "date": "2019.07.25", "title": "Зам.-министър Вергиния Кръстева: Схемата за единно плащане на площ ще остане в този си вид"}
{"url": "http://www.focus-news.net/news/2019/07/25/2684009/plovdiv-sal-ot-retsiklirani-materiali-shte-bade-pusnat-na-yuzhniya-bryag-na-reka-maritsa-kato-chast-ot-programata-za-tvorcheski-rezidentsii-adata-air.html", "text": "Сал от рециклирани материали ще бъде пуснат на южния бряг на река Марица като част от програмата за творчески резиденции „ADATA AiR“. Това съобщиха за  Радио „Фокус“ – Пловдив  от Фондация „Пловдив 2019“. Събитието ще се състои на 28 юли, от 18.00 часа, в близост до Водната палата, и е първо от поредицата проекти, които ще се осъществят по поречието на реката в рамките на програмата за творчески резиденции. „Сал на Марица“ е авторски проект на артистите Серж Екер и Александра Димитрова, които си поставят за цел да насочат вниманието към кошмара за съвременното общество, а именно количеството боклук, което натрупваме, и колко малко от него се рециклира или изхвърля правилно. Проектът има за цел да повиши осведомеността относно рециклирането и как да се избегне екологична катастрофа.  \r\nПътуването на сала ще завърши малко преди моста на остров Адата. На този краен пункт артистите канят всички, които имат интерес към темите да дойдат на речния бряг, където авторите ще разкажат повече подробности за проекта. Планирана е и дискусия, посветена на това как да живеем по-устойчиво в Пловдив, съчетана с почистване на реката и други дейности, вдъхновени от нея. Предвидено е и пространство за пикник на крайната точка на сала. Присъстващите ще могат да се качат на него след закотвянето му на брега. \r\n„ADATA AiR“ е творческа резиденция, осъществявана в програмата на „Пловдив – Европейска столица на културата 2019“, чиято първа фаза се проведе в месеците от април до декември 2018 година. В нея се включиха над 60 творци – визуални артисти, архитекти, дизайнери и пърформъри. За различни периоди, от две седмици до два месеца, всеки от тях посвети енергията си на проучване и предварителна работа по художествен проект, който след това да предложи за реализация в Пловдив през 2019. От всички предложения, общо 18 ще бъдат художествените намеси в градска среда. \r\nТони МИХАЙЛОВ", "date": "2019.07.25", "title": "Пловдив: Сал от рециклирани материали ще бъде пуснат на южния бряг на река Марица като част от програмата за творчески резиденции „ADATA AiR“"}
{"url": "http://www.focus-news.net/news/2019/07/25/2684005/smolyan-20-godishnina-na-tsarkva-i-hramov-praznik-shte-otbelezhi-manastirat-sv-panteleymon-nad-smolyan-na-27-yuli.html", "text": "Епархийският манастир „Св. Пантелеймон“ над Смолян ще чества тържествено 20-годишнината от освещаването на първата построена църква в манастира с патрон св. Великомъченик и целител  Пантелеймон на 27 юли. Това съобщиха от  Архиерейско наместничество – Смолян . Светата божествена Литургия  за храмовия празник ще започне в 09.00 часа, възглавена от викария на Пловдивски митрополит Николай Негово Преосвещенство Знеполски епископ Арсений. На клира ще пее митрополитският хор „Св. Апостол Ерм“ с диригент протопсалт Георги Радев. \r\nПо традиция ще се отслужи празничен водосвет и ще има благословена трапеза. За поклонниците на храмовия празник в събота има  осигурен безплатен транспорт. Автобусите ще тръгнат в 08.00 часа от автогарата в кв. „Устово“ и от супермаркета в кв. „Горно Райково“ и ще спират на всички спирки до манастира. В навечерието на празника в петък от 18.00 часа в манастирската църква „Св. Пантелеймон“ ще бъде отслужена празнична Вечерня с Петохлебие. \r\nСвети Пантелеймон е живял в Никомидия през III век. Учил при знаменития лекар Ефросин. След  християнско кръщение получил дара на лечителството и чудотворството. Поради силната си вяра  в Христа свети  Пантелеймон бил убит през 305 г. по времето на император Максимилиян след жестоки мъчения. Вместо кръв от тялото му потекло мляко.", "date": "2019.07.25", "title": "Смолян: 20-годишнина на църква и храмов празник  ще отбележи манастирът „Св. Пантелеймон“ над Смолян на 27 юли"}
{"url": "http://www.focus-news.net/news/2019/07/25/2684012/pazardzhik-folklorni-praznitsi-na-kulturata-zapochvat-v-obshtina-peshtera.html", "text": "Фолклорни празници на културата започват в община Пещера, съобщи за  Радио „Фокус“ – Пазарджик  Стоян Йовчев от Общината. Той уточни, че на 27 и 28 юли (събота и неделя) курортът „Свети Константин“ ще посрещне 145 индивидуални и групови изпълнители, заявили участие в Националния фолклорен събор на народното творчество, който се провежда под патронажа на министъра на туризма Николина Ангелкова.  \r\n„По традиция конкурсната програма ще продължи през двата почивни дни, а участниците ще бъдат оценявани от професионално жури. В съботната вечерта кметът на общината Николай Зайчев ще открие традиционния летен лагер, а гостите на събора ще видят спектакълът „Гълъбите бели“ с участието на Славка Калчева“, каза също Йовчев. \r\nВаня НИКОЛОВА", "date": "2019.07.25", "title": "Пазарджик: Фолклорни празници на културата започват в община Пещера"}
{"url": "http://www.focus-news.net/news/2019/07/25/2684013/afp-palestinskiyat-prezident-shte-spre-da-spazva-sporazumeniyata-s-izrael.html", "text": "Президентът на Палестинската автономия Махмуд Аббас заяви в четвъртък, че ще спре да прилага споразуменията с Израел на фона на влошените отношенията с Тел Авив, предава  AFP . \r\n \r\n„Обявяваме лидерското решение да спрем да прилагаме споразуменията, сключени с Израел“, каза Аббас по време на своя реч в град Рамала на Западния бряг.  \r\nСпоред него в Автономията ще се формира комисия, която да реши как да се случи това. Агенцията припомня, че Палестинската автономия и Израел работят заедно по редица въпроси, засягащи широк набор от теми - от водоснабдяване до сигурност. 84-годишният Аббас е правил такива заплахи и преди, но не ги е изпълнявал. \r\n \r\n : Цанко Цолов", "date": "2019.07.25", "title": "AFP: Палестинският президент ще спре да спазва споразуменията с Израел"}
{"url": "http://www.focus-news.net/news/2019/07/25/2684014/the-economist-izostavyayki-spirachkite-i-svoite-vragove-boris-dzhonsan-dostigna-tselta-si.html", "text": "Обръщението на новия британски премиер Борис Джонсън към Камарата на общините на 25 юли призова духа на неговия идол. Думите му бяха като излезли от устата на Уинсън Чърчил, само че при липса на нацисти, „невярващите“, „негативизмът“ и лейбъристката партия бяха посочени като негови врагове, коментира британското списание  The Economist .  \r\n \r\nНо възможността на Борис Джонсън да придвижи страната към обещаваната от него „златна епоха“ е доста мъглива. Той ще води чупливо правителство с работно мнозинство в парламента, което ще се стопи до само един глас, ако консерваторите загубят вота в Уелс следващата седмица, както между другото се очаква, коментира изданието. Обещанието му за Брекзит на 31 октомври със или без сделка и намерението да премахне т.нар. „спирачка“, засягаща границата с Ирландия, ще направи трудно осъществяването на намеренията му за предоговаряне на споразумението между Лондон и ЕС. И все пак, да убеди мнозинството от народните представителите да се съгласят на Брекзит без сделка изглежда постижимо. \r\n \r\nСитуацията показва, че предсрочни избори тази есен са твърде възможни. Ако ги спечели, Джонсън ще бъде запомнен като политически Хари Худини. Ако ги загуби, ще остане в историята отговорът на въпроса кой е най-кратко управлявалият премиер на Великобритания. За да му помогнат, Джонсън събра политици от двете места, в които е бил най-успешен – мандатът му като кмет на Лондон и от кампанията за излизане от ЕС.  \r\n \r\nВсички премиери разчитат на своите екипи, но Джонсън, самопровъзгласил се председател, е щастлив да остави другите да свършват работата, стига той да може да се окичи с лаврите след това. Много министър-председатели са обещавали да се върнат към кабинетното управление и Джонсън може би ще направи точно това, но в стила на тюдорите. Така „Даунинг стрийт“ ще се превърне в място, където неговите съветници се пробождат един друг в гърба, само и само да достигнат до ухото на краля, който стои и наблюдава всичко отвисоко.  \r\nМножество министри, напуснали със скандал, сега се върнаха обратно. Например Гавин Уилямсъм, който бе обвинен за изтичане на информация засягаща националната сигурност, сега отговаря за образованието. Майкъл Фалън пък подаде оставка заради непристойно поведение спрямо журналистка. А вътрешният министър госпожа Пател пък изпадна в немилост след като 2017 г. бе хваната да поддържа дипломатически черни канали с израелското правителство.  \r\n \r\nУправлението на Джонсън е на косъм. Ако наистина мнозинството се сведе до само един глас, то това значи че консерватор, който много от партията дори не познават, ще реши съдбата на страната при вот на недоверие. А по-интересното е, че множеството опозиционери и по-малки партии вероятно ще подкрепят сделката, сключена от предишния премиер Тереза Мей. В същото време съществува и проблема с мащаба – ще отнеме на Джонсън цял ескадрон от лейбъристки представители за да спечели вот на недоверие. В същото време един малък отряд такива може да го свали. А ако се стигне до избори без да е решен проблема около Брекзит, това ще ужасяващо за премиера, тъй като някои консерватори може да преминат в брекзитърската партия. И обратното – ако се реши Брекзит, то изборите ще са една своеобразна победна обиколка. Но при всичко положения ще има скорошни избори, на които Джонсън ще се провали. Неговото поведение е по-подходящо за провеждане на предизборна кампания, отколкото за управление.  \r\n \r\n : Цанко Цолов", "date": "2019.07.25", "title": "The Economist: Изоставяйки спирачките (и своите врагове) Борис Джонсън достигна целта си"}
{"url": "http://www.focus-news.net/news/2019/07/25/2683998/plovdiv-priklyuchi-aktsiyata-po-postavyane-na-tenis-masi-za-zhitelite-na-rayon-severen.html", "text": "Приключи акцията по поставяне на тенис маси за жителите на район „Северен” в Пловдив. Това съобщиха за  Радио „Фокус“ – Пловдив  от районната администрация. Монтирани са общо 10 на брой тенис маси. Те се намират в двора на ОУ „Райна Княгиня”, в двора на НУ „Димитър Димов”, във физкултурния салон на ОУ „Панайот Волов“, в близост до кът за отдих „Моливчета”, находящ се западно от ул.”Неофит Рилски”, също в дворните пространства на НУ „Христо Ботев”, СУ „Никола Вапцаров” и СУ „Пейо Кр.Яворов”. Тенис маси са поставени също в парк „Красива България”, парк „Надежда”, както и по поречието на река Марица, срещу жилищен блок с административен адрес бул.”Марица” №51-53, до съществуващата фитнес площадка. Съоръженията са професионални, здрави, металната им конструкция е от солидна стомана и е предвидена да издържа на различни атмосферни условия. Плотът е направен от специален и износоустойчив ПВЦ материал.", "date": "2019.07.25", "title": "Пловдив: Приключи акцията по поставяне на тенис маси за жителите на район „Северен”"}
