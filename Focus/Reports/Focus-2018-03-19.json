{"url": "http://www.focus-news.net/news/2018/03/19/2501290/rumyana-glavcheva-ekspert-seizmolog-umereno-zemetresenie-atakuva-yugozapaden-iran.html", "text": "Днес-понеделник в 8 часа местно време в провинция Бушер, югозападен Иран, край северната част на Персийския залив е регистрирано умерено силно земетресение с магнитуд 5.0. Епицентърът е локализиран на 20-25 километра (км) в изток-североизточна посока от пристанищния град Бендер Ганаве (52 750 жители), където е разположен един от най-големите нефтени терминали на иранското крайбрежие на Персийския залив. На около 70-75 км южно от епицентъра е големият град Бушер (днес около 121 хиляди жители; преброяването през 2006 година показва около 162 хиляди), а само на 10 км юг-югоизточно от града е ядрената централа “Бушер”. Проблеми в инсталациите (например охлаждащите помпи на реактора) и/или технологиите в централата “Бушер” застрашават всички страни около Персийския залив. А районът е сеизмично активен – намира се под натиска на Арабската плоча, която се придвижва към север-североизток със скорост от около 3 сантиметра годишно (в България преместванията са в единици  милиметри). \r\nСеизмичното огнище, генерирало умерения трус днес сутринта, проявява активност още преди труса с магнитуд 5.0 – Иранският сеизмологичен център съобщава за 7 труса след 0 часа през нощта (местно време), като четири от тях са със събуждащо действие (магнитуди между 3 и 3.9). За 12 чáса след максималния засега трус в същото огнище са локализирани 17 слаби вторични труса – магнитуди в диапазона 2.5-3.4, навярно повечето усетени в епицентралния район (илюстрация, Ирански сеизмологичен център). Относно максималния трус може да се предположи (липсва медийна информация),  че е създал леки до умерени повреди в домовете на населението. \r\nВ близките години забележително е земетресението с магнитуд 6.3 през април 2013 година. Епицентърът му е в Иран на 150 км в юг-югоизточна посока, а трагичните последици от него и последвалите го 32 вторични труса са: 2 села заличени от свлачища, 700 къщи повредени, 37 загинали и около 850 ранени.\r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.03.19", "title": "Румяна Главчева, експерт-сеизмолог: Умерено земетресение атакува югозападен Иран"}
{"url": "http://www.focus-news.net/news/2018/03/19/2501286/vratsa-v-prirodozashtiten-tsentar-natura-shte-se-provedat-dva-otkriti-uroka-vav-vrazka-s-otbelyazvaneto-na-svetovniya-den-na-vodata-na-22-mart.html", "text": "В Природозащитен център „Натура“ ще се проведат два открити урока във връзка с отбелязването на Световния ден на водата на 22 март, съобщиха от дирекцията на природен парк „Врачански Балкан“. Откритите уроци ще бъдат на тема „Отговорът е в природата“ с ученици от СУ „Васил Кънчов“ и СУ „Христо Ботев“ - Враца.\r\nЕксперти от дирекция на природен парк „Врачански Балкан“ ще запознаят учениците с основните източници на замърсяване на водите на територията на парка и възможностите за прилагане на природосъобразни решения. Представители от Регионална лаборатория - Враца към Изпълнителна агенция по околната среда ще демонстрират взимане на водна проба от водите на р. Лева и отчитане на основните показатели за замърсяване. Учениците от двете училища ще представят свои презентации за опазването на водата.\r\nТази година инициативата се организира от дирекция на природен парк „Врачански Балкан“, природозащитен център „Натура“ и Регионална лаборатория - Враца към ИАОС.\r\nСветовният ден на водата – 22 март се провежда всяка година, за да се фокусира вниманието върху важността на този незаменим природен ресурс. Тази година кампанията е наречена „Отговорът е в природата“ и е насочена към повишаване на информираността относно природосъобразните решения. Ключовото послание, е че тези решения (възстановяване на горите чрез залесяване, на връзката между реките и заливаемите площи, на влажните зони) са устойчиви и ефективни начини за възобновяване на баланса във водния цикъл, за смекчаване на последиците от климатичните промени и оттам – за подобряване на човешкото здраве и качеството на живот като цяло.", "date": "2018.03.19", "title": "Враца: В Природозащитен център „Натура“ ще се проведат два открити урока във връзка с отбелязването на Световния ден на водата на 22 март"}
{"url": "http://www.focus-news.net/news/2018/03/19/2501291/stara-zagora-makedonskiyat-fotograf-aleksandar-donchev-shte-otkrie-izlozhba-v-muzeya-na-fotografiyata-v-kazanlak.html", "text": "Александър Дончев от македонския град Струмица ще покаже в Казанлък изложбата си „Монос“, каза за Радио „Фокус“ директорът на Музея на фотографията Стефан Папукчиев. Експозицията ще бъде открита на 20 март от 17.30 часа. Тя обединява фотоси от авторския му албум, издаден под същото име. Албумът ще бъде представен в Казанлък заедно с откриването на експозицията.\r\nДончев е известен в страната си фотограф-художник, който има изяви и в чужбина. Завършил е фотография в България. Възпитаник е на НАТФИЗ „Кръстьо Сарафов“. Александър Дончев е роден през 1975г. в Струмица, Македония. Има собствено рекламно студио. Освен със студийна фотография, той се занимава и с външно заснимане. Любими обекти за фотографиране за него са планините. \r\nВ Казанлък Дончев ще покаже интересни фотоси от пътуването си до Атон - монасите, скалистите пътеки, морето, манастирските гори са запечатани в черно-бели художествени образи, които посетителите ще могат да видят в Музея на фотографията до 27 март.\r\nСлавяна ГАЙДАРОВА", "date": "2018.03.19", "title": "Стара Загора: Македонският фотограф Александър Дончев ще открие изложба в Музея на фотографията в Казанлък"}
{"url": "http://www.focus-news.net/news/2018/03/19/2501318/sporten-obzor-za-20-mart.html", "text": "Тенис: Григор Димитров започва участието си в турнира от сериите „Мастърс“ в Маями като трети поставен  в основната схема. Първият му съперник ще бъде победителят от двубоя между унгареца Мартон Фучович и Максимилиан Мартерер от Германия.Футбол: Олимпик Лион бе заплашен от УЕФА с изваждане от европейските клубни турнири за период от една година заради прояви на расизъм и липса на ред по време на реванша с ЦСКА Москва от осминафиналите в Лига Европа. Биатлон: Осемкратният олимпийски шампион Оле Ейнар Бьорндален потвърди участието си в норвежкия отбор за състезанието от Световната купа по биатлон в руския град Тюмени.", "date": "2018.03.19", "title": "Спортен обзор за 20 март"}
{"url": "http://www.focus-news.net/news/2018/03/19/2501287/sport-mohamed-salah-povede-pred-mesi-v-klasiraneto-za-zlatnata-obuvka.html", "text": "Футболистът на Ливърпул Мохамед Салах измести Лионел Меси от първото място във временното класиране за наградата на УЕФА Златната обувка. След попадението си от събота срещу Уотфорд, Салах вече има 28 попадения и 56 точки. След гола на Меси за победата на Барселона срещу Атлетик Билбао с 2:0 в неделя, аржентинецът вече има 50 точки с 25 гола. Трети е футболистът на Пари Сен Жермен Единсон Кавани.", "date": "2018.03.19", "title": "Спорт: Мохамед Салах поведе пред Меси в класирането за Златната обувка"}
{"url": "http://www.focus-news.net/news/2018/03/19/2501285/kyustendil-v-grada-shte-bade-predstavena-ezhegodnata-izlozhba-na-galabi-i-ekzotichni-ptitsi.html", "text": "В Кюстендил ще бъде представена ежегодната изложба на гълъби и екзотични птици. Това съобщиха за Радио „Фокус” – Кюстендил от читалище „Братство” – Кюстендил. Изложбата ще бъде открита на 21 март – празника на града, „Кюстендилска пролет”. Изложбата се организира от гълъбовъдно дружество „Руен” и читалище „Братство”, със съдействието на Община Кюстендил. Откриването на изложбата ще бъде от 11.00 часа. Традицията на изложбата е от 1984 година. Тази година ще бъдат показани близо 100 видове птици. В кюстендилското дружество членуват 16 гълъбовъди.\r\nВенцеслав ИЛЧЕВ", "date": "2018.03.19", "title": "Кюстендил: В града ще бъде представена ежегодната изложба на гълъби и екзотични птици"}
{"url": "http://www.focus-news.net/news/2018/03/19/2501289/plovdiv-eksperti-ot-regionalnata-inspektsiya-po-okolnata-sreda-i-vodite-v-grada-sa-spasili-28-zashtiteni-divi-poyni-ptitsi.html", "text": "Експерти от Регионалната инспекция по околната среда и водите са спасили 28 защитени диви пойни птици. Това съобщиха за Радио „Фокус“ – Пловдив от ръководството на институцията. До успешната акция се е стигнало след подаден сигнал от Шесто районно полицейско управление в град Пловдив. „При съвместна проверка в пловдивския кв. „Столипиново“ беше установено, че в стопанска постройка на частен дом се отглеждат 28 диви пойни птици, защитени от Закона за биологичното разнообразие. При акцията са спасени 12 щиглеца, 10 обикновени конопарчета, 5 зеленики и една тръстикова овесарка. Птиците са транспортирани до Спасителния център за диви животни в Стара Загора“, обясниха от Регионалната инспекция по околната среда и водите. От органите на МВР е образувано досъдебно производство спрямо нарушителя.\r\nТони МИХАЙЛОВ", "date": "2018.03.19", "title": "Пловдив: Експерти от Регионалната инспекция по околната среда и водите в града са спасили 28 защитени диви пойни птици"}
{"url": "http://www.focus-news.net/news/2018/03/19/2501293/smolyan-oblastta-e-na-deveto-myasto-po-ravnishte-na-bezrabotitsa-prez-fevruari.html", "text": "Сред областите в страната, Смолянска област през февруари е на девето място по равнище на безработица. Това каза за Радио „Фокус“ – Смолян Александър Ковачев – старши експерт в Дирекция „Регионална служба по заетостта“ – Пловдив. По думите му към края на февруари безработните, регистрирани в дирекциите „Бюро по труда“ в Смолянска област са 6450 и са с 14% по-малко спрямо същия месец на предходната година. Най-много – 1370 са те в община Смолян, която е и най-голямата община в областта. По брой безработни на следващо място са общините Девин – с 921, Доспат – 779, Неделино – 771, Златоград – 699, Мадан – 607, Рудозем – 456 и Борино – 348, регистрирани лица без работа. С най-малък брой безработни лица са общините Баните и Чепеларе, които имат съответно 272 и 227 безработни. Ковачев посочи, че броят на жените без препитание в област Смолян е доста по-висок от този на мъжете. През февруари 3652 са дамите, регистрирани в Бюрата по труда, а мъжете са 2798, каза още експертът.\r\nНели ГЕРГЬОВСКА", "date": "2018.03.19", "title": "Смолян: Областта е на девето място по равнище на безработица през февруари"}
{"url": "http://www.focus-news.net/news/2018/03/19/2501294/adriana-grigorova-direktsiya-sotsialno-podpomagane-varna-36-sotsialni-uslugi-za-detsa-i-vazrastni-se-predostavyat-na-teritoriyata-na-obshtinata.html", "text": "На територията на община Варна има изградена мрежа от социални услуги, които се финансират от държавата. Това каза в интервю за Радио „Фокус“ – Варна Адриана Григорова, директор на Дирекция „Социално подпомагане“ – Варна. Към настоящия момента на територията на община Варна се предоставят 36 социални услуги. 22 от тези услуги са за деца, а 14 – за възрастни, допълни Адриана Григорова. „Държавата отпуска малко над 6 млн. лева годишно за тези услуги, а Общината дофинансира услугите за държавно делегирани дейности с около 1,4 млн. лева годишно“, отбеляза Адриана Григорова. Тя добави, че извън услугите, които се финансират от държавата, Община Варна разкрива и развива услуги, които се финансират от местния бюджет.\r\nМарияна ВАЛЕНТИНОВА", "date": "2018.03.19", "title": "Адриана Григорова, Дирекция „Социално подпомагане“ – Варна: 36 социални услуги за деца и възрастни се предоставят на територията на общината"}
{"url": "http://www.focus-news.net/news/2018/03/19/2501292/washington-post-sled-chetvarta-eksploziya-v-ostin-politsiyata-smyata-che-vsichki-zalozheni-ustroystva-sa-delo-na-edin-chovek.html", "text": "Експлозията в един от кварталите на Остин в неделя през нощта е имала прилики с останалите три бомби, които бяха детонирани в столицата на американския щат Тексас по-рано този месец, което кара полицията да смята, че всички заложени устройства са дело на един и същи човек, пише Washington Post. \r\nПоследният взрив, който рани двама мъже разхождащи се по път в жилищен квартал, тласна града още по-навътре в мистерията, която накара живеещите в него хора да не излизат от къщите си на фона на продължаващото търсене на улики от полицията, коментира вестникът. \r\nСистемата, с която е задействана бомбата, е подтикнала следователите към идеята, че човекът или хората, заложили устройството, са по-способни и умели отколкото властите първоначално са предполагали, това заяви Браян Манли, временния шеф на полицията в Остин. Манли разкри, че новото устройство представлява промяна в тактиката на отговорния, тъй като предишните три взрива са прогърмели край домовете на хората.\r\n„Това което видяхме е значителна промяна от това, което определяхме като три отделни атаки срещу определени хора, тъй ката бомбата от миналата нощ просто е засегнала случайни минувачи“, заяви Манли. \r\nВзривното устройство от неделя допринася към несигурността и напрежението в Остин, като изданието отбелязва, че столицата на Тексас се намира „на ръба“ след като по време на предишните три взрива бяха убити двама души, а други двама ранени, единият от които сериозно. Междувременно властите изглежда се намират в задънена улица относно това кой може да поставя устройствата и какъв е неговият мотив. Единственото, в което от полицията са сигурно, е че бомбите са направени с умение и вещина, както и че случаите са свързани.   : Цанко Цолов", "date": "2018.03.19", "title": "Washington Post: След четвърта експлозия в Остин – полицията смята, че всички заложени устройства са дело на един човек"}
{"url": "http://www.focus-news.net/news/2018/03/19/2501296/veliko-tarnovo-mokri-na-mesta-zaledeni-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на област Велико Търново. На места има заледени участъци, но обработени, съобщиха за Радио „Фокус” – Велико Търново от Областно пътно управление. Времето е облачно. Температурата на въздуха е 1°. Няма допълнително въведени ограничения на територията на областта. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.03.19", "title": "Велико Търново: Мокри, на места заледени, са пътните настилки на територията на областта"}
{"url": "http://www.focus-news.net/news/2018/03/19/2501297/brigaden-general-yavor-mateev-prez-poslednite-godini-v-spetsialnite-sili-navlizat-novi-vaorazheniya-i-snaryazheniya.html", "text": "През последните години в „Специалните сили“ навлизат нови въоръжения и снаряжения, както и модернизация в комуникационната и информационна техника. Това каза в интервю за предаването „Това е България“ по Радио „Фокус“ бригаден генерал Явор Матеев, командир на 68-а бригада „Специални сили“. Той допълни, че по обещание на министър-председателя Бойко Борисов са били преведени 3 мил. лева по сметката на Министерството на отбраната за материалната база на полигона в Црънча. И поясни, че проектът не се е реализирал поради свързани с обществените поръчки причини. Генерал Матеев определи като най-важен проблем за решаване пред „Специалните сили“ конструкцията на тяхното ръководство.\r\n„Силите за специални операции в НАТО са конструирани по определен начин. Не само в страните от НАТО, но и в много други държави в световен мащаб се прилагат основни принципи за изграждане и функциониране на „Специалните сили“. Точно това искаме да направим и в България. Тук не говорим за пари и финанси, говорим за промени, които ще станат факт при някои промени в Закона за въоръжените сили. Това е модерната структурата, която се прилага, във всички страни от НАТО. Това ще ни даде възможност за още по-гъвкава реакция, по-правилно използване на силите, повишаване на техните оперативни способности и категорична сигурност на операциите и на сигурността на информацията, при провеждане на самите информации“, поясни Явор Матеев. Той допълни, че е убеден в подкрепата на Комисията по отбрана и разбирането за прилагането на промените и изрази надежда, че ще бъдат факт в най-скоро време.", "date": "2018.03.19", "title": "Бригаден генерал Явор Матеев: През последните години в „Специалните сили“ навлизат нови въоръжения и снаряжения"}
{"url": "http://www.focus-news.net/news/2018/03/19/2501037/smolyan-magla-namalyava-vidimostta-v-rayona-na-zlatograd-madan-i-nedelino-ostava-zatvoren-zaradi-srutishte-patyat-smolyan-madan.html", "text": "Мокри и проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е облачно, мъгла намалява видимостта в района на Златоград, Мадан и Неделино. Заради срутището остава затворен пътя Смолян – Средногорци. Алтернативният маршрут за движение е пътят Рудозем – Смилян. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова от Пътната служба апелират към шофиране с повишено внимание и съобразена скорост. През нощта не са получавани сигнали за инциденти по пътищата в областта\r\nОстава в сила ограничението по направленията Лъки – Рожен и Момчиловци – местност „Момина вода“, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян пътните настилки са предимно мокри. Автомобилният трафик в началото на работната седмица и по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.19", "title": "Смолян: Мъгла намалява видимостта в района на Златоград, Мадан и Неделино, остава затворен заради срутище пътят Смолян – Мадан"}
{"url": "http://www.focus-news.net/news/2018/03/19/2501003/ikonomicheskiyat-ministar-na-germaniya-sasht-shte-se-provalyat-ako-se-opitat-da-razdelyat-evropa.html", "text": "Президентът на САЩ Доналд Тръмп „ще се провали“ ако се опита да постави европейските държави една срещу друга, използвайки търговията. Това заяви министърът на икономиката на Германия Петер Алтмайер преди отлитането си за посещение във Вашингтон в неделя, пише германската редакция на електронното издание The Local.\r\n„В Европейския съюз ние сме митнически съюз и действаме колективно. Нито е в интерес на правителството на САЩ да разделя Европа, нито то ще успее, ако опита“, уверен е Алтмайер.\r\nСпоред думите на близкия съюзник на германския канцлер Ангела Меркел, основна точка в дневния ред на срещите му във Вашингтон ще бъде новата митническа политика на САЩ и по-конкретно – увеличените мита за внос на стомана (25%) и алуминий (10%) в страната.\r\n„Компаниите и потребителите от двете страни ще платят сметката, ако САЩ и Европа влязат в търговска война помежду си“, смята германският министър, като добави, че докато Вашингтон и Брюксел се карат, трети страни, като например Китай, който наводнява световния пазар с евтина стомана, ще „се смеят отстрани“.\r\nПревод и редакция:", "date": "2018.03.19", "title": "Икономическият министър на Германия: САЩ „ще се провалят ако се опитат да разделят Европа“"}
{"url": "http://www.focus-news.net/news/2018/03/19/2501288/prof-mihail-konstantinov-otnosheniyata-mezhdu-rusiya-i-zapada-sa-v-kritichna-tochka-blizo-sme-do-goreshta-voyna-koyato-mozhe-da-slozhi-kray-na-tsivilizatsiyata.html", "text": "Отношенията между Русия и Запада са в критична точка, близо сме до гореща война, която може да сложи край на цивилизацията, предупреди в интервю за Радио „Фокус“ политическият анализатор проф. Михаил Константинов. „Руснаците се чувстват в състояние на война. Русия има перфектна военна техника и спокойно се мери със САЩ и Китай в тази област, но по отношение на гражданската индустрия и цели нещата не са блестящи. Отношенията между нея и Запада са може би в най-лошата си точка, която помня от разгара на Студената война. Много са причините за това. Факт е, че сме близо до гореща война особено в Сирия, където може да се сблъскат пряко руски и американски военни. Трябва да се направи опит да се излезе от тази ситуация, защото това е реална опасност. На карта е поставено оцеляването на цивилизацията. Един военен сблъсък би могъл да бъде край“, каза проф. Михаил Константинов. Той каза още, че се нуждаем от единство, понеже сме стигнали до вратата на ада и дори леко сме я открехнали. Константинов добави, че в момента лидерството на Европа е на ниско ниво. Според професора руското ръководство трябва да започне с подготовка за смяна на властта, но и Европа трябва да бъде управлявана от ново поколение политици.", "date": "2018.03.19", "title": "Проф. Михаил Константинов: Отношенията между Русия и Запада са в критична точка, близо сме до гореща война, която може да сложи край на цивилизацията"}
{"url": "http://www.focus-news.net/news/2018/03/19/2501036/nimh-ot-vechernite-chasove-se-ochakvat-povisheniya-na-nivata-na-vodite-v-zapadnobelomorskiya-baseyn.html", "text": "От вечерните часове днес и през нощта срещу 20 март се очакват повишения на нивата на водите в Западнобеломорският басейн, вследствие на валежи и оттичане, сочи справка на сайта на Националният институт по метеорология и хидрология към Българската академия на науките (НИМХ към БАН). От обедните часове на 20 и на 21 март ще започне процес на понижение на нивата на реките в басейна, но ще се задържат високи, като повишения все още ще има в средните и долни течения на основните реки, вследствие на оттичане.", "date": "2018.03.19", "title": "НИМХ: От вечерните часове се очакват повишения на нивата на водите в Западнобеломорския басейн"}
{"url": "http://www.focus-news.net/news/2018/03/19/2500970/denyat-19-mart-v-balgarskata-istoriya.html", "text": "2008 г. \r\nПрезидентът на Република България Георги Първанов присъжда Орден „Стара планина“ първа степен на Мигел Анхел Моратинос „за изключително големите му заслуги за присъединяването на Република България към Европейския съюз.“2001 г. \r\nНа 19 и 20 март на посещение в България е директорът на Федералното бюро за разследвания (ФБР) Луис Фрий.\r\nФедералното бюро за разследвания (ФБР) е федерален разследващ орган на САЩ. Създаден е през 1908 г. за разследване нарушенията на федералното законодателство, гражданските права и вътрешната сигурност. Седалището на Федералното бюро е във Вашингтон.\r\nЛуис Фрий е роден на 6 януари 1950 г. в Ню Джърси. През 1974 г. получава правна диплома от университета Ръджърс. През 1975 г. приема назначение за агент на ФБР. През 1981 г. е повишен в асистент-окръжен прокурор в Южния окръг на Ню Йорк. През 1984 г. завършва и Нюйоркския правен университет. На 6 август 1993 г. Фрий става директор на ФБР след одобрение от сената и предложение от тогавашния президент Бил Клинтън.2001 г. \r\nВременно изпълняващият длъжността генерален директор на Българското национално радио Александър Бразицов уволнява Лили Маринкова и Петър Волгин и заменя стачкуващите журналисти с верни на ръководството кадри от програма “Христо Ботев”. Това е отговор на заплахата на стачкуващите, че ще обявят гражданско неподчинение. Програмите на радиото се превръщат в правителствени хроники. В продължаващия конфликт са уволнени още 17 журналисти. След няколко месеца спорът приключва с решение на Висшия административен съд, че при избора на новия директор на Българското национално радио не са спазени изискванията на закона. На 28 май НСРТ избира за нов генерален директор Поля Станчева, която преди това е оглавявала пресцентъра на Министерския съвет.1984 г. \r\nОткрива се големият електрифициран ЖП пръстен София – Горна Оряховица – Русе – Варна – Бургас – Пловдив – София.1976 г. \r\nПубликува се Закон за устройство на съдилищата.1951 г. \r\nС указ на Президиума на Народното събрание се създава Военна прокуратура към МВР. Военна прокуратура е военно учреждение в системата на прокуратурата, осъществяващо функциите и компетенциите на прокуратурата във въоръжените сили.1925 г. \r\nПо искане на властите е получено разрешение от Антантата България да свика временно 3000 наборници за потушаване на евентуален комунистически бунт. На 24 април е дадено разрешение за увеличаване на контингента до 10 000 души в срок до 31 май.1923 г. \r\nФормира се съставът на Четвърти Държавен съд с председател Петър Михов. Михов е председател на Софийския окръжен съд. Държавният съд е непостоянно действаща съдебна институция, създадена със Закона за съдене на министрите от 10 декември 1880 г. на основание чл. 155 от Търновската конституция. Предложение за съдене на министър или министри може да прави всеки депутат в Народното събрание, но за да се предприеме тази мярка, тя трябва да бъде одобрена и подписана най-малко от 1/4 от народните представители. На санкция от Държавен съд подлежат всички случаи, предвидени в чл. 155 от Търновската конституция – от държавна измяна и предателство до нанасяне на вреди на държавата с цел лична изгода. Предварителното следствие на обвиняемото лице или лица се възлага на особена следствена комисия, състояща се от трима души – един от Върховния касационен съд, който обикновено става председател на комисията, и по един представител, избран измежду апелативните и окръжните съдилища. Членове на комисията се назначават с височайши указ по предложение на правосъдния министър. След приключване на предварителното следствие делото се препраща до държавния обвинител. При водене на делото Държавният съд се ръководи от общите правила за решаване на углавните дела. Присъдите му са окончателни и не подлежат на обжалване. От 1903 г. работата на държавния обвинител се подпомага от няколко негови заместници, а от 1904 г. според височайши указ е внесено допълнение към Закона за съдене на министрите, което ограничава дотогавашната материя. Според това допълнение министрите могат да бъдат съдени само при нарушение на някой член от конституцията, а служебните им нарушения подлежат на углавно и гражданско преследване. Претърпява промени и самият състав на Държавния съд. Първоначално той се състои от председател, 6 съдии и 14 съдебни заседатели, от които 10 действителни и 4 запасни. С промените от 1923 г. съставът на Държавния съд е председател, избран от Народното събрание, и 16 народни съдии, от които 12 действителни и 4 запасни.1895 г. \r\nВ периода 19 - 28 март 1895 г. София се провежда конгрес на македонските емигрантски дружества и братства в Княжество България и извън него (легална организация). На конгреса се създава Македонски комитет – легална организация на македоно-одринските дружества в България. За пръв председател е избран Трайко Китанчев. На Първия си конгрес Македонският комитет приема устав и програма. През декември 1895 г. се преименува на Върховен македонски комитет, а през 1901 г. на Върховен македоно-одрински комитет. ВМОК се бори за политическата автономия на Македония и Одринско, гарантирана от Великите сили. Средствата за постигане на тази цел са печатно слово, агитация и митинги, изпращане на делегации и петиции до европейските правителства. С цел да привлече вниманието на световната общественост през лятото на 1895 г. върховистите изпращат в Македония четири отряда и няколко малки чети в състав около 800 души. Частичен временен успех е постигнат само в Мелнишко. Въоръжената акция завършва с поражение. Под натиска на Великите сили князът и правителството на Константин Стоилов оттеглят временно подкрепата си за Върховния комитет. Скоро след неуспеха на въоръжената акция умира председателят на комитета Трайко Китанчев. След него за председатели са избирани Данаил Николаев, Йосиф Ковачев, Борис Сарафовов, Стоян Михайловски и ген. Иван Цончев.\r\nОтношенията на Върховния македоно-одрински комитет с Вътрешната македоно-одринска революционна организация (ВМОРО) са обтегнати. Различията между тях се дължат най-вече на тактиката на националноосвободителната борба. ВМОРО разчита най-вече на организираната борба на населението в Македония и Одринско, а ВМОК – на решаващата помощ на България и нейната армия. Независимо от разногласията организациите си взаимодействат. ВМОК помага на ВМОРО с пари, оръжие, боеприпаси, литература и военни кадри, които обучават българското население в Македония и Одринско на военно дело. ВМОРО подпомага ВМОК да приеме на VII-ия си конгрес през 1900 г. революционните методи на борба. Установеното единодействие между двете организации не се възприема от някои среди в Княжеството и те предприемат мерки за неговото прекратяване. Това довежда до разцепление в комитета. На Десетия конгрес на ВМОК, проведен в края на юли 1902 г., се избира и ново ръководство начело с Христо Станишев. Успоредно с това продължава да съществува старото, възглавявано от Стоян Михайловски и ген. Иван Цончев. То продължава линията на единодействие с ВМОРО. Въпреки противодействието на ВМОРО за преждевременно обявяване на въстание ВМОК под ръководството на Стоян Михайловски и ген. Иван Цончев предизвикват въстание през септември 1902 г. в Горноджумайско (днешно Благоевградско). Въстанието завършва с поражение. По време на Илинденско-Преображенското въстание през 1903 г. ВМОК сформира няколко чети. След поражението на въстанието комитетът се опитва да създаде свои бази в някои райони, но поради противодействието на ВМОРО не успява. През 1905 г. ВМОК престава да съществува като самостоятелна организация.На тази дата са родени:1946 г. \r\nРоден е Огнян Герджиков – юрист и държавен деец. През 1971 г. той завършва Юридическия факултет на Софийския университет “Св. Климент Охридски”. Oт 1979 г. е преподавател в същия факултет.Първоначално е старши асистент, а след това започва да се издига в йерархията като доцент и професор. Специализира във Виенския университет и в института “Макс Планк” в Хамбург.\r\nГерджиков изнася лекции и доклади в Ягелонския университет в Краков, в Европейския институт в Саарбрюкен, в Женевския университет, в института “Макс Планк” и Търговската палата в Хамбург.\r\nПрез 1991-1993 г. е първи заместник-декан на Юридическия факултет на Софийския университет “Св. Климент Охридски”, а от 1993 г. до 1994 г. заместник-ректор на Софийския университет “Св. Климент Охридски”. В периода 1996 – 2000 г. Герджиков е председател на Фондация “Св. Климент Охридски”. Ръководител е на Катедрата по гражданско – правните науки при Юридическия факултет към същия университет (1993 – 1997 г. и от 2000 г.).От 1997 г. до 2000 г. е член на Комисията по обществени науки при Висшата атестационна комисия към Министерски съвет. От 1999 г. е председател на Арбитражния съд при Българската стопанска камара. От май 2001 г. той е ръководител на юридическия екип на Национално движение “Симеон II”. Депутат е в ХХXIX Народно събрание.\r\nНа 5 юли 2001 г. проф. Огнян Герджиков е избран за председател на ХХXIX Народно събрание.\r\nАвтор е на многобройни научни публикации – монографии и статии в български и чуждестранни издания. На изборите за народни представители проведени през 2005 година Огнян Герджиков е избран за депутат от НДСВ.1936 г. \r\nРоден е Иван Куртев – педагог, политически и държавен деец. Завършва педагогика в Софийския университет “Св. Климент Охридски”. Работи като учител и рехабилитатор в училище за глухи деца в София. В периода 1957–1963 г. той е преследван и изселван по политически причини. След 10 ноември 1989 г. се включва в обществено-политическия живот на страната. От 1991 г. Куртев е председател на Националния комитет на Социалдемократическата партия (СДП). Главен секретар е на Националния координационен комитет на СДС. На XI конференция на СДС е избран за председател на Контролния му съвет. Депутат е в ХХXVI, ХХXVII и ХХXVIII Народно събрание. Заместник-председател е на ХХXVIII Народно събрание.1909 г. \r\nРоден е Петър Славински – български писател, драматург. В периода 1933–1936 г. той работи в дирекция “Храноизнос”. След това заема административни служби в Столичната община до 1944 г. На 9 септември 1944 г. е назначен за кмет на София. Той ръководи историографската служба при щаба на Първа българска армия. През 1946–1951 г. е председател на Клуба на културните дейци, а през 1946–1950 г. е главен секретар на Българо-унгарското дружество. От 1951 до 1953 г. е журналист в Добруджа (с. Шабла). Година по-късно Славински е директор на Държавния музикален театър “Ст. Македонски”. От 1955 г. той живее и твори в Балчик. За пръв път печата през 1927 г. във вестник “Ехо”. Негови съчинения са: “Фрина” (1935 г.); “Последният щурм” (1969 г.); “Пратеник на свободния свят” (1959 г.); “Претворена земя” (1970 г.); “Тайни” (1960 г., в съавторство с Б. Дановски); “Победени хоризонти” (1966 г.); “Слънчев извор” (1962 г.); “Живот за живота” (1965 г.); “Огънят и спомените” (1975 г.); “Птици долитат при нас” (1977 г.) и “Далечни далечини” (1977 г.).На тази дата умират:2016 г. \r\nУмира бившият депутат от \"Атака\" Павел Чернев. Юрист по образование, Чернев е роден на 10 юли 1969 г. в столицата. Участва в студентските движения за демокрация и гласност. Гради политическа кариера първо във ВМРО, а после - в \"Атака\".1988 г. \r\nУмира Руси Стоянов Русев – български литературен историк и критик. През 1923 г. той завършва английска филология (бакалавър) в университета “Виктория” в Манчестър. Няколко години по-късно специализира класическа филология в Колумбийския университет, Ню Йорк. След като се завръща в България работи като учител в София и лектор и преподавател в Софийския университет “Св. Климент Охридски”. От 1938 г. до 1948 г. чете лекции по английски и американска литература. Русев е автор на около 200 статии и студии, в които разглежда автори и произведения от ранното английско средновековие, както и модерни писатели (В. Уулф, О. Хъксли, Дж. Джойс). Основно работи върху въпроси на езика и стила. Голяма част от изследванията му са посветени на специфични въпроси на българската литература. Той е един от първите преводачи на най-добрите драми на У. Шекспир. Русев е автор на “Граматика на английския език” (1934 г.), “Българо-английски речник” (1947 г.), “Английски пословици и българските им съответки” (1967 г.).1946 г. \r\nУмира Константин Димитров Мутафов – български драматург, театрален критик и преводач. Той завършва гимназия в родния си град и драматична школа във Флоренция. Негови са драмите “Иуда” (1914 г.), “Пленникът в Трикери” (1917 г.), “Дядо Климе” (1917 г.), “Омуртаг” (1925 г.), “Над живота” (1906 г.), “Убитата лисица” (1933 г.). Той е автор и на 2 тома детски пиеси (1928 г. и 1929 г.). Мутафов има и редица разкази, печатани в периодични издания.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.03.19", "title": "Денят 19 март в българската история"}
{"url": "http://www.focus-news.net/news/2018/03/19/2501299/balgarski-turisti-postradaha-pri-avtobusna-katastrofa-v-egipet-obzor.html", "text": "Български туристи пострадаха при автобусна катастрофа в Египет. Инцидентът е възникнал към 09.15 часа местно време, когато туристическият автобус, в който са пътували 40 наши сънародници, се е преобърнал в района на град Марса Алам. По информация на Министерство на външните работи (МВнР) са пострадали 20 българи. По първоначални данни петима от тях са с фрактури, а останалите - с охлузни рани.  Те са транспортирани за преглед и лечение в местната болница. Българските туристи имат застраховки, а от МВнР увериха, че посолството ни в Кайро е в непрекъснат контакт с представителя на туроператора, който се намира в болницата. По разпореждане на министър Захариева дипломатите ни са в готовност да окажат пълно съдействие на пострадалите граждани. \r\nОт своя страна министърът на туризма Николина Ангелкова е в постоянна връзка с компетентните органи и следи непрекъснато състоянието на българските туристи. Ведомството е в контакт и с представител на туроператора „АБАКС“, който организира пътуването.\r\nГрупата включва хора от различни части на България, но основно от София, сред тях няма деца. \r\n„АБАКС“ е регистриран туроператор и турагент от 2008 г. Той има валидна застраховка с покритие 1 400 000 лв. За пострадалите от страна на „АБАКС“ е уведомен застрахователят и вече е стартирано застрахователно събитие. Той ще покрие щетите. Представител на туристическата компания е на място в болницата в Египет. От офиса в София пък са се свързали с близки на пострадалите, за да ги уведомят. \r\nПо информация на туроператора останалите туристи, които не са пострадали, са продължили пътуването си. Изпратен е друг автобус и те в момента пътуват за круиза си по Нил. Министерството на туризма съобщават, че заедно с останалите институции ще следи ситуацията до успешното завръщане на българските туристи у нас.", "date": "2018.03.19", "title": "Български туристи пострадаха при автобусна катастрофа в Египет (ОБЗОР)"}
{"url": "http://www.focus-news.net/news/2018/03/19/2500940/interfaks-kray-kurilskite-ostrovi-e-registrirano-zemetresenie-s-magnitud-56.html", "text": "Геофизичната служба на РАН съобщава, че земетресение с магнитуд 5,6 по скалата на Рихтер е регистрирано в Тихия океан на 75 км. от крайбрежието на остров Уруп, част от Курилите, предава Интерфакс.\r\nЗеметресението е регистрирано в 20:00 часа в неделя българско време.\r\nНяма данни за жертви и разрушения.  Виктор Турмаков", "date": "2018.03.19", "title": "Интерфакс: Край Курилските острови е регистрирано земетресение с магнитуд 5,6"}
{"url": "http://www.focus-news.net/news/2018/03/19/2500906/predstoyashti-sabitiya-v-stranata-za-19-mart-agentsiya-fokus.html", "text": "***\r\nВ 08.30 часа в зала 3 на НДК, председателят на Комисията по вътрешна сигурност и обществен ред Цветан Цветанов и председателят на Комисията по граждански свободи, правосъдие и вътрешни работи в Европейския парламент Клод Мораес ще открият срещата на Съвместната група за парламентарен контрол (СГПК) на Европол. Във форума ще участват комисарят по цифрова икономика и цифрово общество Мария Габриел, комисарят за Съюз за сигурност Джулиан Кинг, изпълнителният директор на Европол Роб Уейнрайт, и др.  В 13.00 в зала 6 на НДК часа е предвидена пресконференция на Цветан Цветанов, Мария Габриел, Клод Мораес, Джулиан Кинг и Роб Уейнрайт.  \r\n*** \r\nОт 13.30 часа в Пловдивския университет „Паисий Хилендарски“ министърът на образованието и науката Красимир Вълчев ще участва в конференция на тема „Ресурсният учител - значим фактор за приобщаващото образование“. По-рано през деня (09.30 ч.) министър Вълчев ще бъде в Младежкия център в града, където ще бъдат представени добри примери и практики, свързани с неформалното образование.\r\n*** \r\nОт 10.00 часа в сградата на Представителството на Европейската комисия в България на ул. „Георги С. Раковски“ 124 заместник-министърът на енергетиката Жечо Станков ще открие регионалната конференция \"Борбата с енергийната бедност: усъвършенствани политики за енергийна ефективност със засилено участие на местните власти“.\r\n***\r\nОт 10.00 часа VII състав на Специализирания наказателен съд ще гледа делото срещу Поля П., Спасена Г., Любомир Д. и др. за организиране и ръководене на организирана престъпна група.  \r\n***\r\nОт 10.00 часа XIV състав  на Специализирания наказателен съд ще гледа делото срещу Иван Д., Катерина Д., Анжело В., Атанас Д. и др. за образуване и ръководене на организирана престъпна група. \r\n*** \r\nОт 11.00 часа в тържествената зала на Централен военен клуб кметът на София Йорданка Фандъкова ще връчи награди на церемонията „Достойните българи“ .   \r\n***\r\nОт 11.00 часа XVII състав на Специализирания наказателен съд ще гледа делото срещу Петър П., Станислав М., Валентин Х. и др. за организиране и ръководене на организирана престъпна група. \r\n***\r\nОт 11.00 часа XVII състав на Специализирания наказателен съд ще гледа делото срещу Петър П., Станислав М., Валентин Х. и др. за организиране и ръководене на организирана престъпна група. \r\n***\r\nОт 13.30 часа I състав на Специализирания съд ще гледа делото срещу Пламен Г., Ердинч Х. и Костадин К.  за организиране и ръководене на организирана престъпна група. \r\n***\r\nОт 13.30 часа III състав на Специализирания наказателен съд ще гледа делото срещу Димитър М., Ивайло М., Александър Д. и др. за организиране и ръководене на организирана престъпна група. \r\n*** \r\nОт 14.00 часа в централата на БСП на ул. „Македония” 33, проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n*** \r\nОт 17.00 часа пред паметната плоча на източната страна на Централната поща – на ъгъла на ул. „Гурко” и ул. „К. Шапкарев” Българското сдружение на родовете от Македония ще отбележи годишнината от смъртта на Кузман Шапкарев (1909 г.).\r\n*** \r\nОт 18.30 часа в Книжен център “Гринуич”-бул. “ Витоша” 37 ще се състои представянето на новата книга на алпиниста Атанас Скатов - “ Манаслу”-Душата на планината.\r\n*** \r\nОт 9.00 часа ще се проведе протест на служителите в затворите.\r\n*** \r\nОт 10.00 часа в централата на ГЕРБ народният представител от ГЕРБ - Бургас Иван Вълков организира открита приемна за граждани.\r\n*** \r\nОт 13.00 часа ще отвори врати обновеният Природонаучен музей в града. В първия ден посещението в Природонаучния музей ще бъде безплатно. \r\n*** \r\nОт 17.30 часа в зала Георги Баев\" на Културен център \"Морско казино\" ще се проведе благотворителна  изложба за набиране на средства за възстановяване на фасадното пано върху сградата на Строителния техникум в Бургас.\r\n***\r\nОт 10.00 часа в сградата на Пенсионерски клуб ,,Бяла Злата\", народният представител от ГЕРБ - Враца Красен Кръстев организира приемен ден за граждани.\r\n*** \r\nОт 12.00 часа ще се проведе протест на служителите в затворите. \r\n*** \r\nОт 14.00 часа в централата на БСП на ул. „Македония” 33 проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n*** \r\nОт 19.00 часа в зала 1 на Фестивален и конгресен център Варна, ще се проведе концерт на Представителния духов оркестър на Военноморските сили по случай 134-та годишнина от създаването му, организиран съвместно от Община Варна, Военноморските сили и Фестивален и конгресен център Варна. \r\n*** \r\nОт 12.00 часа във фоайето на РУО – Велико Търново ще се проведе пресконференция за представяне на информация за текущото изпълнение на целите на проекта „Твоят час“ и предстоящите изяви на учениците. Подготвено е и откриване на изложба.\r\n*** \r\nОт 10.00 часа в Пресклуб на БТА-Видин Агенция за регионално развитие и бизнес център Видин ще представи Проект „Мрежа за устойчиво използване на природното наследство и ресурси в трансграничния регион”.\r\n*** \r\nОт 11.30 часа в Пресклуб на БТА-Видин ще се проведе пресконференция на народния представител от ГЕРБ Владимир Тошев и областния управител на Видин Албена Георгиева по актуални въпроси.\r\n*** \r\nОт 10.30 часа в залата на Общинския съвет (бившия младежки дом) ще се проведе приемна на зам.-председателя на Народното събрание Емил Христов.\r\n*** \r\nОт 12.00 часа в клуб „Червеното” ръководството и председателите на Общинските съвети на БСП от Кърджалийска област ще заседават в клуб „Червеното”. В 13.00 часа ще бъде дадена пресконференция. В 16.30 часа председателят на Националния съвет Корнелия Нинова ще открие нов клуб на БСП в община Кирково, а членовете на Изпълнителното бюро ще се включат в събирането подписи срещу сделката с ЧЕЗ. От 18.00 часа ще се проведе среща-разговор на Изпълнителното бюро с граждани, партийни членове и симпатизанти в НЧ „Обединение 1913” .\r\n*** \r\nОт 10.00 часа в кабинета на кмета на Община Перник Вяра Церовска ще се проведе пресконференция по актуални теми.\r\n***\r\nВ 09.00 часа в зала 1 на Апелативния съд ще се проведе заседание по делото, образувано по жалба на подсъдимия Светослав С. срещу присъда на Окръжен съд – Смолян, с която е признат за виновен в причиняване на смърт по непредпазливост и нанасяне на средни телесни повреди на второ лице, след пътен инцидент. \r\n***\r\nВ 09.00 часа е зала 1 На Окръжния съд ще се гледа делото срещу Гергана Б., обвинена в убийството на 2-годишната си дъщеря. \r\n***\r\nВ 10.00 часа в зала 2 на Окръжния съд ще се гледа делото срещу Йордан И., обвинен в умишлено убийство и в подбуждане на две лица към престъпление. \r\n***\r\nВ 10.00 часа в 68-ма бригада Специални сили ще бъдат отбелязани 75 години от сформирането на Парашутната дружина. Програмата предвижда тържествен строй в 10.00 часа, заупокойна молитва в памет на загиналите военни парашутисти и поднасяне на цветя и венци пред паметните им плочи.\r\n***\r\nВ 11.30 часа в Международния панаир ще бъде връчено дарение от областния управител на Пловдив на 68-ма бригада Специални сили. След това ще има тържественото събрание, приветствия и награждаване на ветерани, военнослужещи и цивилни служители по повод 75 години от сформирането на Парашутната дружина.\r\n***\r\nВ 13.30 часа  в Нова сграда на Пловдивски университет „Паисий Хилендарски“ ще се проведе национална конференция на тема: „Ресурсният учител – значим фактор за приобщаващото образование“.\r\n***\r\nВ 13.30 часа в зала 2 на Окръжния съд ще се гледа делото срещу Нели К. и Фанка Д., обвинени в присвояване на пари и заблуждение на няколко лица. \r\n*** \r\nНародните представители от ГЕРБ организират приемни за граждани от избирателния си район. Менда Стоянова – от 16.00 в централния офис на ГЕРБ – Пловдив, на бул. „Марица” 91. Димитър Лазаров - от 16.30 часа в партийния офис на ГЕРБ на улица „Прага” 2. Атанас Ташков - от 16.00 часа в партийния офис на ул. „Стефан Стамболов\" 21. Спас Гърневски - от 16.00 в офиса на ГЕРБ на ул. \"Коста Паница\" 5.\r\n*** \r\nОбщинските съветници от ГЕРБ организират приемни за граждани в Пловдив. Даниела Дженева - от 17.00 до 18.00 часа в офиса на ГЕРБ в район „Южен”, ул. ”Академик Петър Динеков” №1А; Спартак Николов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; Вихър Захов - от 17:00 до 18.30 часа в офиса на ГЕРБ в район „Източен” на ул. ”Коста Паница” №5; Вера Тоскова - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91; Александър Радев - от 17.30 до 19.00 часа в офиса на ГЕРБ в район „Централен” на ул. ”Прага” №2; Атанас Узунов - от 17.30 до 19.00 часа в офиса на ГЕРБ в район „Южен” на ул. ”Академик Петър Динеков” №1А. Ели Гатева - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91.\r\n***\r\nВ 12.00 часа в Пресклуб на БТА-Плевен ще дадат пресконференция Румен Петков - член на националното ръководство на ПП АБВ и Цветан Антов - лидер на областното ръководство на ПП АБВ в Плевен.\r\n*** \r\nРегионална библиотека „Проф. Боян Пенев” Разград ще се включи в Европейската кампания Цифрова Седмица – ежегодна инициатива за повишаване на цифровата грамотност и използване на дигиталните технологии.\r\n*** \r\nОт 11.00 часа в Историческия музей на пресконференция във връзка с представянето на проекта „Предметите говорят“ на Регионален исторически музей - Русе, който се реализира по Програма „Знание и растеж на Фондация „Русе – град на свободния дух“, с подкрепата на Фондация „Еконт“.  \r\n*** \r\nОт 10.00 до 11.30 часа в офиса на ГЕРБ в град Сапарева баня, народният представител от ГЕРБ-Дупница Радослава Чеканска организира изнесена приемна за граждани.\r\n*** \r\nОт 9.30 часа общинските съветниците от ПП ГЕРБ Димитър Батаков и Галя Вучкова ще проведат срещи с граждани. \r\n*** \r\nОт 7.00 часа директорът на РЗИ - Стара Загора д-р Златина Нанева ще бъде в центъра на село Казанка, във връзка с установеното наднормено съдържание на естествен уран в питейната вода.\r\n*** \r\nОт 9.00 часа ще се проведе съвместна приемна за граждани на народните представители от ГЕРБ – Стара Загора Радостин Танев и Борис Кърчев.\r\n*** \r\nНародният представител от ГЕРБ - Свищов Станислава Стоянова ще проведе поредица от изнесени приемни за жителите на няколко населени места в община Сухиндол на 19 март. От 10.30 часа започва приемното време на народния представител в хранителния магазин на село Горско Калугерово. В 12.00 часа Станислава Стоянова ще бъде в пенсионерския клуб на село Бяла река, където ще разговаря с жителите на населеното място. Срещата на депутатът от ГЕРБ с живущите в Горско Косово ще се проведе от 13.30 часа в хранителния магазин в селото. В 15.00 часа Станислава Стоянова ще се срещне с жители на село Коевци в общинския клуб.  Срещата с гражданите на Сухиндол ще се проведе от 17.00 часа в клуба на ГЕРБ в града.\r\n*** \r\nОт 12.00 часа в офиса на ГЕРБ на ул. „Гео Милев\" 22, народният представител от ГЕРБ вицеадмирал Пламен Манушев ще има приемен ден.  \r\n*** \r\nОт 10.30 часа във фоайето на Образцово народно читалище \"Заря\" ще се проведе Националната кандидатстудентска борса на висшите училища в България, която ще предостави актуална информация, справочници и възможност за подаване на заявления за предварителни кандидатстудентски изпити.\r\n*** \r\nОт 14.15 часа в сградата на общината  Текла Харангозо, извънреден и пълномощен Посланик на Унгария в България ще се срещне с кмета на община Шумен Любомир Христов. \r\n*** \r\nОт 15.00 часа  пред паметника на Лайош Кошут ще се състои ритуал за поднасяне на венци. \r\n*** \r\nОт 15.30 часа във фоайето на Регионална библиотека „Ст. Чилингиров“  ще бъде открита фотоизложбата „Духовното присъствие на Унгария в България“ на фотографа Бахгет Искандер.  \r\n*** \r\nОт 16.00 часа ще бъдат поднесени венци пред къщата-музей „Лайош Кошут”.\r\n*** \r\nОт 12.00 часа в офиса на ГЕРБ на ул. „Гео Милев\" 22, народните представители от ГЕРБ-Добрич Даниела Димитрова и вицеадмирал Пламен Манушев, който е и областен координатор на партията, ще проведат срещи с граждани от избирателния си район в неделя.", "date": "2018.03.19", "title": "Предстоящи събития в страната за 19 март (Агенция „Фокус“)"}
{"url": "http://www.focus-news.net/news/2018/03/19/2500907/pregled-na-osnovnite-temi-v-svetovniya-pechat-agentsiya-fokus.html", "text": "Прессекретарят на турското президентство Ибрахим Калън описа като „значително“ превземането на центъра на северозападния сирийски град Африн по време на операцията на турските въоръжени сили „Маслинова Клонка“, пише  Yeni Safak.\r\n„Посланието към терористичните организации и към целия свят е ясно: Турция ще продължи да се придвижва с уверени крачки по пътя на стабилността, доверието и справедливостта“, заяви Калън. „Духът на битката при Чанъккале от 18 март все още стои след 103 години“, заяви той, имайки предвид победната битка на Османската армия по време на Първата световна война.\r\nКалън допълни, че турският президент Реджеп Тайип Ердоган е водил операцията в Африн и посочи, че „в момента все още текат хуманитарни и въоръжени операции в региона“. \r\n***\r\nПотенциалната сделка между САЩ и Саудитска Арабия за доставки на реактори за АЕЦ предизвиква опасения за разпространяването на ядрени оръжия в нестабилния Близък изток, коментират в редакцията на американското издание The Hill.\r\nСтава въпрос за споразумение, което ще позволи на САЩ да продаде ядрени реактори на арабското кралство. Администрацията на президента Доналд Тръмп вече е започнала преговори – миналия месец американският министър на енергетиката Рик Пери проведе среща в Лондон с високопоставени представители на Рияд.\r\nСключването на подобна сделка, регламентирана в Закона за атомната енергия от 1954 г. (в раздел, наречен „123 споразумения“ – по примера на договори, постигнати с други държави), дава възможност за прехвърляне на ядрен материал, оборудване или компоненти от САЩ към друга страна, ако тя отговаря на девет критерия, които гарантират неразпространението им. \r\nСаудитският престолонаследник Мохамед бин Салман ще посети Вашингтон следващата седмица и със сигурност ще повдигне въпроса в разговорите си с американския президент ДоналдТръмп. Но коментарите на саудитския принц, които направи по-рано тази седмица, а именно, че Рияд ще разработи ядрена бомба „колкото е възможно по-скоро\", ако Иран предприеме подобна стъпка, предизвика сериозна загриженост във Вашингтон за истинските намерения, които близкоизотчното кралство има за подготвяното споразумение със САЩ. \r\n„Престолонаследникът на Саудитска Арабия потвърди това, което мнозина отдавна подозираха - ядрената енергия в Саудитска Арабия е нещо повече от електрическа енергия, става дума за геополитическа власт\", коментира сенатор Ед Марки в изялвение. „САЩ не трябва да правят компромиси със стандартите за неразпространение на ядрено оръжие във всяко споразумение, сключено със Саудитска Арабия\", предупреди сенаторът. \r\nКогато САЩ сключиха подобно споразумение с Обединените арабски емирства (ОАЕ) през 2009 г., ОАЕ доброволно се съгласиха да забранят обогатяването на уран или преработката на отработено гориво, за да получат ключовия за производството на ядрени оръжия плутоний. Това споразумение стана известно като „златен стандарт\", за който застъпниците на неразпространението на оръжията твърдят, че трябва да бъде включено към примерите, заложени в закона от 1954 г. \r\nВ Рияд обаче бяха категорични, че няма да приемат този „златен стандарт“ поради съперничеството си с Техеран. Иранската ядрена програма ограничава дейностите по обогатяване на уран, но не ги забранява изцяло, припомнят от редакцията.\r\nИнтервюто, което Мохамед бин Салман даде за CBS News по-рано тази седмица, засили опасенията, че Саудитска Арабия ще използва ядрената си програма, за да се противопостави на Иран.\r\nАли Шихаби, основател на Фондация \"Арабия\", изследователски екип, финансиран от корпоративни спонсори от Саудитска Арабия, заяви, че основната цел на царството е икономическа. Саудитска Арабия трябва да диверсифицира източниците си на гориво, тъй като износът на нефт задвижва икономиката й. Все пак Шихаби признава, че „Иран е сянката, която се движи над всичко\".\r\nТой твърди, че е по-добре САЩ да сключат сделката със Саудитска Арабия с някои отстъпки за неразпространение на ядреното оръжие, вместо да оставят Рияд да сключи подобно споразумение с други потенциални доставчици като Русия например. Подобен сценарий ще навреди на отношенията между САЩ и Саудитска Арабия, ще отслаби възможностите за бизнес на американците и ще отслаби надзора на Вашингтон върху ядрената технология в Близкия изток, предупреди Шихаби. \r\n***\r\nСтарши дипломат на Северна Корея се отправя към Финландия за неофициални разговори с представители на САЩ и Южна Корея, съобщава изданието The Korea Herald. \r\nЗаместник-генералният директор по въпросите със Северна Америка във външното министерство в Пхенян Чое Канг-ил е забелязан на международното летище в Пекин, преди да се качи на самолет, изпълняващ полет до скандинавската държава. \r\nСпоред източници в Сеул, севернокореецът ще вземе участие в среща във Финландия, на която ще присъстват американски дипломати, включително бившия посланик на САЩ в Китай Катлийн Стивънс и южнокорейски експерти по сигурността.\r\nПо време на срещата се очаква страните да обменят мнения по въпроса за денуклеаризацията на Корейския полуостров, за междукорейската среща на върха, насрочена за края на април и за очакваната среща на високо равнище между САЩ и Северна Корея през май.\r\nФинландската информационна агенция STT съобщи, че разговорите ще се проведат в японското посолство в Хелзинки. Киммо Лахдевирта, ръководител на азиатското бюро във финландското външно министерство, заяви, че срещата ще бъде „академична\" и „от гледна точка на международните отношения\".\r\nЧое Канг-ил представлява Северна Корея по въпросите за ядрените оръжия и отношенията със САЩ на международни конференции и в западните медии. През септември 2017 г. той присъства на форум в Швейцария, който се проведе съвместно от Женевския център за политиката за сигурност и Министерството на външните работи на страната. \r\n***\r\n Председателят на Комисията по външни отношения на Сената Боб Коркър очаква държавният глава на САЩ Доналд Тръмп да оттегли страната от споразумението за ядрената програма на Иран през месец май тази година, пише американското издание The Washington Examiner. \r\nВ интервю за местен телевизионен канал сенатор Коркър даде дори точна дата – 12 май. Тогава Тръмп ще трябва да реши дали да потвърди ангажимента на САЩ към иранската сделка – стъпка, която във Вашингтон се повтаря на всеки 90 дни.\r\n„Иранската сделка ще бъде още един проблем, който ще се появи през май, и в момента не изглежда, че ще бъде удължена. Мисля, че президентът вероятно ще се оттегли от нея, освен ако... нашите европейски колеги наистина не се обединят за изготвяне на работна рамка. Струва ми се, че това няма да стане“, коментира Коркър. \r\nНа въпрос дали вярва, че Тръмп ще излезе от историческото споразумение, постигнато през 2015 г., сенаторът призна: „Да, вярвам“.\r\nДоналд Тръмп обеща да се откаже от ядреното споразумение за Иран, което той определи като  „най-лошата сделка\".\r\nВ края на януари американският президент потвърди ангажимента на страната към споразумението, но предупреди, че Иран има последен шанс на докаже, че спазва условията му, или САЩ ще се изтеглят от него. \r\nОт редакцията припомнят, че миналата седмица Тръмп уволни държавния секретар Рекс Тилърсън. На негово място бе назначен директора на ЦРУ Майк Помпео, който е истински „ястреб“ и е отявлен противник на споразумението за ядрената програма на Иран, постигната при администрацията на предходния американски президент Барак Обама.\r\n***", "date": "2018.03.19", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/19/2501004/miroslav-komitski-zamoblasten-upravitel-na-vratsa-poetapno-obstanovkata-v-oblastta-se-normalizira-sled-vcherashnite-uraganni-vetrove-predstoi-opis-na-shtetite.html", "text": "Поетапно обстановката в област Враца се нормализира след вчерашните ураганни ветрове. Това каза в сутрешния блок „Добро утро, България“ на Радио „Фокус“ зам. областният управител на Враца Мирослав Комитски. Той отбеляза, че във всички 5 села, в които през вчерашния ден беше прекъснато електрозахранване, към момента е възстановено. Комитски информира още, че в някои квартали на Враца има къщи, останали без покриви. Зам.-областният управител добави, че предстои да бъдат описани и оценени щетите, като ще се настоява за средства от Междуведомствената комисия. „Очаква се комисията от община Враца да мине навсякъде, където има нанесени щети, да се даде оценка и да се иска от междуведомствената комисия за възстановяване и подпомагане към Министерски съвет финансова помощ. Тепърва ще се определят начините, по които ще се помогне на тези хора. Екипи от инспектората на община Враца в момента са в комуникация с кметове на населени места, така че има готовност да се действа от страна на общината“, каза Мирослав Комитски. Той допълни, че около 40 сигнала са били обработени от община Враца. По думите му най-честите сигнали за били за паднали дървета. Комитски обясни и, че има данни за множество счупени стъкла на автомобили. Той добави, че към момента има леко покачване в речните нива на територията на областта, ситуацията е спокойно, но екипите остават готови за реакция.", "date": "2018.03.19", "title": "Мирослав Комитски, зам.областен управител на Враца: Поетапно обстановката в областта се нормализира след вчерашните ураганни ветрове, предстои опис на щетите"}
{"url": "http://www.focus-news.net/news/2018/03/19/2501038/rob-ueynrayt-evropol-ima-znachitelni-podobreniya-v-satrudnichestvoto-mezhdu-evropol-i-stranite-na-zapadnite-balkani-no-kartinata-e-vse-oshte-smesena.html", "text": "Има значителни подобрения в сътрудничеството между Европол и страните на Западните Балкани, но картината е все още смесена. Това каза изпълнителният директор на Европол Роб Уейнрайт на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „Г-н Цветанов спомена защо Европол поставя такъв акцент върху необходимостта винаги да подобрява обмен на информация. Това е вярно, защото това е основата на цялата ни работа. Отбелязват се значителни подобрения в сътрудничеството между Европол и всяка една от страните на Западните Балкани и техните правоприлагащи органи, но картината е все още смесена. Имаме много добър обмен на информация с някои страни, но не толкова добър с други“, заяви Уейнрайт. По думите му общото послание от Европол е, че тяхната работа все още не е завършена. \r\n„Все още не сме изцяло интегрирали нашите колеги и приятели от този регион в общността на правоприлагащи организации в Европа. Така че от гледна точка на парламентарния контрол е добре да разбираме, че трябва да продължим нашите усилия постоянно да насърчаваме най-доброто възможно сътрудничество, защото то е от критично значение за нашата работа“, допълни той. Според него засега все още констатират пропуски в начина, по който обменят информацията. \r\nЛюба АЛЕКСИЕВА", "date": "2018.03.19", "title": "Роб Уейнрайт, Европол: Има значителни подобрения в сътрудничеството между Европол и страните на Западните Балкани, но картината е все още смесена"}
{"url": "http://www.focus-news.net/news/2018/03/19/2501295/beliyat-dom-sasht-ne-sa-iznenadani-sled-rezultatite-ot-prezidentskiya-vot-v-rusiya.html", "text": "Администрацията на САЩ не е изненадана след резултатите от президентските избори в Русия, това заяви прессекретарят на Белия Дом Хоугън Гидли, предава ТАСС. \r\n„Не сме изненадани от резултатите от изборите“, заяви говорителят като отговор на въпрос на репортери, съпровождащи американския президент Доналд Тръм, който пътува към Манчестър, щата Ню Хемпшир. \r\n„Ние ще работим за подобряване на отношенията с Русия и ще накара Русия да плати висока цена, ако застрашава интересите ни“, добави Гидли, като подчерта, че въпреки това се разглеждат възможности за съвместна дейност, но съобразена с интересите на САЩ. Според думите на говорителя, телефонен разговор между Тръмп и Путин, който да засегне резултатите от изборите, не се планира. : Цанко Цолов", "date": "2018.03.19", "title": "Белият дом: САЩ не са изненадани след резултатите от президентския вот в Русия"}
{"url": "http://www.focus-news.net/news/2018/03/19/2500913/direktorat-na-evropol-rob-ueynrayt-otseni-profesionalizma-na-balgarskite-sluzhbi-ozbor.html", "text": "Външният министър Екатерина Захариева връчи най-високото отличие на министерството - „Златна лаврова клонка” на изпълнителния директор на Европол Роб Уейнрайт. Той е избран за поста през 2009 година и преизбран за втори мандат през 2012 година. Уейнрайт е носител и на почетното отличие на Министерството на вътрешните работи „За доблест и заслуга“ - I степен. На награждаването Екатерина Захариева изтъкна големите му заслуги и помощ към българските правооохранителни органи. Председателят на ПГ на ГЕРБ Цветан Цветанов даде пример с организирани, съвместно с Европол операции, като разбиването на печатницата за фалшиво евро в Долно Сахране; „Феникс“ със задържаните 1,2 тона дрога; с Италия срещу източване на кредитни карти. Той уточни, че Уейнрайт е участвал лично и в работата след терористичната атака в Бургас. Роб Уейнрайт благодари за оказаната му чест и заяви: „България има важна роля, не само в подкрепа на Агенцията, но и на всички институции на ЕС в борбата с опасностите на днешния свят“. Той изтъкна, че освен споменатите от Цветанов операции, има още много, което се дължи на професионализма на българските правоприлагащи органи. На среща на четири очи двамата дадоха изключително висока оценка за съвместната работа между България и Европол. Директорът на Агенцията заяви, че винаги е работил с лекота с българските служби и оцени високо техния професионализъм. Обсъдена е важността за това темата за европейската перспектива на Западните Балкани да влезе в Проекта на многогодишното програмиране на Европол за периода 2019-2021 година. „Не трябва да допускаме тези страни да останат бели петна на картата на Европа, защото в противен случай този вакуум може да бъде зает от други геополитически играчи“, изтъкна Цветан Цветанов. На утрешната среща на Съвместната група за парламентарно наблюдение на Европол се очаква да бъдат приети процедурните правила за парламентарен контрол върху работата на Агенцията от националните парламенти и Европейския парламент.", "date": "2018.03.19", "title": "Директорът на Европол Роб Уейнрайт оцени професионализма на българските служби (ОЗБОР)"}
{"url": "http://www.focus-news.net/news/2018/03/19/2500909/ria-novosti-prezidentat-na-boliviya-chestiti-pobedata-na-vladimir-putin-na-prezidentskite-izbori-v-rusiya.html", "text": "Президентът на Боливия Ево Моралес приветства победата на Владимир Путин на президентските избори в Русия, предаде  РИА Новости.\r\n„Приветствам убедителната победа на брата, президента на Русия Владимир Путин, преизбран с повече от 70% подкрепа от народа на изборите. Русия уважава достойнството на народите и гарантира геополитическия баланс и международния мир пред натиска на империализма“, написа Моралес на профила си в социалната медия „Туитър“. Виктор Турмаков", "date": "2018.03.19", "title": "РИА Новости: Президентът на Боливия честити победата на Владимир Путин на президентските избори в Русия"}
{"url": "http://www.focus-news.net/news/2018/03/19/2500914/interfaks-pri-obraboteni-90-ot-izbiratelnite-protokoli-vladimir-putin-poluchava-7641-ot-glasovete.html", "text": "Кандидатът за президент на Русия Владимир Путин води на изборите за държавен глава, събрал 76,41% от гласовете при обработени 90,02% от протоколите на избирателните комисии в страната, предава Интерфакс.\r\nНа второ място е кандидатът от КПРФ Павел Грудинин с 12,05%. На трето място е лидерът на ЛДПР Владимир Жириновский с 5,85% от гласовете.  Виктор Турмаков", "date": "2018.03.19", "title": "Интерфакс: При обработени 90% от избирателните протоколи Владимир Путин получава 76,41% от гласовете"}
{"url": "http://www.focus-news.net/news/2018/03/19/2500916/reuters-donald-tramp-shte-razkrie-plan-za-borba-sreshtu-narkotitsite-predvizhdasht-smartno-nakazanie-za-dilarite.html", "text": "Президентът на САЩ Доналд Тръмп ще представи план в понеделник за борба с кризата с наркотиците, която включва смъртно наказание за наркотрафиканти и призоваващ Конгреса да утежни законите за трафикантите на наркотици, предава   Reuters  \r\nПланът на Белия дом също ще се стреми да намали предписанията за опиоиди с една трета през следващите три години, като популяризират практики, които да намалят свръхпроизводството на опиоиди във федералните програми за здравеопазване.\r\nТръмп ще очертае предложенията си на събитие в Ню Хемпшир, което е засегнато от опиоидната епидемия.\r\n\"Министерството на правосъдието ще иска  смъртното наказание срещу трафикантите на наркотици, когато това е целесъобразно съгласно действащия закон\", каза Андрю Брембърг, директор на вътрешния съвет на Тръмп.\r\nБелият дом не представи конкретни примери за това кога би било целесъобразно да се търси смъртното наказание за търговците на наркотици и да се отправят допълнителни въпроси към Министерството на правосъдието. Виктор Турмаков", "date": "2018.03.19", "title": "Reuters: Доналд Тръмп ще разкрие план за борба срещу наркотиците, предвиждащ смъртно наказание за дилърите"}
{"url": "http://www.focus-news.net/news/2018/03/19/2500915/the-independent-aleksey-navalni-obvini-kseniya-sobchak-che-e-stanala-instrument-na-sistemata-na-vladimir-putin.html", "text": "Докато в Кремъл отварят шампанско, след като президентът Владимир Путин си осигури четвърти мандат, двама от основните опозиционни опоненти се впуснаха в пререкание, излъчено на живо в национален ефир, коментира британското издание The Independent.\r\nКандидатът за президента на Русия Ксения Собчак пристигна в щаба на Алексей Навални малко преди края на изборния ден с предложение двамата да обединят сили. Според изданието това не е най-умното възможно решение от нейна страна. \r\nНавални, комуто му бе забранено да участва на изборите отхвърли предложението с гняв. Той изрази мнение, че Собчак е станала „инструмент“ на системата на президента на Русия Владимир Путин. „Ти си шампион по лицемерие“, заяви опозиционерът. \r\nТой обвини Собчак, че е приела „тонове пари“, за да участва на изборите, за да дискредитира опозицията. Според него тя също така е пречила на дейността на наблюдателите му на изборите в района на Кемерево. Собчак отхвърли всички обвинения и заяви, че стратегията на Навални на изборен бойкот се е върнала като бумеранг.\r\nС разделена опозиция преизбирането на Путин за президент на Русия става съвсем сигурно. Виктор Турмаков", "date": "2018.03.19", "title": "The Independent: Алексей Навални обвини Ксения Собчак, че е станала „инструмент на системата“ на Владимир Путин"}
{"url": "http://www.focus-news.net/news/2018/03/19/2500910/interfaks-pri-obraboteni-80-ot-izbiratelnite-protokoli-vladimir-putin-poluchava-poveche-ot-76-ot-glasovete.html", "text": "Кандидатът за президент на Русия Владимир Путин води на изборите за държавен глава, събрал 76,18% от гласовете при обработени 80% от протоколите на избирателните комисии в страната. За него са гласували повече от 40,4 млн. избиратели, предава Интерфакс.\r\nНа второ място е кандидатът от КПРФ Павел Грудинин с 12,3%. На трето място е лидерът на ЛДПР Владимир Жириновский с 5,98% от гласовете. \r\nКандидатът от „Гражданка инициатива“ Ксения Собчак получава 1,53%. Кандидатът от „Яблото“ получава 0,92%. Борис Титов („Партия на ръста“) получава 0,7%. Максим Сурайкин („Комунисти на Русия) получава 0,67%. Последен в списъка е Сергей Бабурин  („Руски обществен съюз) с показател 0,64%. Виктор Турмаков", "date": "2018.03.19", "title": "Интерфакс: При обработени 80% от избирателните протоколи Владимир Путин получава повече от 76% от гласовете"}
{"url": "http://www.focus-news.net/news/2018/03/19/2501298/daily-sabah-turtsiya-shte-razshiri-operatsiya-maslinova-klonka.html", "text": "Турският президент Реджеп Тайип Ердоган заяви, че има вероятност Анкара да извърши отвъдгранична операция в иракския район Синджар пише вестник Daily Sabah. Целта ще бъдат, според държавния глава, позиции на Кюрдската работническа партия. Коментарът му е направен в понеделник, ден след като в неделя турската армия и подкрепяни от нея групировки превзеха град Африн от кюрдските „Народни отряди за защита“ в едноименната сирийска провинция. \r\nСпоред думите на Ердоган, Турция е „поискала от иракското правителство да изчисти терористите от Кюрдската работническа партия в северен Ирак и скоро ще извърши отвъдгранична операция там“. По данни на изданието, Турция и Ирак планират друга, обща операция, срещу позиции на Кюрдската работническа партия, която е определяна като терористична организация от множество държави, сред които и Турция. Срещу позиции на групировката в миналото турските Военновъздушни сили са извършали няколко удара. \r\nЕрдоган освен това подчерта, че операция „Маслинова клонка“, в Сирия ще продължи и след превземането на Африн, като нейна цел ще бъдат контролираните от „Народните отряди за защита“ позиции между Африн и границата с Ирак. Ердоган подчерта, че „ние ще продължим този процес, докато не елиминираме напълно този коридор, включително Манбидж, Айн ал-Араб, Тел Абиад, Рас ал-Алин и Камишли“.Агенция \"Фокус\" припомня: \r\nПо-рано в понеделник от Дамаск определиха като \"окупация\" присъствието на турски военни в Африн и изискаха незабавното им оттегляне. Сирия се обяви срещу операция \"Маслинова клонка\" още след нейното начало, като дори част от групировките верни на режима оказаха подкрепа на кюрдските формирования в северната сирийска провинция. : Цанко Цолов", "date": "2018.03.19", "title": "Daily Sabah: Турция ще разшири операция „Маслинова клонка“"}
{"url": "http://www.focus-news.net/news/2018/03/19/2500912/regnum-srabskiyat-ministar-predsedatel-pozdravi-vladimir-putin-za-pobedata-na-izborite.html", "text": "Сръбският министър-председател Ана Брнабич честити на Владимир Путин победата на президентските избори в Русия, предава  Regnum.\r\nМинистър-председателят отбеляза убедителната победа на Путин и заяви, че резултатите говорят за широката поддържа за „всички сложни реформи“, които Путин е провел до момента или възнамерява да проведе.\r\n„това показва, че вашите граждани виждат във вас истински лидер, готов да се сблъска лице с лице с всякакви предизвикателства“, смята Брнабич. Тя напомни за приятелските и сърдечни отношения, които свързват Русия и Сърбия.  Виктор Турмаков", "date": "2018.03.19", "title": "Regnum: Сръбският министър-председател поздрави Владимир Путин за победата на изборите"}
{"url": "http://www.focus-news.net/news/2018/03/19/2500908/mariya-zaharova-izbiratelnata-aktivnost-na-izborite-za-prezident-v-rusiya-v-zadgranichnite-misii-be-bezpretsedentno-visoka.html", "text": "Прессекеретарят на руското външно министерство Мария Захарова заяви, че избирателната активност в чужбина по време на президентските избори в страната е била безпрецедентно висока, предава ТАСС.\r\n„Имаше безпрецедентно висока активност в чуждестранните дипломатически мисии, в избирателните секции, формирани в нашите посолства, генерални консулства“, заяви Захарова. „Ние организирахме допълнителни, голямо количество избирателни участъци в точки, където никога не е било организирано гласуване“, уточни тя. Виктор Турмаков", "date": "2018.03.19", "title": "Мария Захарова: Избирателната активност на изборите за президент в Русия в задграничните мисии бе безпрецедентно висока"}
{"url": "http://www.focus-news.net/news/2018/03/19/2500911/tass-spored-mariya-zaharova-natiskat-na-zapadat-na-izborite-v-rusiya-e-bil-ocheviden-i-bezpretsedenten.html", "text": "Според прессекретаря на руското МВнР Мария Захарова опитите на Запада да окажат натиск върху президентските избори в Русия са били очевидни и безпрецедентни, предава ТАСС.\r\n„Ние фокусирахме голяма част от работата си именно върху информационното направление. Ние разбрахме, че „натискът“ на Запада върху нашите избори е очевиден и безпрецедентен и че ще започнат да говорят, че гласуването е било „непрозрачно“, заяви дипломатът. Виктор Турмаков", "date": "2018.03.19", "title": "ТАСС: Според Мария Захарова „натискът“ на Западът на изборите в Русия е бил очевиден и безпрецедентен"}
{"url": "http://www.focus-news.net/news/2018/03/19/2500923/sled-vechnoto-derbi-pobeda-za-chervenite-13-zadarzhani-i-2-izpochupeni-avtobusa-obzor.html", "text": "ЦСКА победи Левски с 1:0 в дерби от последния 26-и кръг на редовния сезон, след който предстоят плейофите. Това е 143-тата среща между двата отбора в елита. Вечните съперници ще се срещнат още четири пъти тази пролет – по два мача в плейофите и за Купата на България. Заради обилния дъжд теренът на Националния стадион „Васил Левски“ беше наводнен и играта за двата отбора беше трудна. Единственият гол в мача отбеляза в 84-тата минута централният нападател на „червените“ Фернандо Каранга. \r\nСпоред треньора на ЦСКА Стамен Белчев условията на игра са изравнили силите на двата отбора. Той изрази задоволството от успеха на своя тим и изтъкна, че играчите му са демонстрирали повече характер и заслужено грабват трите точки. Треньорът на Левски Делио Роси заяви: „Има още четири мача. Ако на хубав терен са по-добри от нас, ще ги поздравя“. По думите му мачът се е решил от една ситуация, а късметът не е бил със „сините“. \r\nПреди мача при сблъсъци между фенове на ЦСКА и Левски бяха изпотрошени два автобуса. Единият с камъни, а другият - с бухалки. Около 40 мъже с качулки хвърляха камъни по автобус на „сини“ фенове от Панагюрище на АМ „Тракия“. При втория инцидент, отново маскирани фенове, изпочупиха с бухалки стъклата на автобуса на феновете на съперника. В последствие полицията задържа двама от тях. Продължава установяването на останалите участници, както и на обстоятелствата около двата случая. Няма пострадали и при двата инцидента. \r\nСДВР задържа 13 души преди началото на двубоя. Двама - с наркотици, осем - със забранени предмети (пиротехника, нож или маска), а трима, защото отказали да изпълнят полицейско разпореждане и се държали грубо и арогантно. 27 зрители не са допуснати на стадиона заради видимо нетрезвото им състояние. В СДВР не постъпиха сигнали за спречквания или инциденти между феновете преди, по време или след дербито.\r\nБиляна ИВАНОВА", "date": "2018.03.19", "title": "След „вечното дерби“: Победа за „червените“, 13 задържани и 2 изпочупени автобуса (ОБЗОР)"}
{"url": "http://www.focus-news.net/news/2018/03/19/2500918/the-guardian-predizborniyat-shtab-na-vladimir-putin-blagodari-na-velikobritaniya-zaradi-deystviyata-y-uvelichili-izbiratelnata-aktivnost-na-izborite-v-rusiya.html", "text": "Владимир Путин си осигури победа на президентските избори в Русия. Неговият четвърти мандат ще продължи до 2024 г., което ще го направи първия лидер на Кремъл, който ще бъде две десетилетия на власт от Сталин насам, пише  The Guardian.\r\nОт предизборния щаб на Путин обявиха, че избирателната активност на изборите е висока и заяви, че е реакция на гласоподавателите, събрали се да гласуват по-активно, в отговор на обвиненията на Великобритания, че Русия стои зад нападението с отровен газ срещу бившия агент на ГРУ Сергей Скрипал в южната част на Англия.\r\n„В момента избирателната активност е по-висока от очакваното. Трябва да благодарим на Великобритания, защото тя отново не прецени руската душевност“, съобщи председателят на предизборната кампания. „Отново бяхме обект на натиск в правилния момент, когато трябваше да се мобилизираме“, допълни той.\r\nИзбирателната активност бе основен фокус на предизборната кампания. Кремъл стартира кампания за събиране на гласове включваща дори и конкурси за предметни награди за гласоподавателите. Част от опозицията обяви бойкот на изборите , но изпрати наблюдатели по цялата страна, за да следят процеса на гласуване.  Виктор Турмаков", "date": "2018.03.19", "title": "The Guardian: Предизборният щаб на Владимир Путин благодари на Великобритания заради действията й, увеличили избирателната активност на изборите в Русия"}
{"url": "http://www.focus-news.net/news/2018/03/19/2500926/ruskite-izbori-kakto-gi-otrazyava-britanskiyat-pechat-agentsiya-fokus.html", "text": "Докато в Кремъл отварят шампанско, след като президентът Владимир Путин си осигури четвърти мандат, двама от основните опозиционни опоненти се впуснаха в пререкание, излъчено на живо в национален ефир, коментира британското издание The Independent.\r\nКандидатът за президента на Русия Ксения Собчак пристигна в щаба на Алексей Навални малко преди края на изборния ден с предложение двамата да обединят сили. Според изданието това не е най-умното възможно решение от нейна страна. \r\nНавални, комуто му бе забранено да участва на изборите отхвърли предложението с гняв. Той изрази мнение, че Собчак е станала „инструмент“ на системата на президента на Русия Владимир Путин. „Ти си шампион по лицемерие“, заяви опозиционерът. \r\nТой обвини Собчак, че е приела „тонове пари“, за да участва на изборите, за да дискредитира опозицията. Според него тя също така е пречила на дейността на наблюдателите му на изборите в района на Кемерево. Собчак отхвърли всички обвинения и заяви, че стратегията на Навални на изборен бойкот се е върнала като бумеранг.\r\nС разделена опозиция преизбирането на Путин за президент на Русия става съвсем сигурно.\r\n***\r\n Владимир Путин си осигури победа на президентските избори в Русия. Неговият четвърти мандат ще продължи до 2024 г., което ще го направи първия лидер на Кремъл, който ще бъде две десетилетия на власт от Сталин насам, пише  The Guardian.\r\nОт предизборния щаб на Путин обявиха, че избирателната активност на изборите е висока и заяви, че е реакция на гласоподавателите, събрали се да гласуват по-активно, в отговор на обвиненията на Великобритания, че Русия стои зад нападението с отровен газ срещу бившия агент на ГРУ Сергей Скрипал в южната част на Англия.\r\n„В момента избирателната активност е по-висока от очакваното. Трябва да благодарим на Великобритания, защото тя отново не прецени руската душевност“, съобщи председателят на предизборната кампания. „Отново бяхме обект на натиск в правилния момент, когато трябваше да се мобилизираме“, допълни той.\r\nИзбирателната активност бе основен фокус на предизборната кампания. Кремъл стартира кампания за събиране на гласове включваща дори и конкурси за предметни награди за гласоподавателите. Част от опозицията обяви бойкот на изборите , но изпрати наблюдатели по цялата страна, за да следят процеса на гласуване. \r\n***\r\nСляпа българска пророчица е направила смразяващо предсказание през 1979 г., според което нищо няма да оцелее на земята освен „славата на Владимир и славата на Русия“, пише британското издание  The Daily Express.\r\n„Всичко ще се стопи като лед, но славата на Владимир, славата на Русия ще останат. Русия не само, че ще оцелее, но и ще доминира над света“, предсказва Баба Ванга от България. Не е ясно, кого е видяла сляпата жена, за която е изчислено, че е познала 85% от предсказанията си, но тя използва името „Владимир“, каквото е малкото име на настоящия президент на Русия Путин. \r\nНа днешните президентски избори в страната си той получава три четвърти от гласовете и ще остане в Кремъл още шест години. \r\nБаба Ванга, често наричана „Нострадамус на Балканите“ прави стотици предсказания по време на своята 50-годишна кариера като ясновидец. Тя предрича, че 44-тият президента на САЩ ще бъде афроамериканец – Барак Обама. Тя също така предрича и нападенията от 11 септември 2001 г. срещу Световния търговски център. \r\n***\r\nПрезидентът на Русия Владимир Путин отхвърли британските обвинения, че страната му е замесена в отравянето на бившия агент на ГРУ Сергей Скрипал в южната част на Англия. Според него това са „безсмислици“ и допълни, че Москва е готова да си сътрудничи с Лондон в разследването, пише  Huffington Post.\r\nГоворейки, след като спечели четвърти мандат като президент, Путин заяви, че атаката срещу Скрипал е „трагедия“, но допълни, че, ако британските твърдения, че той е бил отровен със създаден в Съветския съюз невропаралитичен газ, са били верни, то той е трябвало да почине веднага. \r\nСпоред Путин е „безсмислица“ да се мисли, че някой в Русия би организирал подобно нападение преди президентските избори в страната и преди Световното първенство по футбол това лято, на което Русия ще бъде домакин. Същевременно той заяви, че Москва е готова да си сътрудничи с Великобритания в разследването. \r\n***", "date": "2018.03.19", "title": "Руските избори, както ги отразява британският печат (Агенция \"Фокус\")"}
{"url": "http://www.focus-news.net/news/2018/03/19/2500922/huffington-post-novoizbraniyat-za-prezident-na-rusiya-vladimir-putin-othvarli-lichno-obvineniyata-che-stranata-mu-stoi-zad-otravyaneto-na-sergey-skripal.html", "text": "Президентът на Русия Владимир Путин отхвърли британските обвинения, че страната му е замесена в отравянето на бившия агент на ГРУ Сергей Скрипал в южната част на Англия. Според него това са „безсмислици“ и допълни, че Москва е готова да си сътрудничи с Лондон в разследването, пише  Huffington Post.\r\nГоворейки, след като спечели четвърти мандат като президент, Путин заяви, че атаката срещу Скрипал е „трагедия“, но допълни, че, ако британските твърдения, че той е бил отровен със създаден в Съветския съюз невропаралитичен газ, са били верни, то той е трябвало да почине веднага. \r\nСпоред Путин е „безсмислица“ да се мисли, че някой в Русия би организирал подобно нападение преди президентските избори в страната и преди Световното първенство по футбол това лято, на което Русия ще бъде домакин. Същевременно той заяви, че Москва е готова да си сътрудничи с Великобритания в разследването.  Виктор Турмаков", "date": "2018.03.19", "title": "Huffington Post: Новоизбраният за президент на Русия Владимир Путин отхвърли лично обвиненията, че страната му стои зад отравянето на Сергей Скрипал"}
{"url": "http://www.focus-news.net/news/2018/03/19/2500925/regnum-spored-ruski-senator-zapadat-e-konsolidiral-ruskoto-obshtestvo-demonizirayki-vladimir-putin.html", "text": "Според руския сенатор Алексей Пушков, Западът, демонизирайки президента на Русия Владимир Путин, е постигнал обратен ефект – консолидация на руското общество. Така той коментира резултатите от преминалите в страната президентски избори, предава Regnum.\r\n„Демонизирането на Путин на Запад доведе до обратен ефект в Русия – небивало сплотяване на гражданите около неговата фигура“, написа Пушков на профила си в социалната мрежа „Туитър“.  Виктор Турмаков", "date": "2018.03.19", "title": "Regnum: Според руски сенатор Западът е консолидирал руското общество, демонизирайки Владимир Путин"}
{"url": "http://www.focus-news.net/news/2018/03/19/2500927/ria-novosti-si-dzinpin-pozdravi-vladimir-putin-s-preizbiraneto-mu-na-prezidentskiya-post.html", "text": "Председателят на Китай Си Дзинпин поздрави президента на Русия Владимир Путин за преизбирането му, предава РИА Новости.\r\n„Председателят на Китай Си Дзинпин изпрати поздравителна телеграма на Владимир Путин във връзка с преизбирането му за президент на Русия.\r\nПо-рано Путин  заяви, че Китай е стратегически партньор на Русия и Москва цени това партньорство и иска то да укрепне.  Виктор Турмаков", "date": "2018.03.19", "title": "РИА Новости: Си Дзинпин поздрави Владимир Путин с преизбирането му на президентския пост"}
{"url": "http://www.focus-news.net/news/2018/03/19/2500930/izvestiya-chakat-ni-uspehi-vladimir-putin-blagodari-na-glasopodavatelite.html", "text": "Владимир Путин води на изборите за руския президент. Според ЦИК, след обработката на 60,02% от окончателните протоколи, действащият държавен глава събира 75,57% от гласовете. Това е абсолютен рекорд за неотдавнашната избирателна история, която започва през 2000 г., първият мандат на Владимир Путин. На 18 март в деня на обединението на Крим с Русия за първи път той избран за президент и с гласовете на Крим и Севастопол, подкрепена от повече от 90% от гласоподавателите. Държавният глава, говори на митинг-концерт \"Русия. Севастопол. Крим\" и благодари за подкрепата, като каза, че в резултатите от гласуването той вижда доверието и надеждата на хората и обеща да работи толкова твърдо и дори по-ефективно, пише \"Известия\". \r\n\"Искам да се обърна към онези, които са тук днес в Москва, и към нашите привърженици на територията на нашата огромна страна: много ви благодаря за резултата\", заяви президентът. \"Всеки, който гласува днес, е нашият голям национален отбор. Ще помислим за бъдещето на нашата голяма родина, бъдещето на нашите деца. И при това, ние със сигурност сме обречени на успех. Заедно ще извършим мащабна работа в името на Русия\", допълни той.\r\n\"В това виждам признание за това, което беше направено през последните години в много трудни условия - доверието и надеждата на нашите хора, че ще работим толкова твърдо, също толкова отговорно и дори по-ефективно. Благодаря ви, че имахте такъв силен екип от милиони. Чакат ни успехи\", допълни той\r\nВече на среща с поддръжници и пълномощници в предизборния щаб, президентът подчерта, че е важно да се обединят усилията на всички хора, независимо от кандидатите, които гласуваха за тези избори. \"Русия се нуждае от пробив\", уточни той.\r\n\"Изправени сме пред огромни предизвикателства и трябва да ги преодолеем\", каза той.\r\n\"Владимир Путин проведе много активна предизборна кампания с голям брой регионални пътувания\", коментира предварителните резултати от гласуването политикът Александър Позалов. Той отбеляза, че по време на обществените събития, настоящият президент обърна много внимание на въпросите на регионалното развитие и решаването на проблеми, които са от значение за отделните субекти на Руската федерация. Според експерта това допринася за дейността на избирателите.\r\nПолитологът Антон Хашченко припомни, че основният кандидат не е участвал в дебатиге и това даде известно предимство на неговите конкуренти. Виктор Турмаков", "date": "2018.03.19", "title": "Известия: \"Чакат ни успехи\" - Владимир Путин благодари на гласоподавателите"}
{"url": "http://www.focus-news.net/news/2018/03/19/2500929/tass-nursultan-nazarbaev-pozdravi-vladimir-putin-za-pobedata-na-prezidentskite-izbori-v-rusiya.html", "text": "Президентът на Казахстан Нурсултан Назарбаев поздрави Владимир Путин за победата на президентските избори в Русия, предава ТАСС. \r\n„Състоя се телефонен разговор между Нурсултан Назарбаев и Владимир Путин. По време на разговора президентът на Казахстан поздрави с победа на поредните избори за президент на Руската федерация“, съобщава пресслужбата на казахстанското президентство. Виктор Турмаков", "date": "2018.03.19", "title": "ТАСС: Нурсултан Назарбаев поздрави Владимир Путин за победата на президентските избори в Русия"}
{"url": "http://www.focus-news.net/news/2018/03/19/2500932/otneseni-pokrivi-padnali-darveta-i-sela-bez-tok-vsledstvie-na-burniya-vyatar-v-stranata-obzor.html", "text": "Оранжев код за силен вятър бе обявен в цялата страна, в някои области валя проливен дъжд. На тел. 112 са получени десетки сигнали за паднали дървета, стълбове, съборени огради, покриви и др. През изминалото денонощие пожарникари и спасители са участвали в общо 104 спасителни операции. Голяма част от тях са били свързани със сигнали за закъсали автомобили, паднали дървета, спасяване на животни, отстраняване на предмети, съдействие на граждани, отводнявания на административни и частни сгради. \r\nВ столицата през целия ден продължи работата на екипите на Дирекция „Аварийна помощ и превенция” към Столична община по отстраняване на паднали клони и дървета, както и обезопасяване на надвиснали ламарини. До 17.30 часа екипите са се отзовали на 28 сигнали, свързани с клони и дървета. Във връзка с валежите е отреагирано и на два сигнала за завиряване в \"Малинова долина\" и във Владая. Падналите вследствие на вятъра клони, се почистват и от екипи на „Зелена система”. Дейностите по почистване на паркове и междублокови пространства ще продължат. Извършва се и наблюдение на речните корита и оттоците на Южната дъга на Столичен околовръстен път, както и на общинските язовири, които се изпускат контролирано. \r\nВ неделния ден силният вятър отнесе покриви на къщи във Врачанско. За Агенция „Фокус“ кметът на Враца Калин Каменов уточни, че леко пострадали граждани от паднали керемиди. „Има леко пострадали граждани от паднали керемиди, от отломки от къщи. Дървета са паднали върху коли, буквално са унищожени и цели покриви на къщи в някои села, има счупени стъкла. Има паднали електрически стълбове, някои места са без електрозахранване“, коментира кметът. Каменов уточни, че екип на общината обикаля пострадалите населени места и описва щетите. „Преминалият ураганен вятър през последното денонощие е причинил щети в голяма част от населените места от община Враца. Безспорно най-сериозни са проблемите в квартал Кулата. В момента всички дежурни екипи на местната администрация са ангажирани да описват пораженията“, каза още той. По думите му след като бъдат обобщени всички сигнали, Община Враца ще изготви протокол и ще отправи искане за финансова помощ от Междуведомствената комисия. Експертите от Община Враца извършват огледи във всички населени места. В село Бели извор е разрушен покривът на параклиса. Временно е било преустановено електрозахранването в село Челопек, но проблемът е разрешен и населеното място е с нормално захранване. Към момента екипи на електроразпределителното дружество работят по отстраняване на проблема с електрическото захранване в квартал Бистрец.\r\nСлужители от звено „Инспекторат“ извършват огледи на територията на града. При проверката е установено наличието на паднали дървета, преместени съдове за сметосъбиране, повредени покривни конструкции и изолации. Компрометирана е настилката на изкуственото игрище в парка в жк. „Дъбника“. В резултат от силния вятър има увредени стъкла на автомобили, счупени са и част от прозорците на Средношколското общежитие, а оградата на изкуственото игрище в жк. „Сениче“ е паднала.\r\nЗаради бурния вятър и дъжда няколко села в Ловеч и Пазарджик останаха без ток.", "date": "2018.03.19", "title": "Отнесени покриви, паднали дървета и села без ток вследствие на бурния вятър в страната (ОБЗОР)"}
{"url": "http://www.focus-news.net/news/2018/03/19/2500931/ria-novosti-petro-poroshenko-zayavi-che-izborite-za-prezident-na-rusiya-provedeni-v-krim-sa-nezakonni.html", "text": "Президентът на Украйна Петро Порошенко коментира провелите се в Крим избори за президент на Русия, предава РИА Новости.\r\n„Разбира се, ние наблюдаваме тези незаконни избори – избори за президент на Русия. Незаконни на територията на окупиран Крим“, пише в съобщение, публикувано на интернет страницата на украинския президент. Той заяви, че през последните няколко дни той е получил уверения от  западните си партньори, че те няма да признаят резултатите от гласуването на полуострова. \r\n„Единственият президент, който ще се избира в Крим е този на Украйна. Не се съмнявам по този повод“, допълни Порошенко.  Виктор Турмаков", "date": "2018.03.19", "title": "РИА Новости: Петро Порошенко заяви, че изборите за президент на Русия, проведени в Крим са незаконни"}
{"url": "http://www.focus-news.net/news/2018/03/19/2500919/ria-novosti-pri-obraboteni-95-ot-izbiratelnite-protokoli-vladimir-putin-poluchava-7656-ot-glasovete.html", "text": "Кандидатът за президент на Русия Владимир Путин води на изборите за държавен глава, събрал 76,56% от гласовете при обработени 95% от протоколите на избирателните комисии в страната, предава РИА Новости.\r\nЗа досегашния държавен глава са гласували 51,9 млн. избиратели\r\nНа второ място е кандидатът от КПРФ Павел Грудинин с 11,9%. На трето място е лидерът на ЛДПР Владимир Жириновски с 5,74% от гласовете. \r\nНа трето място е Ксения Собчак от „Гражданска инициатива“ с 1,63%. Грегорий Явлински от „Яблоко“ успя да прескочи бариерата от един процент – до момента за него са гласували 1,01% от избирателите.  Виктор Турмаков", "date": "2018.03.19", "title": "РИА Новости: При обработени 95% от избирателните протоколи Владимир Путин получава 76,56% от гласовете"}
{"url": "http://www.focus-news.net/news/2018/03/19/2500935/washinton-post-beliyat-dom-saobshti-che-zasega-nyama-planove-spetsialniyat-prokuror-robart-myuler-da-bade-uvolnen.html", "text": "От Белия дом съобщиха, че президентът на САЩ Доналд Тръмп няма планове да уволнява специалния прокурор, разследващ възможната руска намеса на изборите в САЩ през 2016 г. Робърт Мюлер, пише  Washinton Post.\r\nДанните са на адвоката на Белия дом Тай Коб, който заяви това след серия от коментари от страна на Доналд Тръмп, накарали редица конгресмени да спекулират, че президентът може би планира да уволни Мюлер. \r\n„В отговор на медийните спекулации и публикуваните въпроси към администрацията, Белият дом потвърждава, че президентът не обмисля или обсъжда уволнението на специалния прокурор Робърт Мюлер.  Виктор Турмаков", "date": "2018.03.19", "title": "Washinton Post: Белият дом съобщи, че засега няма планове специалният прокурор Робърт Мюлер да бъде уволнен"}
{"url": "http://www.focus-news.net/news/2018/03/19/2500934/kommersant-pavel-grudinin-specheli-prezidentskata-nadprevara-v-sovhoza-na-koyto-e-direktor.html", "text": "Кандидатът за президент на Русия от КПРФ Павел Грудинин получи повече от 50% от гласовете на избирателите в селското поселение на „Совхоз Ленин“, на който той е директор, пише  “Коммерсант“.\r\nНа избирателна секция №1305 Грудинин е подкрепен от 54,9% от избирателите. За действащия президент са гласували 38,5% .\r\nВ съседната секция №1306, където самият кандидат гласува, показателите са 66,5% а него и 29,2% за Путин.\r\nНа пресконференцията в централния избирателен щаб на КПРФ  председателят на партията Генадий Зюганов заяви, че директорът на „Совхоз Ленин“ Павел Грудинин се е представил блестящо на изборите.  Виктор Турмаков", "date": "2018.03.19", "title": "„Коммерсант“: Павел Грудинин спечели президентската надпревара в совхоза, на който е директор"}
{"url": "http://www.focus-news.net/news/2018/03/19/2500917/tass-rezultatite-na-vladimir-putin-na-izborite-sa-po-dobri-v-sravnenie-s-tezi-ot-2012-g.html", "text": "По данни на ЦИК на Русия резултатите на Владимир Путин на президентските избори в абсолютни цифри надминават резултатите от гласуването на предишните избори през 2012 г., предава ТАСС.\r\nПри преброени 90% от протоколите Путин получава 47 млн. 294 хил. гласа на избирателите или 76,39% от гласовете.\r\nПрез 2012 г. за него гласуват 45,6 млн. избиратели, а през 2004 г. 49,563 млн.  Виктор Турмаков", "date": "2018.03.19", "title": "ТАСС: Резултатите на Владимир Путин на изборите са по-добри в сравнение с тези от 2012 г."}
{"url": "http://www.focus-news.net/news/2018/03/19/2500921/tass-raul-kastro-pozdravi-vladimir-putin-za-pobedata-na-prezidentskite-izbori-v-rusiya.html", "text": "Председателят на Държавния съвет и на Съвета на министрите на Куба Раул Кастро поздрави Владимир Путин с победата на президентските избори в Русия, предава ТАСС.\r\n„Раул Кастро изпрати топло поздравително послание на избрания президент на Русия Владимир Путин по случай убедителната му победа на изборите в неделя“, пише посланикът на островната държава в Русия Херардо Пенялвер Портал на профила си в социалната мрежа „Туитър“. \r\nПри преброени 95% от протоколите от избирателните комисии действащият  държавен глава на Руската федерация води на изборите, събрал 76,56% от гласовете на избирателите.  Виктор Турмаков", "date": "2018.03.19", "title": "ТАСС: Раул Кастро поздрави Владимир Путин за победата на президентските избори в Русия"}
{"url": "http://www.focus-news.net/news/2018/03/19/2500920/the-daily-express-slyapa-balgarska-prorochitsa-e-napravila-shokirashto-predskazanie-che-vladimir-putin-shte-vladee-sveta.html", "text": "Сляпа българска пророчица е направила смразяващо предсказание през 1979 г., според което нищо няма да оцелее на земята освен „славата на Владимир и славата на Русия“, пише британското издание  The Daily Express.\r\n„Всичко ще се стопи като лед, но славата на Владимир, славата на Русия ще останат. Русия не само, че ще оцелее, но и ще доминира над света“, предсказва Баба Ванга от България. Не е ясно, кого е видяла сляпата жена, за която е изчислено, че е познала 85% от предсказанията си, но тя използва името „Владимир“, каквото е малкото име на настоящия президент на Русия Путин. \r\nНа днешните президентски избори в страната си той получава три четвърти от гласовете и ще остане в Кремъл още шест години. \r\nБаба Ванга, често наричана „Нострадамус на Балканите“ прави стотици предсказания по време на своята 50-годишна кариера като ясновидец. Тя предрича, че 44-тият президента на САЩ ще бъде афроамериканец – Барак Обама. Тя също така предрича и нападенията от 11 септември 2001 г. срещу Световния търговски център.  Виктор Турмаков", "date": "2018.03.19", "title": "The Daily Express: Сляпа българска пророчица е направила шокиращо предсказание, че Владимир Путин ще владее света"}
{"url": "http://www.focus-news.net/news/2018/03/19/2500939/prezidentskite-izbori-v-rusiya-pregled-na-mestnata-presa-agentsiya-fokus.html", "text": "Темата за президентските избори в Русия, на които убедително води настоящият държавен глава Владимир Путин, логично стана водеща тема в пресата на страната. Агенция  \"Фокус\"  ви представя някои подбрани статии.\r\n Кандидатите за държавен глава на Русия Максим Сурайкин и Сергей Бабурин, заели съответно шесто и осмо място на президентските избори с по-малко от един процент от гласовете, дадоха коментар за неуспешните си резултати, пише  Московский Комсомолец.\r\nСурайкин от „Комунисти на Русия“ обеща, че на следващите избори ще победи и най-накрая ще построи общество, което ще е балансирано по всички параметри. „Знаем как работи нашата избирателна система“, бяха многозначителните думи, с които той обясни своите слаби резултати. \r\nНа свой ред Сергей Бабурин от партия „Руски общонароден съюз“ заяви, че резултатите му са „чудесни“. Той не подложи под съмнение победата на действащия президент Владимир Путин и заяви, че за него работи дори и британският премиер Тереза Мей, която с антируската си кампания консолидира руското общество да гласува за настоящия си държавен глава. „Започва епоха на промени“, констатира той.\r\n***\r\n Кандидатът за президент на Русия от КПРФ Павел Грудинин получи повече от 50% от гласовете на избирателите в селското поселение на „Совхоз Ленин“, на който той е директор, пише  “Коммерсант“.\r\nНа избирателна секция №1305 Грудинин е подкрепен от 54,9% от избирателите. За действащия президент са гласували 38,5% .\r\nВ съседната секция №1306, където самият кандидат гласува, показателите са 66,5% а него и 29,2% за Путин.\r\nНа пресконференцията в централния избирателен щаб на КПРФ  председателят на партията Генадий Зюганов заяви, че директорът на „Совхоз Ленин“ Павел Грудинин се е представил блестящо на изборите. \r\n***\r\nЦИК на Русия обяви рекорден брой чуждестранни наблюдатели на президентските избори от 18 март. Повече от 1000 чужденци са били акредитирани, пише \"Российская газета\"\r\n\"През последните три седмици, международен интерес нараства значитело,\" - заяви пред репортери членът на ЦИК Николай Левичев. \"Бяха издадени общо 1 529 акредитационни сертификати. Някои краткосрочни наблюдатели от ОССЕ вече  са изтеглени и на територията на Руската федерация има 1513 наблюдатели от 115 страни\", уточни той.\r\n\"В представителство на различните страни в международните мисии, ако вземем мисията на ОССЕ, най-представителната част са наблюдателите от Германия - 75, следвани от тези от САЩ - 51 души\", допълни Левичев. \"По-нататък трето място си делят Казахстан, Киргизстан и Полша с по 31 изпратени представители в мисията на ОССЕ\", допълни членът на ОССЕ.\r\n\"Очевидно е, че по отношение на броя на страните, имаме остра, безпрецедентна експлозия на интереса към резултатите от тези избори, които, според мен, ще имат широк международен резонанс\", добави той.\r\nКрим и Севастопол, въпреки санкциите, също не са пренебрегнати от наблюдателите. Според председателя на ЦИК на Русия Ела Памфилова, там са действали 43 чуждестранни наблюдатели от 20 страни (в това число от САЩ, Франция, Швеция, Израел), както и експерти по въпросите на изборите.\r\n***\r\nВладимир Путин води на изборите за руския президент. Според ЦИК, след обработката на 60,02% от окончателните протоколи, действащият държавен глава събира 75,57% от гласовете. Това е абсолютен рекорд за неотдавнашната избирателна история, която започва през 2000 г., първият мандат на Владимир Путин. На 18 март в деня на обединението на Крим с Русия за първи път той избран за президент и с гласовете на Крим и Севастопол, подкрепена от повече от 90% от гласоподавателите. Държавният глава, говори на митинг-концерт \"Русия. Севастопол. Крим\" и благодари за подкрепата, като каза, че в резултатите от гласуването той вижда доверието и надеждата на хората и обеща да работи толкова твърдо и дори по-ефективно, пише \"Известия\". \r\n\"Искам да се обърна към онези, които са тук днес в Москва, и към нашите привърженици на територията на нашата огромна страна: много ви благодаря за резултата\", заяви президентът. \"Всеки, който гласува днес, е нашият голям национален отбор. Ще помислим за бъдещето на нашата голяма родина, бъдещето на нашите деца. И при това, ние със сигурност сме обречени на успех. Заедно ще извършим мащабна работа в името на Русия\", допълни той.\r\n\"В това виждам признание за това, което беше направено през последните години в много трудни условия - доверието и надеждата на нашите хора, че ще работим толкова твърдо, също толкова отговорно и дори по-ефективно. Благодаря ви, че имахте такъв силен екип от милиони. Чакат ни успехи\", допълни той\r\nВече на среща с поддръжници и пълномощници в предизборния щаб, президентът подчерта, че е важно да се обединят усилията на всички хора, независимо от кандидатите, които гласуваха за тези избори. \"Русия се нуждае от пробив\", уточни той.\r\n\"Изправени сме пред огромни предизвикателства и трябва да ги преодолеем\", каза той.\r\n\"Владимир Путин проведе много активна предизборна кампания с голям брой регионални пътувания\", коментира предварителните резултати от гласуването политикът Александър Позалов. Той отбеляза, че по време на обществените събития, настоящият президент обърна много внимание на въпросите на регионалното развитие и решаването на проблеми, които са от значение за отделните субекти на Руската федерация. Според експерта това допринася за дейността на избирателите.\r\nПолитологът Антон Хашченко припомни, че основният кандидат не е участвал в дебатите и това даде известно предимство на неговите конкуренти.\r\n***\r\nПрезидентските избори в Русия завършиха с очаквания и в същото време уникален резултат. Очевидно Владимир Путин е счупил всеки свой рекорд, след като е получи най-високия резултат от всичките си кампании. Вторият неочакван фактор беше високата избирателна активност. Освен това младото поколение дойде да гласува, онези, които си спомнят единствено времето на Путин, коментира руският вестник  Взгляд.\r\nВладимир Путин бе преизбран за нов, четвърти мандат. Никой нямаше съмнения за победата му на първи тур, но почти никой не очакваше такъв висок резултат.\r\nКогато противниците на президента още преди около година  измислиха фалшивата новина за уж съществуващия кремълски план \"70-70\" - процентите гласували за Путин и избирателната активност, малцина вярваха в толкова високи цифри за действащия президент. \r\nНо резултатът от изборите надхвърли очакванията - Путин събра своя най-висок резултат от 2004 г. насам, когато за него гласуват 71% от гласоподавателите. Владимир Путин беше подкрепен от три четвърти от гласоподавателите - това са най-големите фигури в историята на президентските избори в Русия.\r\nМаксимална стана и преднината му през заелия второ място кандидат - Павел Грудинин, номиниран от КПРФ, получил 13%.\r\nШестимата други кандидати отбелязаха общо по-малко от Грудинин - 6 процента за Жириновски, 1.5 за Собчак, 0.9 за Явлински и малко повече от половин процент за Бабурин, Сурайкин и Титов. Тези данни са много сходни с данните от социологическите проучвания, проведени по време на кампанията, но се смяташе, че гласуването на гласоподавателите би довело до малко по-различен резултат от анкетата.\r\nВъпреки това, хората дадоха на Путин дори повече гласове, отколкото показваха проучванията. И много висок процент за сегашния президент дадоха Москва и Санкт Петербург - въпреки факта, че на последните избори, които се проведоха на фона на протестите, много от жителите на столицата гласуваха за конкурентите на Путин.\r\nЗащо Путин е толкова успешен? Има няколко причини.\r\nНа първо място вече го нямаше фона от 2012 г. Много хора се убедиха, че Путин защитава интересите на страната, както никой друг. Крим, твърдата и умна позиция в конфликта със запада - всичко това донесе на президента допълнителни привърженици. И сред тях, на второ място, се оказаха много младежи.\r\nНа тези избори за първи път гласува поколението на Путин, родените след 1995 г., които помнят единствено времето на Путин. Поколението на Путин се оказа путинско във всеки смисъл.\r\nНа трето място, опитът, знанията и уменията на Путин са буквално национално съкровище - и хората искат той да ги използва в полза на страната. Това е рационално и едновременно емоционално чувство - хората се доверяват на своя лидер.\r\nЧетвърто, президентът дори нямаше съизмерими съперници - не защото е принципно невъзможно, а защото това е обективна реалност. Свързана не само с личните качества на Путин и опит, но и с това че нито един от конкурентите му не може да се формулира идеологическа платформа, която да се превърне в по-привлекателна за избирателите. Имаше повече или по-малко либерални, комунистически и патриотични програми - но те, както и техните носители, загубиха пред разбирането на Путин за патриотизма.\r\nНо това не означава, че президентът може да почива на лаврите си, или че ситуацията в неговата страна е удовлетворителна за избирателите - просто всички разбират, че Путин няма да се успокои и да спре. Необходимостта от руски пробив е това, което самият президент говори последователно и настойчиво. И няма политически мерки, до които Путин да не прибегне при постигането на тази цел.\r\n\"Нуждаем се от решителен пробив в развитието. Можем да направим това - достигнахме ниво, на което можем да направим този пробив... Сега е възможно. Трябва да използваме тази историческа възможност, както и да се възползваме от нашите постижения във всички области, за да направим това. Но, разбира се, хората трябва да разберат какво ще правим\", заяви Путин по време на  митинг, когато стана известно за победата му.\r\n\"Много е важно да привлечете към ваша страна и тези, които може би са гласували за други кандидати. Нуждаем се от това единство, за да продължим напред. И за това трябва да почувстваме всеки гражданин на страната \", напомни той и обобщи: \"Ще помислим за бъдещето на нашата голяма родина, за бъдещето на нашите деца. И при това, ние със сигурност сме обречени на успех. Заедно ще извършим мащабна работа в името на Русия. \"\r\nЧестността и чистотата на изборите не могат да бъдат поставени под въпрос - властите сами направиха всичко, за да осигурят прозрачност както на самото гласуване, така и при преброяването. И за целта трябваше да се преодолеят установените навици на регионалните \"елити\" в някои региони - които не искаха да разберат, че чрез \"наливането на гласове\" те вредят не само на своята власт, но и на имиджа на властите като цяло. Твърденията за измами на изборите, разбира се, вече са изразени от някои от кандидатите - но това е съдбата на губещите.\r\nНов и много интересен формат беше \"Избирателната нощ\", която се състоя в зала \"Известия\" - имаше излъчване на живо по Интернет от този сайт, в който се събраха много политически технолози, политици и журналисти. На следващите президентски избори интернет вече няма да бъде просто място за получаване на информация - вероятно е гласуването да се състои вече във виртуалното пространство.\r\nИ сега следващите важни събития ще се случат през май - след встъпването в длъжност. Владимир Путин, който отговаряше на въпрос за новото си правителство, заяви, че ще започне да мисли подробно още от днес:\r\n\"Ще помисля какво и как да направя. Мисля, че всички промени ще настъпят след встъпването в длъжност. \"\r\nНовият президентски мандат на Путин ще бъде на промени, чийто мащаб ще надхвърли всичко направено по-рано от него.\r\n***", "date": "2018.03.19", "title": "Президентските избори в Русия - преглед на местната преса (Агенция \"Фокус\")"}
{"url": "http://www.focus-news.net/news/2018/03/19/2500938/reuters-uang-i-e-preizbran-za-vanshen-ministar-na-kitay.html", "text": "Китайският външен министър Уанг И е запазил поста си на външен министър на Китай, а също така е повишен до държавен съветник, което означава, че вече е заел двете челни дипломатически роли в страната, предава  Reuters.\r\nСпоред чуждестранните дипломати Уанг И, който е сравняват със сребърна лисица, е ловък и очарователен, но при нужда непреклонен. Той е преизбран на поста си от парламента по време на церемониално гласуване във Великата зала на народа в Пекин. \r\n64-годишният Уанг И е външен министър на Китай от 2013 г. Кариерен дипломат, владеещ гладко японски език, той е бивш посланик на страната в Токио и е бил началник на Китайският отдел за въпросите, свързани с Тайван. Виктор Турмаков", "date": "2018.03.19", "title": "Reuters: Уанг И е преизбран за външен министър на Китай"}
{"url": "http://www.focus-news.net/news/2018/03/19/2500928/vzglyad-triumfalnata-pobeda-na-putin-dava-nachaloto-na-moshten-probiv-za-rusiya.html", "text": "Президентските избори в Русия завършиха с очаквания и в същото време уникален резултат. Очевидно Владимир Путин е счупил всеки свой рекорд, след като е получи най-високия резултат от всичките си кампании. Вторият неочакван фактор беше високата избирателна активност. Освен това младото поколение дойде да гласува, онези, които си спомнят единствено времето на Путин, коментира руският вестник  Взгляд.\r\nВладимир Путин бе преизбран за нов, четвърти мандат. Никой нямаше съмнения за победата му на първи тур, но почти никой не очакваше такъв висок резултат.\r\nКогато противниците на президента още преди около година  измислиха фалшивата новина за уж съществуващия кремълски план \"70-70\" - процентите гласували за Путин и избирателната активност, малцина вярваха в толкова високи цифри за действащия президент. \r\nНо резултатът от изборите надхвърли очакванията - Путин събра своя най-висок резултат от 2004 г. насам, когато за него гласуват 71% от гласоподавателите. Владимир Путин беше подкрепен от три четвърти от гласоподавателите - това са най-големите фигури в историята на президентските избори в Русия.\r\nМаксимална стана и преднината му през заелия второ място кандидат - Павел Грудинин, номиниран от КПРФ, получил 13%.\r\nШестимата други кандидати отбелязаха общо по-малко от Грудинин - 6 процента за Жириновски, 1.5 за Собчак, 0.9 за Явлински и малко повече от половин процент за Бабурин, Сурайкин и Титов. Тези данни са много сходни с данните от социологическите проучвания, проведени по време на кампанията, но се смяташе, че гласуването на гласоподавателите би довело до малко по-различен резултат от анкетата.\r\nВъпреки това, хората дадоха на Путин дори повече гласове, отколкото показваха проучванията. И много висок процент за сегашния президент дадоха Москва и Санкт Петербург - въпреки факта, че на последните избори, които се проведоха на фона на протестите, много от жителите на столицата гласуваха за конкурентите на Путин.\r\nЗащо Путин е толкова успешен? Има няколко причини.\r\nНа първо място вече го нямаше фона от 2012 г. Много хора се убедиха, че Путин защитава интересите на страната, както никой друг. Крим, твърдата и умна позиция в конфликта със запада - всичко това донесе на президента допълнителни привърженици. И сред тях, на второ място, се оказаха много младежи.\r\nНа тези избори за първи път гласува поколението на Путин, родените след 1995 г., които помнят единствено времето на Путин. Поколението на Путин се оказа путинско във всеки смисъл.\r\nНа трето място, опитът, знанията и уменията на Путин са буквално национално съкровище - и хората искат той да ги използва в полза на страната. Това е рационално и едновременно емоционално чувство - хората се доверяват на своя лидер.\r\nЧетвърто, президентът дори нямаше съизмерими съперници - не защото е принципно невъзможно, а защото това е обективна реалност. Свързана не само с личните качества на Путин и опит, но и с това че нито един от конкурентите му не може да се формулира идеологическа платформа, която да се превърне в по-привлекателна за избирателите. Имаше повече или по-малко либерални, комунистически и патриотични програми - но те, както и техните носители, загубиха пред разбирането на Путин за патриотизма.\r\nНо това не означава, че президентът може да почива на лаврите си, или че ситуацията в неговата страна е удовлетворителна за избирателите - просто всички разбират, че Путин няма да се успокои и да спре. Необходимостта от руски пробив е това, което самият президент говори последователно и настойчиво. И няма политически мерки, до които Путин да не прибегне при постигането на тази цел.\r\n\"Нуждаем се от решителен пробив в развитието. Можем да направим това - достигнахме ниво, на което можем да направим този пробив... Сега е възможно. Трябва да използваме тази историческа възможност, както и да се възползваме от нашите постижения във всички области, за да направим това. Но, разбира се, хората трябва да разберат какво ще правим\", заяви Путин по време на  митинг, когато стана известно за победата му.\r\n\"Много е важно да привлечете към ваша страна и тези, които може би са гласували за други кандидати. Нуждаем се от това единство, за да продължим напред. И за това трябва да почувстваме всеки гражданин на страната \", напомни той и обобщи: \"Ще помислим за бъдещето на нашата голяма родина, за бъдещето на нашите деца. И при това, ние със сигурност сме обречени на успех. Заедно ще извършим мащабна работа в името на Русия. \"\r\nЧестността и чистотата на изборите не могат да бъдат поставени под въпрос - властите сами направиха всичко, за да осигурят прозрачност както на самото гласуване, така и при преброяването. И за целта трябваше да се преодолеят установените навици на регионалните \"елити\" в някои региони - които не искаха да разберат, че чрез \"наливането на гласове\" те вредят не само на своята власт, но и на имиджа на властите като цяло. Твърденията за измами на изборите, разбира се, вече са изразени от някои от кандидатите - но това е съдбата на губещите.\r\nНов и много интересен формат беше \"Избирателната нощ\", която се състоя в зала \"Известия\" - имаше излъчване на живо по Интернет от този сайт, в който се събраха много политически технолози, политици и журналисти. На следващите президентски избори интернет вече няма да бъде просто място за получаване на информация - вероятно е гласуването да се състои вече във виртуалното пространство.\r\nИ сега следващите важни събития ще се случат през май - след встъпването в длъжност. Владимир Путин, който отговаряше на въпрос за новото си правителство, заяви, че ще започне да мисли подробно още от днес:\r\n\"Ще помисля какво и как да направя. Мисля, че всички промени ще настъпят след встъпването в длъжност. \"\r\nНовият президентски мандат на Путин ще бъде на промени, чийто мащаб ще надхвърли всичко направено по-рано от него. Виктор Турмаков", "date": "2018.03.19", "title": "Взгляд: Триумфалната победа на Путин дава началото на мощен пробив за Русия"}
{"url": "http://www.focus-news.net/news/2018/03/19/2500945/pregled-na-mezhdunarodnite-novini-do-6-chasa-agentsiya-fokus.html", "text": "Според вътрешния министър на Германия Хорст Зеехофар ЕС държи твърде поучителен и пренебрежителен топ при общуването си със своите източни страни членки.\r\n„Морализаторският тон спрямо източноевропейците е контрапродуктивен, защото всяка от тези страни има гордост“, заяви Зеехофер. Той допълни, че поради тази причина ЕС „трябва да бъде по-гъвкав“. \r\nСъщевременно той посочи, че по отношение на миграцията фокусът трябва да се съсредоточи върху ограничаването и интеграцията. „Без ограничение, интеграцията няма да успее. А Имиграция без ограничение ще погълне страната“, допълни той.\r\n*** Председателят на Скупщината и бивш първи дипломат на Белград Вук Йеремич твърди, че президентът на Сърбия Александър Вучич води тайни преговори с държавния глава и премиера на Косово, съответно Хашим Тачи и Рамуш Харадинай.\r\nСпоред Йеремич сръбският президент „неуспешно се опитва да мами международната общност\" и „да купи допълнително време за себе си и коалиционните си партньори\" в Прищина.\r\n„Като срок за решаване на косовския въпрос се споменава началото на лятото и Вучич сега се нуждае от всичко, което може да използва като смокинов лист. Във вторник Вучич беше в Париж на тайна вечеря с Хашим Тачи, а днес (неделя) тайно отпътува за Ню Йорк, за което сръбската общественост не е информирана. Той също така води преговори с Харадинай чрез близък посредник от обкръжението му\", заяви Йеремич пред сръбската телевизия Фејс.\r\nЙеремич, който е бивш министър на външните работи на Сърбия, заяви, че Вучич е предложил на Запада „гениална идея\" за обмен на южната част на Сърбия за Северно Косово, но тя е била отхвърлена, тъй като отдавна е обещал подписване на всеобхватно споразумение между Белград и Прищина, което ще позволи на Косово да стане част от ООН.\r\n***  Според управляващата партия на Македония СДСМ е „лицемерно и несериозно  ВМРО-ДПМНЕ да говори за поробена държава, тъй като Македония с години бе характеризирана като такава именно заради тяхното престъпно управление“.\r\nСпоред официално заявление на партията „СДСМ, заедно с мнозинството граждани освободи поробената държава, а свободата дойде еднакво за всички, както за либералите и демократите, така и за консерваторите и националистите.“\r\n„ВМРО-ДПМНЕ е партия на национализма и разделението. ВМРО-ДПМНЕ не може да работи в условия на свобода“, посочват социалдемократите.\r\n*** Настоящият държавен глава на Руската федерация Владимир Путин побеждава на президентските избори в страната, събирайки подкрепата на 73,9% от избирателите. Това показват екзитполовете на Всеруския център за проучване на общественото мнение (ВЦИОМ).\r\n„Съгласно резултатите от екзитполовете на ВЦИОМ, в първия тур на изборите за президент е избран (Владимир) Путин (79,9%)“, се казва в съобщение, представено пред агенцията. В него обаче не се съдържат данни за подкрепата, която са получили останалите претенденти за поста.\r\nНа предходните президентски избори в Русия Путин събра 63,60% от гласовете.\r\n*** Китайският външен министър Уанг И е запазил поста си на външен министър на Китай, а също така е повишен до държавен съветник, което означава, че вече е заел двете челни дипломатически роли в страната.\r\nСпоред чуждестранните дипломати Уанг И, който е сравняват със сребърна лисица, е ловък и очарователен, но при нужда непреклонен. Той е преизбран на поста си от парламента по време на церемониално гласуване във Великата зала на народа в Пекин. \r\n64-годишният Уанг И е външен министър на Китай от 2013 г. Кариерен дипломат, владеещ гладко японски език, той е бивш посланик на страната в Токио и е бил началник на Китайският отдел за въпросите, свързани с Тайван.", "date": "2018.03.19", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/03/19/2500936/moskovskiy-komsomolets-maksim-suraykin-i-sergey-baburin-komentiraha-provala-si-na-prezidentskite-izbori.html", "text": "Кандидатите за държавен глава на Русия Максим Сурайкин и Сергей Бабурин, заели съответно шесто и осмо място на президентските избори с по-малко от един процент от гласовете, дадоха коментар за неуспешните си резултати, пише  Московский Комсомолец.\r\nСурайкин от „Комунисти на Русия“ обеща, че на следващите избори ще победи и най-накрая ще построи общество, което ще е балансирано по всички параметри. „Знаем как работи нашата избирателна система“, бяха многозначителните думи, с които той обясни своите слаби резултати. \r\nНа свой ред Сергей Бабурин от партия „Руски общонароден съюз“ заяви, че резултатите му са „чудесни“. Той не подложи под съмнение победата на действащия президент Владимир Путин и заяви, че за него работи дори и британският премиер Тереза Мей, която с антируската си кампания консолидира руското общество да гласува за настоящия си държавен глава. „Започва епоха на промени“, констатира той. Виктор Турмаков", "date": "2018.03.19", "title": "Московский Комсомолец: Максим Сурайкин и Сергей Бабурин коментираха провала си на президентските избори"}
{"url": "http://www.focus-news.net/news/2018/03/19/2500941/regnum-nikolas-maduro-pozdravi-vladimir-putin-za-pobedata-na-prezidentskite-izbori-v-rusiya.html", "text": "Президентът на Венецуела Николас Мадуро поздрави руския си колега Владимир Путин за преизбирането му на поста, предава  Regnum.\r\nВ послание, публикувано от министерството на връзките и информацията на Венецуела Мадуро от името на народа си поздравява Путин за победата на изборите, наричайки 18 март „исторически ден за славния руски народ“. Според него са проявени патриотизъм, висока гражданска отговорност и привързаност към демокрацията.\r\nМадуро също така отбелязва, че стремежът на Путин към независимост и развитие служи като гаранция за света да постига политическо равновесие.  Виктор Турмаков", "date": "2018.03.19", "title": "Regnum: Николас Мадуро поздрави Владимир Путин за победата на президентските избори в Русия"}
{"url": "http://www.focus-news.net/news/2018/03/19/2500946/ther-herald-sun-v-teksas-e-izbuhnal-vzriv-ranyavayki-dvama-prichinite-sa-neizvestni.html", "text": "Двама души са ранени при експлозия в град Остин  в американския град Тексас. По-рано този месец три изпратени по пощата бомби се взривиха на други места на града, убивайки двама, предаде  Ther Herald Sun.\r\nВсе още не се знае какво е причинило взрива или дали е свързан с първите два. Според местните власти на място са пристигнали линейки.  Виктор Турмаков", "date": "2018.03.19", "title": "Ther Herald Sun: В Тексас е избухнал взрив, ранявайки двама – причините са неизвестни"}
{"url": "http://www.focus-news.net/news/2018/03/19/2500933/rossiyskaya-gazeta-rekorden-broy-mezhdunarodni-nablyudateli-pristignaha-za-prezidentskite-izbori-v-rusiya.html", "text": "ЦИК на Русия обяви рекорден брой чуждестранни наблюдатели на президентските избори от 18 март. Повече от 1000 чужденци са били акредитирани, пише \"Российская газета\"\r\n\"През последните три седмици, международен интерес нараства значитело,\" - заяви пред репортери членът на ЦИК Николай Левичев. \"Бяха издадени общо 1 529 акредитационни сертификати. Някои краткосрочни наблюдатели от ОССЕ вече  са изтеглени и на територията на Руската федерация има 1513 наблюдатели от 115 страни\", уточни той.\r\n\"В представителство на различните страни в международните мисии, ако вземем мисията на ОССЕ, най-представителната част са наблюдателите от Германия - 75, следвани от тези от САЩ - 51 души\", допълни Левичев. \"По-нататък трето място си делят Казахстан, Киргизстан и Полша с по 31 изпратени представители в мисията на ОССЕ\", допълни членът на ОССЕ.\r\n\"Очевидно е, че по отношение на броя на страните, имаме остра, безпрецедентна експлозия на интереса към резултатите от тези избори, които, според мен, ще имат широк международен резонанс\", добави той.\r\nКрим и Севастопол, въпреки санкциите, също не са пренебрегнати от наблюдателите. Според председателя на ЦИК на Русия Ела Памфилова, там са действали 43 чуждестранни наблюдатели от 20 страни (в това число от САЩ, Франция, Швеция, Израел), както и експерти по въпросите на изборите. Виктор Турмаков", "date": "2018.03.19", "title": "Российская Газета: Рекорден брой международни наблюдатели пристигнаха за президентските избори в Русия"}
{"url": "http://www.focus-news.net/news/2018/03/19/2500937/tsik-na-rusiya-pri-obraboteni-99-ot-protokolite-sled-prezidentskite-izbori-v-rusiya-vladimir-putin-poluchava-7665-ot-glasovete.html", "text": "По данни на ЦИК на Русия действащият президент на Русия Владимир Путин е лидер на изборите за държавен глава, получавайки 76,65% от гласовете след обработването на 99% от протоколите на избирателните секции, предава ТАСС.\r\nКандидатът на КПРФ Павел Грудинин заема второ място с 11,82% от гласовете. На трето място е председателят на ЛДПР Владимир Жириновски с 5,68%. \r\nЗа Владимир Путин са гласували повече от 55,4 млн. души. За Грудинин повече от 8,5 млн., а за Жириновски повече от 4,1 млн. души. \r\nНа четвърто място е издигнатата от „Гражданска инициатива“ Ксения Собчак с 1,66% от гласовете на избирателите. За нея гласа са си дали 1,2 млн. души.\r\nСлед нея е Григорий Явлински от „Яблоко“ с 1,04% от гласовете. Останалите кандидати са получили по-малко от 1% от гласовете. Борис Титов от „Партията на ръста“ е получил 0,75% от гласовете, следван от Максим Сурайкин от „Комунисти на Русия“ и с 0,68% и Сергей Бабурин от „Руски общонароден съюз“ с 0,65% от гласовете.  Виктор Турмаков", "date": "2018.03.19", "title": "ЦИК на Русия: При обработени 99% от протоколите след президентските избори в Русия Владимир Путин получава 76,65% от гласовете"}
{"url": "http://www.focus-news.net/news/2018/03/19/2500948/ekathimerini-gratskata-politsiya-e-zadarzhala-trima-trafikanti-na-migranti-kray-granitsata-s-turtsiya.html", "text": "Гръцката полиция съобщава, че е задържала трима трафиканти на мигранти – турски и двама иракски граждани, край границата с Турция, пише  Ekathimerini.\r\nТрафикантите са арестувани, след като са прекарали през река Марица 45 сирийски и иракски мигранти. Те са използвали надуваема лодка и са се връщали към Турция, когато са били арестувани.  Виктор Турмаков", "date": "2018.03.19", "title": "Ekathimerini: Гръцката полиция е задържала трима трафиканти на мигранти край границата с Турция"}
{"url": "http://www.focus-news.net/news/2018/03/19/2500949/aktualna-patna-obstanovka.html", "text": "Температурите са в интервала от – 5° до + 11°. Времето над страната е облачно. Слаб до умерен вятър духа в областите Варна, Видин, Добрич, Кюстендил, Монтана, Плевен, Пловдив, Разград, Русе, Силистра, Смолян, Търговище и Шумен. Дъжд вали в областите Благоевград, Враца, Монтана и София и в районите на Долна Диканя /обл. Кюстендил/, Микре и Летница /обл. Ловеч/, Карлово /обл. Пловдив/, Тополовград и Ивайловград /обл. Хасково/. Слаб сняг вали на места в област Видин и в районите на Оряхово и Крушовица /обл. Враца/, Петрохан, Берковица и Лом /обл. Монтана/. Пътните настилки са мокри, заледени и обработени. Това съобщиха от пресцентъра на Агенция \"Пътна инфраструктура\". Намалена видимост поради мъгла:\r\n- до 30 м. на проходите „Шипка“, „Дюлински“ и „Обзорски“;\r\n- до 50 м. в районите на Панагюрище /обл. Пазарджик/, АМ Хемус от км 30 до км 54 и Бистрица /обл. София/ и по високите части в района на Омуртаг /обл. Търговище/;\r\n- до 100 м в районите на Троян /обл. Ловеч/, Плевен, Телиш и Гривица /обл. Плевен/, АМ Тракия от км 17 до км 45 /обл. София/ Неделино, Мадан и Златоград /обл. Смолян/ и Ивайловград /обл. Хасково/. \r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: Движение с повишено внимание при пътен възел Кочериново поради намалена осветеност на пътния възел. Срок до 19.03.2018 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nВременно се ограничава движението в дясната лента в тунел „Мало Бучино“ в посока София поради активизирало се свлачище в аварийната лента след тунела. Срок до 19.03.2018 г.\r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: София-Ботевград при Бебреш се извършва с повишено внимание поради свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: гр. Свиленград – Капитан Андреево от км 370+500 до км 377+900 затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т.; Обходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът III-866: Движението по път III-866 Смолян – Стойките при км 9+339 в гр. Смолян се осъществява еднопосочно в една лента поради отстраняването на ВиК авария на платното за движение. Участъкът е сигнализиран с пътни знаци. Срок до 19.03.2018 г.\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.19", "title": "Актуална пътна обстановка"}
{"url": "http://www.focus-news.net/news/2018/03/19/2500950/predstoyashti-mezhdunarodni-sabitiya-za-19-martagentsiya-fokus.html", "text": "Британският министър по въпросите, свързани с Брекзит, Дейвид Дейвис ще се срещне с главния преговарящ на ЕС, за да обсъдят въпросите, свързани с излизането на Великобритания от ЕС.\r\n*** Експерти от Организацията за забрана на химическото оръжие ще пристигнат във Великобритания, за да започнат разследване на субстанцията, използвана за отравянето на руския агент Сергей Скрипал.\r\n*** Външните министри на страните-членки на ЕС ще проведат среща, на която ще обсъдят отравянето на Сергей Скрипал, както и ситуацията на Корейския полуостров, Украйна, Сирия и Иран.\r\n*** Германският канцлер Ангела Меркел ще посети Полша, за да обсъди двустранните отношения. \r\n*** Престолонаследникът на Саудитска Арабия Мохамад бин Салман ще посети САЩ.\r\n*** Руският външен министър Сергей Лавров е на посещение във Виетнам.\r\n***", "date": "2018.03.19", "title": "Предстоящи международни събития за 19 март(Агенция „Фокус“)"}
{"url": "http://www.focus-news.net/news/2018/03/19/2500942/ria-novosti-pravitelstvoto-na-yaponiya-iska-da-prodalzhi-satrudnichestvoto-s-rusiya-i-pri-noviya-mandat-na-putin.html", "text": "Правителството на Япония иска да продължи развитието на двустранните японско-руски отношения на фона на победата на Владимир Путин на президентските избори. Това бе съобщено от генералния секретар на японското правителство Йошихиде Суга, предава РИА Новости.\r\n„Ние искаме и занапред да продължим с усилията по развитието на японско-руските отношения“, подчерта Суга, коментирайки президентските избори в Русия. Виктор Турмаков", "date": "2018.03.19", "title": "РИА Новости: Правителството на Япония иска да продължи сътрудничеството с Русия и при новия мандат на Путин"}
{"url": "http://www.focus-news.net/news/2018/03/19/2500951/predstoyashti-sabitiya-v-stranata-za-19-mart-agentsiya-fokus.html", "text": "***\r\nВ 08.30 часа в зала 3 на НДК, председателят на Комисията по вътрешна сигурност и обществен ред Цветан Цветанов и председателят на Комисията по граждански свободи, правосъдие и вътрешни работи в Европейския парламент Клод Мораес ще открият срещата на Съвместната група за парламентарен контрол (СГПК) на Европол. Във форума ще участват комисарят по цифрова икономика и цифрово общество Мария Габриел, комисарят за Съюз за сигурност Джулиан Кинг, изпълнителният директор на Европол Роб Уейнрайт, и др.  В 13.00 в зала 6 на НДК часа е предвидена пресконференция на Цветан Цветанов, Мария Габриел, Клод Мораес, Джулиан Кинг и Роб Уейнрайт.  \r\n*** \r\nОт 13.30 часа в Пловдивския университет „Паисий Хилендарски“ министърът на образованието и науката Красимир Вълчев ще участва в конференция на тема „Ресурсният учител - значим фактор за приобщаващото образование“. По-рано през деня (09.30 ч.) министър Вълчев ще бъде в Младежкия център в града, където ще бъдат представени добри примери и практики, свързани с неформалното образование.\r\n*** \r\nОт 10.00 часа в сградата на Представителството на Европейската комисия в България на ул. „Георги С. Раковски“ 124 заместник-министърът на енергетиката Жечо Станков ще открие регионалната конференция \"Борбата с енергийната бедност: усъвършенствани политики за енергийна ефективност със засилено участие на местните власти“.\r\n***\r\nОт 10.00 часа VII състав на Специализирания наказателен съд ще гледа делото срещу Поля П., Спасена Г., Любомир Д. и др. за организиране и ръководене на организирана престъпна група.  \r\n***\r\nОт 10.00 часа XIV състав  на Специализирания наказателен съд ще гледа делото срещу Иван Д., Катерина Д., Анжело В., Атанас Д. и др. за образуване и ръководене на организирана престъпна група. \r\n*** \r\nОт 11.00 часа в тържествената зала на Централен военен клуб кметът на София Йорданка Фандъкова ще връчи награди на церемонията „Достойните българи“ .   \r\n***\r\nОт 11.00 часа XVII състав на Специализирания наказателен съд ще гледа делото срещу Петър П., Станислав М., Валентин Х. и др. за организиране и ръководене на организирана престъпна група. \r\n***\r\nОт 11.00 часа XVII състав на Специализирания наказателен съд ще гледа делото срещу Петър П., Станислав М., Валентин Х. и др. за организиране и ръководене на организирана престъпна група. \r\n***\r\nОт 13.30 часа I състав на Специализирания съд ще гледа делото срещу Пламен Г., Ердинч Х. и Костадин К.  за организиране и ръководене на организирана престъпна група. \r\n***\r\nОт 13.30 часа III състав на Специализирания наказателен съд ще гледа делото срещу Димитър М., Ивайло М., Александър Д. и др. за организиране и ръководене на организирана престъпна група. \r\n*** \r\nОт 14.00 часа в централата на БСП на ул. „Македония” 33, проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n*** \r\nОт 17.00 часа пред паметната плоча на източната страна на Централната поща – на ъгъла на ул. „Гурко” и ул. „К. Шапкарев” Българското сдружение на родовете от Македония ще отбележи годишнината от смъртта на Кузман Шапкарев (1909 г.).\r\n*** \r\nОт 18.30 часа в Книжен център “Гринуич”-бул. “ Витоша” 37 ще се състои представянето на новата книга на алпиниста Атанас Скатов - “ Манаслу”-Душата на планината.\r\n*** \r\nОт 9.00 часа ще се проведе протест на служителите в затворите.\r\n*** \r\nОт 10.00 часа в централата на ГЕРБ народният представител от ГЕРБ - Бургас Иван Вълков организира открита приемна за граждани.\r\n*** \r\nОт 13.00 часа ще отвори врати обновеният Природонаучен музей в града. В първия ден посещението в Природонаучния музей ще бъде безплатно. \r\n*** \r\nОт 17.30 часа в зала Георги Баев\" на Културен център \"Морско казино\" ще се проведе благотворителна  изложба за набиране на средства за възстановяване на фасадното пано върху сградата на Строителния техникум в Бургас.\r\n***\r\nОт 10.00 часа в сградата на Пенсионерски клуб ,,Бяла Злата\", народният представител от ГЕРБ - Враца Красен Кръстев организира приемен ден за граждани.\r\n*** \r\nОт 12.00 часа ще се проведе протест на служителите в затворите. \r\n*** \r\nОт 14.00 часа в централата на БСП на ул. „Македония” 33 проф. Анелия Клисарова, народен представител от ПГ „БСП за България“, заместник-председател на комисията по образование и наука, и член на комисията по здравеопазване ще приема граждани.\r\n*** \r\nОт 19.00 часа в зала 1 на Фестивален и конгресен център Варна, ще се проведе концерт на Представителния духов оркестър на Военноморските сили по случай 134-та годишнина от създаването му, организиран съвместно от Община Варна, Военноморските сили и Фестивален и конгресен център Варна. \r\n*** \r\nОт 12.00 часа във фоайето на РУО – Велико Търново ще се проведе пресконференция за представяне на информация за текущото изпълнение на целите на проекта „Твоят час“ и предстоящите изяви на учениците. Подготвено е и откриване на изложба.\r\n*** \r\nОт 10.00 часа в Пресклуб на БТА-Видин Агенция за регионално развитие и бизнес център Видин ще представи Проект „Мрежа за устойчиво използване на природното наследство и ресурси в трансграничния регион”.\r\n*** \r\nОт 11.30 часа в Пресклуб на БТА-Видин ще се проведе пресконференция на народния представител от ГЕРБ Владимир Тошев и областния управител на Видин Албена Георгиева по актуални въпроси.\r\n*** \r\nОт 10.30 часа в залата на Общинския съвет (бившия младежки дом) ще се проведе приемна на зам.-председателя на Народното събрание Емил Христов.\r\n*** \r\nОт 12.00 часа в клуб „Червеното” ръководството и председателите на Общинските съвети на БСП от Кърджалийска област ще заседават в клуб „Червеното”. В 13.00 часа ще бъде дадена пресконференция. В 16.30 часа председателят на Националния съвет Корнелия Нинова ще открие нов клуб на БСП в община Кирково, а членовете на Изпълнителното бюро ще се включат в събирането подписи срещу сделката с ЧЕЗ. От 18.00 часа ще се проведе среща-разговор на Изпълнителното бюро с граждани, партийни членове и симпатизанти в НЧ „Обединение 1913” .\r\n*** \r\nОт 10.00 часа в кабинета на кмета на Община Перник Вяра Церовска ще се проведе пресконференция по актуални теми.\r\n***\r\nВ 09.00 часа в зала 1 на Апелативния съд ще се проведе заседание по делото, образувано по жалба на подсъдимия Светослав С. срещу присъда на Окръжен съд – Смолян, с която е признат за виновен в причиняване на смърт по непредпазливост и нанасяне на средни телесни повреди на второ лице, след пътен инцидент. \r\n***\r\nВ 09.00 часа е зала 1 На Окръжния съд ще се гледа делото срещу Гергана Б., обвинена в убийството на 2-годишната си дъщеря. \r\n***\r\nВ 10.00 часа в зала 2 на Окръжния съд ще се гледа делото срещу Йордан И., обвинен в умишлено убийство и в подбуждане на две лица към престъпление. \r\n***\r\nВ 10.00 часа в 68-ма бригада Специални сили ще бъдат отбелязани 75 години от сформирането на Парашутната дружина. Програмата предвижда тържествен строй в 10.00 часа, заупокойна молитва в памет на загиналите военни парашутисти и поднасяне на цветя и венци пред паметните им плочи.\r\n***\r\nВ 11.30 часа в Международния панаир ще бъде връчено дарение от областния управител на Пловдив на 68-ма бригада Специални сили. След това ще има тържественото събрание, приветствия и награждаване на ветерани, военнослужещи и цивилни служители по повод 75 години от сформирането на Парашутната дружина.\r\n***\r\nВ 13.30 часа  в Нова сграда на Пловдивски университет „Паисий Хилендарски“ ще се проведе национална конференция на тема: „Ресурсният учител – значим фактор за приобщаващото образование“.\r\n***\r\nВ 13.30 часа в зала 2 на Окръжния съд ще се гледа делото срещу Нели К. и Фанка Д., обвинени в присвояване на пари и заблуждение на няколко лица. \r\n*** \r\nНародните представители от ГЕРБ организират приемни за граждани от избирателния си район. Менда Стоянова – от 16.00 в централния офис на ГЕРБ – Пловдив, на бул. „Марица” 91. Димитър Лазаров - от 16.30 часа в партийния офис на ГЕРБ на улица „Прага” 2. Атанас Ташков - от 16.00 часа в партийния офис на ул. „Стефан Стамболов\" 21. Спас Гърневски - от 16.00 в офиса на ГЕРБ на ул. \"Коста Паница\" 5.\r\n*** \r\nОбщинските съветници от ГЕРБ организират приемни за граждани в Пловдив. Даниела Дженева - от 17.00 до 18.00 часа в офиса на ГЕРБ в район „Южен”, ул. ”Академик Петър Динеков” №1А; Спартак Николов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; Вихър Захов - от 17:00 до 18.30 часа в офиса на ГЕРБ в район „Източен” на ул. ”Коста Паница” №5; Вера Тоскова - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91; Александър Радев - от 17.30 до 19.00 часа в офиса на ГЕРБ в район „Централен” на ул. ”Прага” №2; Атанас Узунов - от 17.30 до 19.00 часа в офиса на ГЕРБ в район „Южен” на ул. ”Академик Петър Динеков” №1А. Ели Гатева - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91.\r\n***\r\nВ 12.00 часа в Пресклуб на БТА-Плевен ще дадат пресконференция Румен Петков - член на националното ръководство на ПП АБВ и Цветан Антов - лидер на областното ръководство на ПП АБВ в Плевен.\r\n*** \r\nРегионална библиотека „Проф. Боян Пенев” Разград ще се включи в Европейската кампания Цифрова Седмица – ежегодна инициатива за повишаване на цифровата грамотност и използване на дигиталните технологии.\r\n*** \r\nОт 11.00 часа в Историческия музей на пресконференция във връзка с представянето на проекта „Предметите говорят“ на Регионален исторически музей - Русе, който се реализира по Програма „Знание и растеж на Фондация „Русе – град на свободния дух“, с подкрепата на Фондация „Еконт“.  \r\n*** \r\nОт 10.00 до 11.30 часа в офиса на ГЕРБ в град Сапарева баня, народният представител от ГЕРБ-Дупница Радослава Чеканска организира изнесена приемна за граждани.\r\n*** \r\nОт 9.30 часа общинските съветниците от ПП ГЕРБ Димитър Батаков и Галя Вучкова ще проведат срещи с граждани. \r\n*** \r\nОт 7.00 часа директорът на РЗИ - Стара Загора д-р Златина Нанева ще бъде в центъра на село Казанка, във връзка с установеното наднормено съдържание на естествен уран в питейната вода.\r\n*** \r\nОт 9.00 часа ще се проведе съвместна приемна за граждани на народните представители от ГЕРБ – Стара Загора Радостин Танев и Борис Кърчев.\r\n*** \r\nНародният представител от ГЕРБ - Свищов Станислава Стоянова ще проведе поредица от изнесени приемни за жителите на няколко населени места в община Сухиндол на 19 март. От 10.30 часа започва приемното време на народния представител в хранителния магазин на село Горско Калугерово. В 12.00 часа Станислава Стоянова ще бъде в пенсионерския клуб на село Бяла река, където ще разговаря с жителите на населеното място. Срещата на депутатът от ГЕРБ с живущите в Горско Косово ще се проведе от 13.30 часа в хранителния магазин в селото. В 15.00 часа Станислава Стоянова ще се срещне с жители на село Коевци в общинския клуб.  Срещата с гражданите на Сухиндол ще се проведе от 17.00 часа в клуба на ГЕРБ в града.\r\n*** \r\nОт 12.00 часа в офиса на ГЕРБ на ул. „Гео Милев\" 22, народният представител от ГЕРБ вицеадмирал Пламен Манушев ще има приемен ден.  \r\n*** \r\nОт 10.30 часа във фоайето на Образцово народно читалище \"Заря\" ще се проведе Националната кандидатстудентска борса на висшите училища в България, която ще предостави актуална информация, справочници и възможност за подаване на заявления за предварителни кандидатстудентски изпити.\r\n*** \r\nОт 14.15 часа в сградата на общината  Текла Харангозо, извънреден и пълномощен Посланик на Унгария в България ще се срещне с кмета на община Шумен Любомир Христов. \r\n*** \r\nОт 15.00 часа  пред паметника на Лайош Кошут ще се състои ритуал за поднасяне на венци. \r\n*** \r\nОт 15.30 часа във фоайето на Регионална библиотека „Ст. Чилингиров“  ще бъде открита фотоизложбата „Духовното присъствие на Унгария в България“ на фотографа Бахгет Искандер.  \r\n*** \r\nОт 16.00 часа ще бъдат поднесени венци пред къщата-музей „Лайош Кошут”.\r\n*** \r\nОт 12.00 часа в офиса на ГЕРБ на ул. „Гео Милев\" 22, народните представители от ГЕРБ-Добрич Даниела Димитрова и вицеадмирал Пламен Манушев, който е и областен координатор на партията, ще проведат срещи с граждани от избирателния си район в неделя.", "date": "2018.03.19", "title": "Предстоящи събития в страната за 19 март (Агенция „Фокус“)"}
{"url": "http://www.focus-news.net/news/2018/03/19/2500953/gd-granichna-politsiya-silno-intenziven-e-trafikat-na-izhod-na-gkpp-kapitan-andreevo.html", "text": "Силно интензивен е трафикът на изход на ГКПП \"Капитан Андреево\". Това съобщиха за Агенция \"Фокус\" от ГД \"Гранична полиция\". Нормален етрафикът на всички пунктове по границите с Румъния, Събрия, Македония и Гърция.", "date": "2018.03.19", "title": "ГД \"Гранична полиция\": Силно интензивен е трафикът на изход на ГКПП \"Капитан Андреево\""}
{"url": "http://www.focus-news.net/news/2018/03/19/2500954/ministar-ekaterina-zaharieva-shte-uchastva-v-savet-vanshni-raboti-v-bryuksel.html", "text": "Вицепремиерът и министър на външните работи Екатерина Захариева ще вземе участие в Съвет „Външни работи“ в Брюксел. Това съобщиха от пресцентъра на Министерството на външните работи. Първите дипломати на 28-те ще проведат дискусия по актуалната ситуация в Украйна, изпълнението на Минските споразумения, прилагането на Споразумението за асоцииране и подкрепата на ЕС за реформите в страната. \r\nВъншните министри ще обсъдят последните развития в Сирия, резултатите от преговорите в Сочи, перспективите пред Женевския процес, както и приноса на ЕС с планираната за 24 - 25 април конференция за Сирия в Брюксел. \r\nВ дневния ред на Съвета е включена и темата за Иран с основен акцент върху изпълнението на споразумението по ядрената програма, както и ролята на страната в региона. \r\nПървите дипломати ще проведат работен обяд с министъра на външните работи на Южна Корея, на който ще бъдат обсъдени актуалните развития на Корейския полуостров и отношенията с КНДР. Преди началото на заседанието министър Захариева ще участва в работна закуска с външния министър на Украйна Павло Климкин, организирана от Литва.", "date": "2018.03.19", "title": "Министър Екатерина Захариева ще участва в Съвет „Външни работи“ в Брюксел"}
{"url": "http://www.focus-news.net/news/2018/03/19/2500955/anadolu-agency-predsedatelyat-na-turskata-opozitsionna-partiya-na-natsionalisticheskoto-dvizhenie-pnd-devlet-bahcheli-e-preizbran.html", "text": "Девлет Бахчели е преизбран на поста председател на турската опозиционна Партията на националистическото движение (ПНД), предава  Anadolu Agency.\r\nПо време на гласуването на 12-тия редовен конгрес на партията в столицата Анкара Бахчели е преизбран, след като бе единственият кандидат. Той бе подкрепен от 1167 делегати. Той води партията от 1997 г. насам.\r\nВ телеграма турският президент Реджеп Тайип Ердоган поздрави опозиционера. Виктор Турмаков", "date": "2018.03.19", "title": "Anadolu Agency: Председателят на турската опозиционна Партия на националистическото движение (ПНД) Девлет Бахчели е преизбран"}
{"url": "http://www.focus-news.net/news/2018/03/19/2500947/sled-prezidentskite-izbori-v-rusiya-komentarite-na-zagubilite-obzor.html", "text": "По данни на ЦИК на Русия действащият президент на Русия Владимир Путин е лидер на изборите за държавен глава, получавайки 76,65% от гласовете след обработването на 99% от протоколите на избирателните секции. Кандидатът на КПРФ Павел Грудинин заема второ място с 11,82% от гласовете. На трето място е председателят на ЛДПР Владимир Жириновски с 5,68%.  На четвърто място е издигнатата от „Гражданска инициатива“ Ксения Собчак с 1,66% от гласовете на избирателите. За нея гласа са си дали 1,2 млн. души. След нея е Григорий Явлински от „Яблоко“ с 1,04% от гласовете. Останалите кандидати са получили по-малко от 1% от гласовете. Борис Титов от „Партията на ръста“ е получил 0,75% от гласовете, следван от Максим Сурайкин от „Комунисти на Русия“ и с 0,68% и Сергей Бабурин от „Руски общонароден съюз“ с 0,65% от гласовете. „Всеки един от тези кандидати коментира своето поражение на изборите пред Путин.\r\nПредседателят на руската партия КПРФ Генадий Зюганов заяви, че не съжалява за решението си да издигне като кандидат за президент Павел Грудинин, а сам да не встъпи в надпреварата.„Никак не съжалявам. Смятам, че решението е мъдро и правилно“, заяви Зюганов от предизборния щаб на партията си, отговаряйки на журналистически въпрос дали не съжалява за решението си да издигне Грудинин за кандидат-президент. Самият Грудинин получи повече от 50% от гласовете на избирателите в селското поселение на „Совхоз Ленин“, на който той е директор, Жириновски изрази недоволство от резултатите на преминалите в Русия президентски избори, предава \r\n„Условията бяха напълно неравни, дебати нямаше, скандалите бяха изкуствени и специално провокирани, за да привлекат внимание“, заяви той.  „Реално Владимир Путин трябваше да получи по-малко проценти. Мисля, че истинският европейски процент не е повече от 40%, допълни той.Собчак заяви, че основният резултат от президентските избори е, че е получила подкрепата на един милион руски граждани. „Основният резултат от гласуването за нас и нашия екип е това, че получихме един милион гласове. Милион души подкрепиха нашите ценности. Това са прекрасни, неравнодушни граждани. Ако един милион души създадат с нас партия, ние ще променим Думата (руският парламент). Ако един милион души излязат на мирен митинг ще променим страната“, заяви Собчак. \r\n„Прекрасно разбираме, че тази процедура малко прилича на истински избори. Осветяването на кандидатите бе непропорционално в медиите, имаше административен натиск“, пише в официално заявление на Явлински. Лидерът на партията поясни, че основната цел на участието е било „искането на промяна“. Кандидатът смята, че партия „Яблоко“ е провела прекрасна предизборна кампания. „Ние проведохме прекрасна кампания: видях хиляди млади хора, които вярваха в друго бъдеще. Истински се радвам, че с много от тях успях да общувам лично“, допълни той. Явлински също така изрази съжаление, че докато „Яблоко“ „предлага алтернатива, другите кандидати си устройваха скандали и евтини зрелища“. Сурайкин от „Комунисти на Русия“ обеща, че на следващите избори ще победи и най-накрая ще построи общество, което ще е балансирано по всички параметри. „Знаем как работи нашата избирателна система“, бяха многозначителните думи, с които той обясни своите слаби резултати. \r\nНа свой ред Сергей Бабурин от партия „Руски общонароден съюз“ заяви, че резултатите му са „чудесни“. Той не подложи под съмнение победата на действащия президент Владимир Путин и заяви, че за него работи дори и британският премиер Тереза Мей, която с антируската си кампания консолидира руското общество да гласува за настоящия си държавен глава. „Започва епоха на промени“, констатира той.", "date": "2018.03.19", "title": "След президентските избори в Русия - коментарите на загубилите (ОБЗОР)"}
{"url": "http://www.focus-news.net/news/2018/03/19/2500957/predsedatelyat-na-narodnoto-sabranie-shte-prisastva-v-plovdiv-na-tarzhestvenoto-chestvane-na-75-ata-godishnina-ot-sformiraneto-na-parashutnata-druzhina-i-sazdavaneto-na-balgarskite-sili-za-spetsialni-operatsii.html", "text": "Председателят на Народното събрание Цвета Караянчева ще присъства в Пловдив на тържественото честване на 75-ата годишнина от сформирането на Парашутната дружина и създаването на българските Сили за специални операции. Събитието ще се състои от 10.00 часа в район № 2 на 68 бригада Специални сили, ул. „Ген. Радко Димитриев” 2. Това съобщиха от пресцентъра на Народното събрание.\r\nПредседателят на парламента ще приеме почетния строй и ще присъства на заупокойната молитва в памет на загиналите военни парашутисти. Положени ще бъдат венци и цветя на паметната плоча на загиналите военнослужещи от бригадата при изпълнението на войнския си дълг.", "date": "2018.03.19", "title": "Председателят на Народното събрание ще присъства в Пловдив на тържественото честване на 75-ата годишнина от сформирането на Парашутната дружина и създаването на българските Сили за специални операции"}
{"url": "http://www.focus-news.net/news/2018/03/19/2500961/dobrich-deputatat-ot-gerb-plamen-manushev-shte-provede-priemna-v-obshtina-tervel.html", "text": "Народният представител от ГЕРБ-Добрич и областен координатор на партията вицеадмирал Пламен Манушев ще проведе среща с граждани от избирателния си район. Това съобщиха от пресцентъра на ПП ГЕРБ.\r\nВицеадмирал Пламен Манушев ще има приемен ден от 12.00 часа в град Тервел. Той ще се срещне с граждани в офиса на ГЕРБ на ул. \"Гео Милев\" 22.", "date": "2018.03.19", "title": "Добрич: Депутатът от ГЕРБ Пламен Манушев ще проведе приемна в община Тервел"}
{"url": "http://www.focus-news.net/news/2018/03/19/2500962/pernik-kmetat-vyara-tserovska-shte-dade-preskonferentsiya-po-aktualni-temi.html", "text": "От 10.00 часа в кабинета на кмета на Община Перник Вяра Церовска ще се проведе пресконференция по актуални теми. Това съобщиха от пресцентъра на Община Перник.", "date": "2018.03.19", "title": "Перник: Кметът Вяра Церовска ще даде пресконференция по актуални теми"}
{"url": "http://www.focus-news.net/news/2018/03/19/2500952/nimh-nad-stranata-shte-preobladava-oblachno-vreme-i-na-mnogo-mesta-shte-prevalyava-slab-dazhd.html", "text": "Атмосферното налягане е значително по-ниско от средното за март - ще започне отново да се понижава. Днес над страната ще преобладава облачно време и на много места ще превалява слаб дъжд, в Северозападна България – слаб сняг. В централните райони на Дунавската равнина са възможни поледици. Ще духа умерен, в Дунавската равнина и източните райони – временно и силен вятър от изток-североизток. Максималните температури ще са от 3-5° в Северна, до 10-13° на места в Южна България. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Красимир Стоев. \r\nПрез нощта срещу вторник, с преминаването на нов средиземноморски циклон, валежите от запад ще се активизират. С понижението на температурите на много места в Северна България и по високите котловинни полета на Западна, ще завали сняг, в останалата част от страната – дъжд.\r\nНад Черноморието ще бъде предимно облачно, на места със слаби валежи от дъжд. Ще духа умерен и временно силен вятър от изток-североизток. Максимални температури на въздуха: 2-7°. Вълнението на морето ще е 3 - 4 бала. Температурата на морската вода е 6 - 8°.\r\nНад планините ще бъде e облачно, на много места с валежи от сняг, под около 1200 метра - от дъжд. Ще духа силен, по билата бурен юг-югозападен вятър. Максималната температура на височина 1200 метра ще е около 4°, на 2000 метра - около минус 1°.", "date": "2018.03.19", "title": "НИМХ: Над страната ще преобладава облачно време и на много места ще превалява слаб дъжд"}
{"url": "http://www.focus-news.net/news/2018/03/19/2500963/zam-ministar-zhecho-stankov-shte-otkrie-konferentsiya-za-energiynata-bednost.html", "text": "Заместник-министърът на енергетиката Жечо Станков ще открие регионалната конференция „Борбата с енергийната бедност: усъвършенствани политики за енергийна ефективност със засилено участие на местните власти“. Това съобщиха от пресцентъра на министерството. Форумът, организиран от общинската мрежа за енергийна ефективност „ЕкоЕнергия“, е част от програмата на Българското председателство на Съвета на Европейския съюз.  \r\nУчастниците ще обсъдят политиките и мерките за борба с енергийната бедност, инструментите за енергийна ефективност в подкрепа на местните власти, както и мерките за повишаване на чистотата на атмосферния въздух.\r\nСъбитието ще се проведе от 10.00 часа в сградата на Представителството на Европейската комисия в България на ул. „Георги С. Раковски“ 124.", "date": "2018.03.19", "title": "Зам.-министър Жечо Станков ще открие конференция за енергийната бедност"}
{"url": "http://www.focus-news.net/news/2018/03/19/2500960/kmetat-na-sofiya-yordanka-fandakova-shte-vrachi-nagradi-na-tseremoniyata-dostoynite-balgari.html", "text": "Кметът на София Йорданка Фандъкова ще връчи награди на церемонията „Достойните българи“. Това съобщиха от пресцентъра на Столична община. На церемонията ще бъдат отличени близо 40 обикновени български граждани, които през изминалата година са помогнали на изпаднал в беда или са допринесли за развитието на обществото.\r\nЦеремонията ще се състои от 11.00 часа в тържествената зала на Централен военен клуб в София.", "date": "2018.03.19", "title": "Кметът на София Йорданка Фандъкова ще връчи награди на церемонията „Достойните българи“"}
{"url": "http://www.focus-news.net/news/2018/03/19/2500959/parvi-pozhelaniya-i-komentari-sled-pobedata-na-vladimir-putin-na-prezidentskite-izbori-v-rusiya-obzor.html", "text": "Редица световни лидери честитиха убедителната победа на Владимир Путин на президентските избори, провели се на 18 декември в Русия. \r\nСръбският президент   Александър Вучич    бе първият чуждестранен лидер, поздравил Путин за преизбирането му. „Приемете искрените поздравления за новото ви избиране за президента на Русия и най-добрите пожелания и нататък решително да водите вашата страна по ясно определения път на прогреса, за благото на всичките ѝ граждани. Уверен съм, че със своя талант на лидер и при ясно разбиране и твърда воля, отговорност и привързаност към делото, вие ще продължите да постигате успехи при решението на всички най-важни за Русия въпроси“, пише в поздравителното съобщение на Вучич.\r\nСпоред него Сърбия „е искрен приятел и надежден партньор на Русия“. Той благодари лично на Путин за приноса в руско-сръбските отношения. „Благодарен съм ви за приноса при укрепването на традиционното и искрено приятелство на страните ни, а също така за защитата на държавните интереси на Сърбия, която се проявява чрез подкрепата в ООН, както и във всички останали международни организации, в които Сърбия защитава своята цялост, репутация и традиции на свобода“, пише в посланието. \r\nСръбският министър-председател   Ана Брнабич   също честити на Владимир Путин победата на президентските избори в Русия. Тя отбеляза убедителната победа на Путин и заяви, че резултатите говорят за широката поддържа за „всички сложни реформи“, които Путин е провел до момента или възнамерява да проведе.\r\n„това показва, че вашите граждани виждат във вас истински лидер, готов да се сблъска лице с лице с всякакви предизвикателства“, смята Брнабич. Тя напомни за приятелските и сърдечни отношения, които свързват Русия и Сърбия. \r\nПрезидентът на влизащата в състава на Босна и Херцеговина Република Сръбска   Милорад Додик   заяви, че е бил уверен в победата на Владимир Путин на президентските избори в Русия. „Очаквах победата на Путин, разбира се. Той е безспорен политически лидер на руския народ, а също, бих казал, безспорен политически лидер на целия свободен свята – на тези, които се стремят да се уважават един-друг, тези които не искат да си налагат нищо помежду си. Смятам, че той върна силата на Русия и удържа велика победа“, заяви Додик. \r\nПредседателят на Държавния съвет и на Съвета на министрите на Куба   Раул Кастро   изпрати топло поздравително послание на избрания президент на Русия Владимир Путин по случай убедителната му победа на изборите в неделя“, пише посланикът на островната държава в Русия Херардо Пенялвер Портал на профила си в социалната мрежа „Туитър“. \r\n„Състоя се телефонен разговор между   Нурсултан Назарбаев   и Владимир Путин. По време на разговора президентът на Казахстан поздрави с победа на поредните избори за президент на Руската федерация“, съобщава пресслужбата на казахстанското президентство.\r\n„Председателят на Китай   Си Дзинпин   изпрати поздравителна телеграма на Владимир Путин във връзка с преизбирането му за президент на Русия. \r\nВ послание, публикувано от министерството на връзките и информацията на Венецуела президентът   Николас Мадуро   от името на народа си поздравява Путин за победата на изборите, наричайки 18 март „исторически ден за славния руски народ“. Според него са проявени патриотизъм, висока гражданска отговорност и привързаност към демокрацията. Мадуро също така отбелязва, че стремежът на Путин към независимост и развитие служи като гаранция за света да постига политическо равновесие. \r\n „Сърдечно ви поздравявам с убедителната победа на изборите за президент на Русия. Тази победа свидетелства за вашия висок политически авторитет и активната подкрепа на провеждания от вас Курс, целящ осигуряване на стабилност, законност и ред в страната, осъществяването на мащабни реформи, провеждането на дългосрочно социални програми, способстващи да се повиши благосъстоянието на народа“, пише в поздравителната телеграма на президента на Азербайджан   Илхам Алиев  .\r\nРазбира се, преизбирането на Путин далеч не бе посрещнато положително от всички.\r\n„Това, че Путин трябваше да се потруди здраво, за да увеличи избирателната активност, показва, че руският народ знае, че неговото твърдение, че е спечелил е измама“, заяви  американският сенатор   Джон Маккейн   (Републиканска партия, Аризона), след като първоначалните данни показаха, че Путин е спечелил четвърти мандат като президент.  „САЩ стоят до всички руснаци искащи свобода“, допълни сенаторът. \r\nПрезидентът на Украйна   Петро Порошенко   коментира провелите се в Крим избори за президент на Русия. „Разбира се, ние наблюдаваме тези незаконни избори – избори за президент на Русия. Незаконни на територията на окупиран Крим“, пише в съобщение, публикувано на интернет страницата на украинския президент. Той заяви, че през последните няколко дни той е получил уверения от  западните си партньори, че те няма да признаят резултатите от гласуването на полуострова.  „Единственият президент, който ще се избира в Крим е този на Украйна. Не се съмнявам по този повод“, допълни Порошенко.", "date": "2018.03.19", "title": "Първи пожелания и коментари след победата на Владимир Путин на президентските избори в Русия (ОБЗОР)"}
{"url": "http://www.focus-news.net/news/2018/03/19/2500965/ministarat-na-obrazovanieto-i-naukata-krasimir-valchev-shte-poseti-plovdiv.html", "text": "Министърът на образованието и науката Красимир Вълчев ще посети Пловдив. Това съобщиха от пресцентъра на Министерство на образованието и науката (МОН). Вълчев ще участва в конференция на тема „Ресурсният учител - значим фактор за приобщаващото образование“, която ще се проведе в Пловдивския университет „Паисий Хилендарски“ от 13.30 часа. \r\nПо-рано през деня (09.30 часа) министър Вълчев ще бъде в Младежкия център в града, където ще бъдат представени добри примери и практики, свързани с неформалното образование.\r\nВ рамките на програмата е предвидена и работна среща на министър Вълчев с директори на образователни институции и представители на социалните партньори.", "date": "2018.03.19", "title": "Министърът на образованието и науката Красимир Вълчев ще посети Пловдив"}
{"url": "http://www.focus-news.net/news/2018/03/19/2500966/vratsa-narodniyat-predstavitel-ot-gerb-krasen-krastev-shte-provede-priemen-den-v-byala-slatina.html", "text": "Народният представител от ГЕРБ - Враца Красен Кръстев организира приемен ден за граждани в Бяла Слатина. Това съобщиха от пресцентъра на ПП ГЕРБ. Той ще се проведе от 10.00 часа в сградата на Пенсионерски клуб \"Бяла Злата\" в града.", "date": "2018.03.19", "title": "Враца: Народният представител от ГЕРБ Красен Кръстев ще проведе приемен ден в Бяла Слатина"}
{"url": "http://www.focus-news.net/news/2018/03/19/2500967/pregled-na-osnovnite-temi-v-starozagorskiya-pechat.html", "text": "\"Споменът за нивата с глухарчета преследва сънищата на Кънчо Пенев\", е акцент в днешното издание на вестник \"Старозагорски новини\". 26 години след появата на първата му и засега единствена стихосбирка \"Нива с глухарчета\" споменът за пухчетата на непретенциозното цвете продължава да изпълва сънищата на старозагореца Кънчо Пенев. Това може да разбере всеки един, надникнал тези дни в зала \"Байер\", където дългогодишният журналист в навечерието на пролетта е подредил новата си самостоятелна изложба. След \"Въглен в огнището\" и \"Огнището\" сега той е озаглавил новата си изложба \"Огнивото\", като препраща въпросите към някогашното си стихотворение \"Искра\". \r\n\"Казанлъчанка спечели награда на София Филм Фест\", четем още в изданието. В статията се уточнява, че на рождения си ден младата кинорежисьорка Рузие Хасанова е спечелила Наградата на публиката на 22-рото издание на София Филм Фест. Казанлъчанката е заслужила ценното отличие за своя първи игрален пълнометражен филм \"Радиограмофон\", който миналата есен взе и \"Златна роза\" за най-добър дебютен филм на 2017 година. \r\n\"Стара Загора беше домакин на духовен тамплиерски събор\", е друго заглавие във вестника. В материала се посочва, че Орденът на тамплиерите финансира реставрацията на стенописите в \"Свети Теодор Тирон\" на \"Аязмото\". Месингова пластика със символите на Ордена на тамплиерите ще бъде поставена в центъра на София наесен по повод 900-та годишнина от създаването на Ордена, съобщи в Стара Загора великият приор о. р. генерал Румен Ралчев. Пластиката ще тежи около 150 кг, тя ще бъде изработена от пазарджиклията Спас Киричев и ще бъде до подарената от тамплиерите преди 12 години чешма, в съседство с някогашния царски дворец. На нея ще бъде изобразен рицар, който е издигнал към небето меч, от чиято дръжка излизат пламъци - символ на светлината. Честванията започват на 17 април, с валидиране на пощенска марка и първодневен плик, за церемонията се очаква в България да пристигне президентът на световната филателна федерация, сингапурският милиардер Тай Пан Хиан \r\n\"ГЕРБ - Стара Загора, с подарък за жителите на село Малка Верея\", е друга тема в изданието. Специални рафтове за книги с разделители за жанрове и автори е дарила старозагорската структура на ГЕРБ на жителите на село Малка Верея. При една от акциите на младежите от партията - \"Дари книга, дай нов шанс на старата библиотека\", са били добавени над 400 тома към фонда на читалнята на местното Народно читалище \"Св. св. Кирил и Методий\", но мястото за съхранение на книжния фонд се оказало твърде ограничено и нуждата от нови рафтове е била осезаема. Дарението е било връчено от общинските съветници Диян Димитров и Николай Николов. \r\n\"6 тона медни чанове зазвъняха на Античния форум\", пише още вестникът. \"Над 800 мъже, жени и деца на възраст от 2 до 12 години нахлуха тази сутрин сред каменните зидове и плочи на Античния форум в Стара Загора, за да прогонят в навечерието на пролетта злите зимни духове\", четем с статията. \r\nБлизо 6 тона са тежали чановете, които кукерите бяха провесили на кръстовете си, а звънът им се е чувал на километри от мястото на събитието - Двадесетия фестивал на маскарадните игри. На поканата, отправена от инициатора на Фестивала академик Крум Георгиев, са откликнали 22 състава от близо и далеч. Сред най-атрактивните е била групата от пернишкото село Кошарево, по-известно като селото на лъжливите свидетели. \r\n\"Таксиджия, нает за \"муле\", върна 800 лв. от телефонна измама\", е друго заглавие в броя. 38-годишен водач на такси, привлечен от телефонни измамници за \"муле\", е върнал доброволно 800 лв., които му били подхвърлени от възрастна жена. При получаването на банкнотите, които били поставени в томче със стихове и към тях имало прикрепена бележка с описание на серийните номера, старозагорецът се усетил, че е въвлечен в измамническа схема и минути по-късно сам отишъл в Първо РУ \"Полиция\", за да предаде парите. В хода на образуваното досъдебно производство криминалистите стигнали да жертвата - 87-годишна местна жителка.\r\n\"В Стара Загора гласуваха за президент на Русия още на 11 март\", четем още в изданието.  Висока избирателна активност е регистрирана у нас за редовните избори за президент на Русия, съобщи БНР. В надпреварата за вота на близо 109 млн. гласоподаватели се включиха общо 8 кандидати. По повод президентския вот в Русия на 18 март отворени за гласуване секции имаше в София, Пловдив, Варна и Русе. Седмица по-рано обаче своето право на глас са упражнили над 2000 руски граждани у нас. Техният общ брой в страната възлиза на над 30 000 души. Само в Стара Загора официално регистрирани са 400. \r\n\"Старозагорски депутат получи званието \"Почетен член на НАПОС\", е друга тема във вестника.  Старозагорският депутат и зам.-председател на Народното събрание Емил Христов е удостоен със знанието \"Почетен член на Националната асоциация на председателите на общински съвети (НАПОС)\". Това е станало по време на XVI Общо събрание на Асоциацията, проведено на 15 март в Пловдив. Емил Христов, преди да бъде избран за народен представител, беше председател на Общински съвет Стара Загора и един от радетелите на децентрализацията. \r\n\"Източникът на урановата вода в село Казанка - на полигон Змейово?\", е друг акцент в изданието. Изворът, захранващ с вода старозагорското село Казанка, се намира на Централния артилерийски технически полигон \"Змейово\", съобщиха от ВиК - Стара Загора.  На военен терен се намират и 6-те каптажа на селото. Миналата седмица в питейната вода на Казанка бяха установени наднормени стойности на естествен (необогатен) уран, заради което по разпореждане на РЗИ - Стара Загора, в селото беше забранена употребата й за питейно-битови нужди.  Според специалист-химик, с който разговаря медията ни, източниците на естествен (необогатен) уран могат да бъдат единствено и само установени или изоставени находища на тежкия и силно токсичен радиоактивен метал. Такива обаче в Старозагорска област няма, а най-близките са в Хасковска, но пък фактът, че изворът, захранващ с вода село Казанка, се намира на полигон \"Змейово\" буди подозрения, че уранът е следствие на дейност, извършвана на военния обект преди време, а топенето на снега и валежите миналата седмица са \"свършили останалата работа\".", "date": "2018.03.19", "title": "Преглед на основните теми в старозагорския печат"}
{"url": "http://www.focus-news.net/news/2018/03/19/2500971/kyustendil-deputatat-ot-gerb-radoslava-chekanska-organizira-priemna-v-sapareva-banya.html", "text": "Народният представител от ГЕРБ-Дупница Радослава Чеканска организира изнесена приемна за граждани в община Сапарева баня. Това съобщиха от пресцентъра на партията. Приемният ден ще се проведе от 10.00 ч. до 11.30 ч. в офиса на ГЕРБ в град Сапарева баня. На изнесената приемна ще присъства и д-р Матей Попниколов.", "date": "2018.03.19", "title": "Кюстендил: Депутатът от ГЕРБ Радослава Чеканска организира приемна в Сапарева баня"}
{"url": "http://www.focus-news.net/news/2018/03/19/2500968/sofiya-vavedena-e-vremenna-organizatsiya-na-dvizhenieto-vav-vrazka-s-provezhdaneto-na-22-ri-mezhdunaroden-filmov-festival-sofiya-film-fest.html", "text": "Въведена е временна организация на движението във връзка с провеждането на 22-ри Международен филмов фестивал София Филм Фест. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- До 08.00 часа на бул. „Витоша” между бул. „Пенчо Славейков” и ул. „Христо Стамболски”; \r\n- До 08.00 часа на ул. „Екзарх Йосиф” № 37, пред Дома на киното; \r\n- До 08.00 часа се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий” от страната на НДК.", "date": "2018.03.19", "title": "София: Въведена е временна организация на движението във връзка с провеждането на 22-ри Международен филмов фестивал София Филм Фест"}
{"url": "http://www.focus-news.net/news/2018/03/19/2500969/plovdiv-narodnite-predstaviteli-ot-gerb-organizirat-priemni-za-grazhdani-ot-izbiratelniya-si-rayon.html", "text": "Народните представители от ГЕРБ организират приемни за граждани от избирателния си район. Това съобщиха от пресцентъра на ПП ГЕРБ. Народните представители от ГЕРБ - Пловдив ще се срещнат с гражданите, както следва:\r\nМенда Стоянова, председател на Комисията по бюджет и финанси в 44-тото Народно събрание – от 16.00 в централния офис на ГЕРБ – Пловдив, на бул. „Марица” 91.\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на ГЕРБ на улица „Прага” 2. \r\nАтанас Ташков, член на Комисията по транспорт, информационни технологии и съобщения и на Комисията по външна политика в 44-тото Народно събрание - от 16.00 часа в партийния офис на ул. „Стефан Стамболов\" 21.\r\nСпас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" 5.", "date": "2018.03.19", "title": "Пловдив: Народните представители от ГЕРБ организират приемни за граждани от избирателния си район"}
{"url": "http://www.focus-news.net/news/2018/03/19/2500973/plovdiv-promenyat-se-marshrutite-na-gradskite-avtobusi-12-i-116-za-da-se-oblekchi-trafikat-po-bul-vasil-aprilov.html", "text": "Променят се маршрутите на градските автобуси №12 и 116 в Пловдив, за да се облекчи трафикът по бул. „Васил Априлов“. Това съобщиха за Радио „Фокус“ – Пловдив от ОП „Организация и контрол на транспорта“. Промените влизат в сила от днес.\r\nАвтобусите по линии №12 и 116 ще минават по бул. „Христо Ботев“, Централна гара, наляво по бул. „Васил Априлов“, след което ще прави десен завой по ул. „Захари Стоянов”, ляв завой по ул. „Гладстон”, ляв завой по бул. „Руски” и по маршрута, утвърден с общинската транспортна схема. Маршрутите се променят еднопосочно.\r\nТони МИХАЙЛОВ", "date": "2018.03.19", "title": "Пловдив: Променят се маршрутите на градските автобуси №12 и №116, за да се облекчи трафикът по бул. „Васил Априлов“"}
{"url": "http://www.focus-news.net/news/2018/03/19/2500958/evrokomisarite-mariya-gabriel-i-komisaryat-dzhulian-king-shte-uchastvat-vav-vtorata-sreshta-na-savmestnata-grupa-za-parlamentaren-kontrol-na-evropol.html", "text": "Българският комисар по цифровата икономика и общество Мария Габриел и комисарят Джулиан Кинг отговарящ за Съюза на сигурност ще участват във втората среща на съвместната група за парламентарен контрол на Европол, която ще се проведе в София. Това съобщиха от Представителството на ЕК в България. \r\nСъвместната група за парламентарен контрол (СГПК) е единствена по рода си форма за надзор над функционирането на Европейската полицейска служба (Европол) от страна на Европейския парламент, съвместно с националните парламенти. \r\nПо време на събитието комисарите Габриел и Кинг ще направят презентации по теми свързани с киберсигурността, борбата с тероризма, превенцията на организираната престъпност и Съюза за сигурност. \r\nДвамата ще участват и в съвместната пресконференция на събитието, планирана от 13.15 часа в зала 6 на Националния дворец на културата.", "date": "2018.03.19", "title": "Еврокомисарите Мария Габриел и комисарят Джулиан Кинг ще участват във втората среща на съвместната група за парламентарен контрол на Европол"}
{"url": "http://www.focus-news.net/news/2018/03/19/2500974/burgas-deputatat-ot-gerb-ivan-valkov-organizira-priemna-za-grazhdani.html", "text": "Народният представител от ГЕРБ - Бургас Иван Вълков организира открита приемна за граждани. Това съобщиха от пресцентъра на ПП ГЕРБ. Срещата с жителите на Бургас ще е в централата на ГЕРБ в морския град, намираща се на ул. \r\n\"Конт Андрованти\" 5. Приемният ден ще започне в 10.00 часа. Бургаският депутат е член на Комисията по транспорт, информационни технологии и съобщения и на Комисията за борба с корупцията, конфликт на интереси и парламентарна етика.\r\nВсички желаещи могат да се запишат за среща с Иван Вълков на място в офиса на партията или на телефон 056/819040.", "date": "2018.03.19", "title": "Бургас: Депутатът от ГЕРБ Иван Вълков организира приемна за граждани"}
{"url": "http://www.focus-news.net/news/2018/03/19/2500976/dobrich-chastichni-remontni-deynosti-se-izvarshvat-po-okolovrastniya-pat-na-dobrich-i-v-rayona-na-razklona-za-selo-debrene.html", "text": "Частични ремонтни дейности се извършват по Околовръстния път на Добрич и в района на разклона за село Дебрене. И в двата участъка движение на автомобили се извършва с повишено внимание, предаде кореспондентът на Радио „Фокус” – Варна. Няма въведени ограничения за движение на МПС, ремонтите ще продължат до края на месеца. По пътя Кранево-Варна е ограничено движение на МПС над 10 т. Като обходен маршрут се използва отсечката Кичево-Оброчище. Ограничението важи до 28 февруари следващата година. Продължава изпълнението на дейности в Добрич по улиците „Арда”,„Хризантема“, „Малина“ и „Теменуга“ по ЛОТ3. Въведена е временна организация на движението на автомобили по улица „Никола Петков“ и в ЖК „Добротица“.  Изпълняват се дейности и по улиците „Силистра“, „Стефан Караджа“, „Волга“, „П.Р. Славейков“, „Богдан“ , „Дондуков“, „О.П. Алексиев“  и  „Ген. Скобелев“ по ЛОТ2, Пътните настилки са влажни в Добрич. В цялата област условията за пътуване са добри. В Добрич времето е облачно, тихо е, температурата е около минус 5 градуса. Пътните настилки са предимно сухи, на по-усойни места – заледени. \r\nЖулиета НИКОЛОВА", "date": "2018.03.19", "title": "Добрич: Частични ремонтни дейности се извършват по Околовръстния път на Добрич и в района на разклона за село Дебрене"}
{"url": "http://www.focus-news.net/news/2018/03/19/2500978/veliko-tarnovo-deputatat-ot-gerb-stanislava-stoyanova-organizira-priemni-v-obshtina-suhindol.html", "text": "Народният представител от ГЕРБ - Свищов Станислава Стоянова ще проведе поредица от изнесени приемни за жителите на няколко населени места в община Сухиндол. Това съобщиха от пресцентъра на ПП ГЕРБ. От 10.30 часа започва приемното време на народния представител в хранителния магазин на село Горско Калугерово. В 12.00 часа Станислава Стоянова ще бъде в пенсионерския клуб на село Бяла река, където ще разговаря с жителите на населеното място. \r\nСрещата на депутатът от ГЕРБ с живущите в Горско Косово ще се проведе от 13.30 часа в хранителния магазин в селото. В 15.00 часа Станислава Стоянова ще се срещне с жители на село Коевци в общинския клуб. Срещата с гражданите на Сухиндол ще се проведе от 17.00 часа в клуба на ГЕРБ в града.\r\nСтанислава Стоянова е член на парламентарните комисии по образование и по земеделие.", "date": "2018.03.19", "title": "Велико Търново: Депутатът от ГЕРБ Станислава Стоянова организира приемни в община Сухиндол"}
{"url": "http://www.focus-news.net/news/2018/03/19/2500977/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с изпълнение на инвестиционен проект за изграждане на улична канализация на ул. „Акад. Димитър Ангелов“ кв. „Симеоново“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Акад. Димитър Ангелов“, ул. 75; по ул. „Извор“ от №15 до ул. „Акад. Димитър Ангелов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Димитър Ангелов “ ъгъла с ул. „Извор“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с диагностика на трасе на уличен водопровод на ул. „Данаил Крапчев“, кв. „Витоша“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: по ул. „Емануил Попдимитров“ от ул. „Ангел Каралийчев“ до ул. „Трифон Кунев“ , ул. „Трифон Кунев“, по ул. „Данаил Крапчев“ от ул. „Йордан Стубел“ до ул. „Трифон Кунев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трифон Кунев“ ъгъла с ул. „Данаил Крапчев“.\r\nВъв връзка с подмяна на спирателен кран на бул. „Патриарх Евтимий“, Център, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: бул. „Патриарх Евтимий“ от бул. „Витоша“ до ул. „Георги Сава Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Белчев“ ъгъла с бул. „Патриарх Евтимий“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.19", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/19/2500979/evropeyskiyat-komisar-otgovaryasht-za-transporta-violeta-bults-pristiga-na-poseshtenie-v-balgariya.html", "text": "На 19 и 20 март европейският комисар отговарящ за транспорта Виолета Булц ще бъде на посещение в България. Това съобщиха от Представителството на ЕК в България. Тя ще участва в министерска среща на високо ниво на тема \"Мултимодален транспорт за Европа\", в която ще се включат министрите на транспорта на ЕС. \r\nКомисар Булц призова 2018 година да бъде обявена за \"година на мултимодалния транспорт\", в която Комисията да обърне специално внимание на ролята на мултимодалността за транспортната система на ЕС. Събитието в София е една от инициативите посветени на тази година.  \r\nКомисар Виолета Булц ще даде пресконференция на 20 март (вторник) от 15.50 часа в конферентната зала в Дома на Европа, ул. Г.С Раковски № 124.", "date": "2018.03.19", "title": "Европейският комисар отговарящ за транспорта Виолета Булц пристига на посещение в България"}
{"url": "http://www.focus-news.net/news/2018/03/19/2500980/pregled-na-osnovnite-temi-v-dobrudzhanskiya-pechat.html", "text": "„6240 добруджанци притежават огнестрелно оръжие“, съобщава челото на вестник „Нова добруджанска трибуна“. Данните са от анализ на дейността на Областната дирекция на МВР в Добрич през миналата година. 1 213 души притежават оръжие за самоотбрана, останалите – за ловни, спортни и културни цели. Има и колекционери. Като продължение на темата – „Разкрити са три „мулета“ на ало измамници“, съобщава изданието. Едно от задържаните лица е от село Стефаново, други двама са задържани на територията на област Варна. Общата сума на измамите, в които са участвали, е над 100 000 лв. „Висока оценка за Окръжен съд – Добрич, драстично намалява използването на СРС“, съобщава всекидневникът. Високата оценка е дадена от Ванухи Аракелян, председател на Апелативен съд – Варна, и от нейния заместник – съдия Милен Славов. Окръжният съд в Добрич е прекрасно администриран, с ясно разписана административна подредба, включително по отношение на движение на делата. Към това се добавя и много висока степен на процесуална дисциплина. Това е заявила на пресконференция в Окръжния съд в Добрич Ванухи Аракелян. \r\n„Броят на задържаните престъпници в Добричко се увеличава“, съобщава на първа страница другият регионален вестник „Добруджанска трибуна“. Данните са от отчета на Областната дирекция на МВР в Добрич. Повишена е разкриваемостта на престъпленията, спаднал е техният брой. Според доклада разследвани са общински служители за присвояване на евросредства. Чиновник е разследван за злоупотреба и усвояване на 260 000 лв. 226 са регистрираните икономически престъпления в областта през миналата година. „Отчитат спад на гражданските дела в Окръжния съд“, съобщава изданието. С най-голям дял са гражданските дела. Гражданските дела по Закона за отнемане в полза на държавата на незаконно придобито имущество са 7, от които 4 за обезпечения на бъдещ иск. Отчита се намаление на този вид дела спрямо предходната година, когато те са били 9 и увеличение спрямо 2015г., когато са постъпили 3 такива дела. През отчетния период са постъпили и 3 дела по Закона за отговорността на държавата и общините за вреди.От спортната страница – „Втора на Балканиадата по маратон финишира Радосвета Симеонова“. С две втори места е лекоатлетката в Лимасол, Кипър. Състезанието е било за мъже и жени.", "date": "2018.03.19", "title": "Преглед на основните теми в добруджанския печат"}
{"url": "http://www.focus-news.net/news/2018/03/19/2500964/izpalnitelnoto-byuro-na-bsp-shte-zasedava-v-kardzhali.html", "text": "Изпълнителното бюро на БСП ще проведе изнесено заседание в Кърджали. Това съобщиха от пресцентъра на партията. Между 12.00 и 16.00 ч. ръководството и председателите на Общинските съвети на БСП от Кърджалийска област ще заседават в клуб „Червеното”. В 13.00 ч. там ще бъде дадена пресконференция.\r\nВ 16.30 ч. председателят на Националния съвет на партията Корнелия Нинова ще открие нов клуб на БСП в община Кирково, а членовете на Изпълнителното бюро ще се включат в събирането подписи срещу сделката с ЧЕЗ. \r\nПосещението ще завърши със среща-разговор на Изпълнителното бюро с граждани, партийни членове и симпатизанти. Началото е в 18.00 ч. в Народно читалище „Обединение 1913”.", "date": "2018.03.19", "title": "Изпълнителното бюро на БСП ще засeдава в Кърджали"}
{"url": "http://www.focus-news.net/news/2018/03/19/2500982/reuters-turskoto-posolstvo-v-daniya-e-atakuvano-s-kokteyli-molotov-nyama-postradali.html", "text": "Най-малко двама души са атакували турското посолство в Копенхаген с  „коктейли Молотов“ рано сутринта, причинявайки ограничени щети по фасадата, предава  Reuters.\r\nПо време на нападението сградата е била празна. Датската полиция съобщава, че няма жертви. \r\nВ момента тече разследване. Все още няма задържани.  Виктор Турмаков", "date": "2018.03.19", "title": "Reuters: Турското посолство в Дания е атакувано с „коктейли Молотов“, няма пострадали"}
{"url": "http://www.focus-news.net/news/2018/03/19/2500981/stolichnata-organizatsiya-na-bchk-zapochva-razpredelenieto-na-hranite-za-pravoimashtite-v-obshtinite-pancharevo-i-novi-iskar.html", "text": "Столичната организация на БЧК започва разпределението на храните  за правоимащите в общините Панчарево и Нови Искър. Това съобщиха от пресцентъра на БЧК.\r\nВключени в списъците на Агенцията за социално подпомагане по програмата са следните категории граждани:\r\n• лица и семейства, подпомагани с целеви помощи за отопление през  отоплителен сезон 2015/2016г.; \r\n• майки (осиновителки), които са получавали месечни помощи за отглеждане на дете до навършване на една година по реда на чл. 8, ал. 1 от Закона за семейните помощи за деца (ЗСПД) към м. октомври 2016 г.;\r\n• лица и семейства, получили еднократна целева помощ за ученици, записани в първи клас по чл. 10а от Закона за семейните помощи за деца (ЗСПД) за учебната 2016/2017г.;\r\n• лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето (ППЗЗД) към м.октомври 2016 г.; \r\n• лица и семейства, инцидентно пострадали при бедствия и аварии при форсмажорни обстоятелства, подпомогнати с еднократна помощ по реда на чл. 16 от Правилника за прилагане на Закона за социално подпомагане (ППЗСП), въз основа на установеното индивидуално ниво на материално лишение към м.октомври 2016 г.;\r\n• лица с установени 90 %трайни увреждания с чужда помощ, получили интеграционни добавки по реда на Закона за интеграция на хората с увреждания (ЗИХУ), които имат личен доход до 314 лв. към м. февруари 2017 г.;\r\n• лица получили месечни помощи за отглеждане на дете с трайно увреждане, по реда на чл.8д от Закона за семейните помощи за деца (ЗСПД), към месец февруари 2017 г.  \r\nВсеки, включен в програмата ще получи 16,320 кг от 7 вида хранителни продукти: лютеница - 0,500 кг; доматено пюре - 0,400 кг; грах-зелен стерилизиран - 0,800 кг; рибни консерви - 0,160 кг; леща - 1 кг; пчелен мед - 0,500 кг; бисквити - 0,200 кг.\r\nРаздаването ще се извършва в работните дни от 9.00 до 16.30 часа в следните пунктове.\r\nГрафикът за раздаването е публикуван на интернет страниците на БЧК  www.redcross.bg", "date": "2018.03.19", "title": "Столичната организация на БЧК започва разпределението на храните  за правоимащите в общините Панчарево и Нови Искър"}
{"url": "http://www.focus-news.net/news/2018/03/19/2500956/tsvetan-tsvetanov-i-klod-moraes-shte-otkriyat-sreshtata-na-savmestnata-grupa-za-parlamentaren-kontrol-na-evropol.html", "text": "Председателят на Комисията по вътрешна сигурност и обществен ред Цветан Цветанов и председателят на Комисията по граждански свободи, правосъдие и вътрешни работи в Европейския парламент Клод Мораес ще открият Срещата на Съвместната група за парламентарен контрол (СГПК) на Европол, съобщиха от пресцентъра на Народното събрание. Двамата ще бъдат съпредседатели на четвъртото събитие от Парламентарното измерение на Българското председателство на Съвета на ЕС, което ще започне в 8.30 часа в зала 3 на НДК. Съвместната група за парламентарен контрол (СГПК)  е единствена по рода си форма за надзор над функционирането на Европол от страна на Европейския парламент, съвместно с националните парламенти. Това е втората среща на групата след нейното учредяване. Домакин на форума е Комисията по вътрешна сигурност и обществен ред. \r\nВъв форума ще участват комисарят по цифрова икономика и цифрово общество Мария Габриел, комисарят за Съюз за сигурност Джулиан Кинг, изпълнителният директор на Европол Роб Уейнрайт, председателят на Управителния съвет на Европол Прит Паркна и др. \r\nВ 13.00 часа е предвидена пресконференция на Цветан Цветанов, Мария Габриел, Клод Мораес, Джулиан Кинг и Роб Уейнрайт в зала 6 на НДК. \r\n  Минало и бъдещо сътрудничество със страните от Западните Балкани е темата на презентациите на Олдрих Мартину, заместник-изпълнителен директор на Европол и на Владимир Ребич, генерален директор на полицията в Министерство на вътрешните работи на Република Сърбия. \r\nУчастниците ще обсъдят Проекта на многогодишното програмиране на Европол 2019 – 2021 с Роб Уейнрайт, изпълнителен директор на Европол. Прит Паркна, председател на Управителния съвет на Европол, ще предостави актуална информация за работата на Управителния съвет на Европол със специален фокус върху Стратегията за външно действие на Европол 2017-2020. \r\nКомисарят по цифрова икономика и цифрово общество Мария Габриел ще говори на тема „Противодействието на незаконното съдържание онлайн и оптимизиране на киберсигурността: Центърът за борба с киберпрестъпленията на Европол и Звеното на ЕС за сигнализиране за незаконно съдържание в интернет“. \r\nЗа приноса на Европол към борбата с тероризма и превенцията на организараната престъпност ще говорят комисарят за Съюз на сигурност Джулиан Кинг и изпълнителният директор на Европол Роб Уейнрайт.", "date": "2018.03.19", "title": "Цветан Цветанов и Клод Мораес ще открият Срещата на Съвместната група за парламентарен контрол на Европол"}
{"url": "http://www.focus-news.net/news/2018/03/19/2500984/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ организират приемни за граждани в Пловдив. Това съобщиха от пресцентъра на ПП ГЕРБ.Общинските съветници от ГЕРБ в град Пловдив ще проведат приемни с гражданите, както следва:\r\nДаниела Дженева - от 17.00 до 18.00 часа в офиса на ГЕРБ в район „Южен”, ул. ”Академик Петър Динеков” №1А;\r\nСпартак Николов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВихър Захов - от 17:00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВера Тоскова - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91;\r\nАлександър Радев - от 17.30 до 19.00 часа в офиса на ГЕРБ в район „Централен” на ул. ”Прага” №2; \r\nАтанас Узунов - от 17.30 до 19.00 часа в офиса на ГЕРБ в район „Южен” на ул. ”Академик Петър Динеков” №1А.\r\nЕли Гатева - от 16.00 до 18.00 часа в офиса на ГЕРБ в район „Тракия” в жк. ”Тракия” бл.91.", "date": "2018.03.19", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/03/19/2500987/v-haskovo-shte-se-provede-kandidatstudentska-borsa.html", "text": "В Хасково ще гостува Националната кандидатстудентска борса на висшите училища в България, която ще предостави актуална информация, справочници и възможност за подаване на заявления за предварителни кандидатстудентски изпити. Това съобщиха от пресцентъра на Община Хасково. На борсата ще присъстват 23 български висши училища и 1 организация, свързана с образованието. Те ще дадат уникалната възможност на кандидат-студентите да направят своя информиран избор на висше училище. Борсата ще се проведе във фоайето на Образцово народно читалище \"Заря\" – Хасково на днес и утре от 10.30 часа във фоайето на Образцово народно читалище \"Заря\".", "date": "2018.03.19", "title": "В Хасково ще се проведе кандидатстудентска борса"}
{"url": "http://www.focus-news.net/news/2018/03/19/2500983/denyat-19-mart-v-svetovnata-istoriya.html", "text": "2016 г. \r\nНа летището в руския град Ростов на Дон самолет Боинг 737-800 на авиокомпания FlyDubai в полет FZ981 от Дубай, се разби при кацане.\r\nПри инцидента са загинали всичките 62 души на борда, от които 55 пътници и седемчленен екипаж.2015 г. \r\nGeneral Motors затваря завода си за сглобяване на автомобили в Русия с капацитет 100 хил. коли годишно. Основна причина е регулаторната среда в Русия, според която за автомобилната индустрия се изисква производство на поне 300 хил. превозни средства годишно за да не бъде облагана с данъци за внасяните от чужбина части.2014 г. \r\nКонституционният съд на Русия признава договора за приемане на Република Крим в състава на Руската федерация.2013 г. \r\nПарламентът на Република Кипър отхвърля икономическия план на Евросъюза за спасение на страната.2012 г. \r\nБившият губернатор на Масачузетс Мит Ромни побеждава убедително на първичните избори в Пуерто Рико с над 80% от гласовете. На второ място е бившият американски сенатор Рик Санторум с 10%, трети е Нют Гингрич с 4%, Рон Пол набира едва 1%. По-рано избори се проведоха в Гуам, Северните Мариански острови и Американските Вирджински острови, като навсякъде спечелва Мит Ромни. Пуерто Рико притежава най-големия брой делегатски гласове - 23 на предстоящия конгрес на Републиканската партия.2012 г. \r\nВ района ал-Мезде,Дамаск се завърза ожесточен бой между правителствените войски и „Свободната сирийска армия“. Около 80 войници са убити и още около 200 ранени.2012 г. \r\nБойци на сомалийската ислямистка групировка „Ал-Шабаб“ обстрелват президентския дворец, но вместо в него снарядите им попадат в близкия бежански лагер, като убиват най-малко петима души.2012 г. \r\nНад 8 човека загиват, а още 15 са ранени в северозападната част на Пакистан при сблъсък на правителствените сили с екстремисти.2004 г. \r\nТайванският президент Чен Шуи-биан е прострелян точно преди общодържавните президентски избори на 20 март.\r\nЧен Шуи-биан е роден на 18 февруари 1951 г. в окръг Тайнан, Тайван. Той е президент на страната от 2000 г. Учи право в националния тайвански университет и по-късно става един от водещите адвокати на острова. След неуспешната му защита на протестиращи, които се противопоставят на управляващата Националистическа партия, Чен Шуи-биан се свързва с опозиционното движение и в средата на 80-те години на миналия век е хвърлен в затвора по обвинения в клевета срещу официално лице от Националистическата партия. Впоследствие Чен Шуи-биан се присъединява към Прогресивната демократическа партия и става известен член на движението за установяване на тайванската независимост. Служи в тайванското законодателство (1989-1994 г.), преди да бъде избран за кмет на Тайпей през 1994 г. Въпреки че не печели повторните избори от 1998 г., загубата му отваря път за президентска кандидатура през 2000 г., когато побеждава кандидата на Националистическата партия, с което слага край на 55-годишното управление на партията в Тайван. През 2004 г. е преизбран с малка преднина един ден след като той и неговият кандидат-вицепрезидент Анет Лу (Лу Зю-лиен) са простреляни и леко ранени по време на кампания в Тайнан.1981 г. \r\nИзвършва се неуспешен изпитателен опит на космическия кораб “Колумбия”, вследствие на което загиват трима работници и са ранени 5 души.\r\nСовалката Колумбия е най-старата от всички машини на НАСА, нейният първи полет е през 1981 г. Космическите кораби от този тип имат проектен живот от 100 полета. На 1 февруари 2003 г. Колумбия се разпада по време на обратно влизане в атмосферата над Тексас по време на 28-ата си мисия. Седемчленният екипаж загива. Загиналите участници в последната мисия на совалката, STS-107, са: командир Рик Д. Хъсбанд, полковник в американските ВВС и инженер-механик, пилот на предишна мисия със совалка по време на първото скачване с Международната космическа станция, пилот Уилям Маккуул, командир от американския флот, Майкъл П. Андерсън, лейтенант от американските ВВС, физик, начело на научната мисия, Илан Рамон, полковник в израелските ВВС и първият израелски астронавт, Калпана Чавла, индийски аерокосмически инженер, STS-107 е втората й космическа мисия, Дейвид М. Браун, капитан от американския флот, авиатор и хирург, и Лорел Кларк, капитан от американския флот, хирург, работи по биологични експерименти.1970 г. \r\nВ Ерфурт за пръв път се срещат канцлерът на Федерална република Германия и премиерът на Германска демократична република. Инициатор на разговорите е западногерманският политик Вили Бранд – Вили Щоф. Година след като взима властта в Бон, Бранд започва да провежда политика за стопляне на отношенията с Изтока. Сред постиженията на т.нар. Остполитик (източна политика) са подписването на договор на Бон със СССР за признаване на съществуващите граници в Европа. Бранд сключва пакт за ненападение с Полша и приема статуса на Берлин.\r\nПо време на мандата му (1969 – 1974 г.) Федерална република Германия стабилизира отношенията си с Източна Европа, а според някои днешни политолози той прави първите и най-важни стъпки за обединението на Германия.1958 г. \r\nВ Страсбург се открива първото заседание на Европейския парламент. Европейският парламент е орган на Европейския съюз. Състои се от 785 депутати, представители на 27-те страни членки, избрани чрез преки избори. Мандатът на Европейски парламент е 5 години. Първоначално възниква като Парламентарна асамблея на Европейската общност (1952 г.). През януари 1973 г. страните от 6 стават 9, а депутатите – 198. През юни 1979 г. се провеждат първите всеобщи, преки избори за Европейски парламент. Вторите са през юни 1984 г., следващите – през юни 1989 г. и юни 1994 г. През 1986 г. Европейския парламент и правителствата на страните членки подписват Единен европейски акт. Той въвежда реално законодателно сътрудничество между Европейски парламент и Съвета на Европейската общност.\r\nЕвропейски парламент е единствената институция на Европейския съюз, която провежда открити заседания. Депутатите са организирани по политическа принадлежност (в 8 политически групи и \"необвързани\"). Ръководен орган на Европейски парламент е Бюрото на парламента, който се състои от президент и 14 вицепрезиденти, включително петима квестори със съвещателен глас. Депутатите са разпределени в 20 постоянни комисии. Европейски парламент защитава интересите на гражданите на Европа. Сесиите си провежда веднъж месечно в Страсбург.1955 г. \r\nПри разкопки в Масада (Израел) са открити останки от двореца на цар Ирод.\r\nЦар Ирод е владетел на Юдея от 40-та г. преди Христа. Поставен на власт от римляните, той жестоко се разправя с антиримските движения. Според Новия завет синът му (владетел, който също се казва Ирод) избива всички младенци във Витлеем при раждането на Исус Христос. Масада е антично израелско укрепление на пранински връх, станало последно убежище на бунтовниците-евреи слещу римската власт. Укреплението се намира в юдейската пустиня и се намира на 400 м височина над западния бряг на Мъртво море. Счита се, че Масада е укрепена за първи път около І или ІІ век пр. Хр. Между 37 и 31 г. пр. Хр. Херод Велики допълнително подсилва крепостта и построява два двореца, баня, акведукти и защитни стени. През 66 г. сл. Хр. С избухването на еврейската война срещу Рим Ревностните, еврейска екстремистка секта, завладяват крепостта с изненадваща атака и избиват римския гарнизон. Масада остава под контрола на бунтовниците до 73 г., когато след обсада 15-хилядния Десети римски легион надделява над ок. 1000 мъже, жени и деца, които водят отбраната. Почти всички защитници-евреи, се самоубиват пред възможността да бъдат пленени. Според легендата оцеляват само две жени и пет деца, които разказват историята. Според повечето археолози обсадата трае няколко месеца. Днес Масада е основен туристически обект и израелски исторически паметник.1953 г. \r\nЦеремонията по връчване на филмовите награди “Оскар” за първи се излъчва път по телевизията. “Оскар” е най-авторитетната американска награда за киноизкуство. От 1929 г. се връчва ежегодно от американската Академия за филмово изкуство. Има номинации за най-добър американски филм, за постижения на различни компоненти на филма, за най-добра чуждестранна творба. Присъжда се и почетен “Оскар” за цялостен принос в киноизкуството. Академията за филмово изкуство е формирана през 1927 г. от Луис Б. Майер с цел да бъдат вдигнати стандартите за създаване на филми.1945 г. \r\nСлед четиринадесет-дневни боеве е ликвидирано немското предмостие на левия бряг на река Драва срещу Дони Михоляц. С това завършва Дравската отбранителна операция на Първа българска армия. Участие на България в окончателния разгром на хитлеристка Германия. България обявява война на хитлеристка Германия на 8 септември 1944 г. (тогава страната се управлява от правителството на Константин Муравиев), но на практика войната е обявена след политическата промяна на 9 септември 1944 г. Самото участие на България във войната преминава през два периода (фази). Първият период обхваща времето от септември до края на ноември 1944 г. На 18 септември 1944 г. българската армия преминава в оперативно подчинение на командващия III Украински фронт маршал Фьодор Иванович Толбухин. Мобилизирането на българската армия започва на 18 септември и приключва в края на същия месец. На 5 октомври 1944 г. се сключва спогодба между България и Югославия в Крайова за военно сътрудничество между двете съседни страни. Пред българската армия се поставя задачата да разгроми противниковите сили в Сърбия и Вардарска Македония и да прекъсне пътя за отстъпление на Група “Е” от хитлеристките армии по долините на реките Морава, Вардар и Ибар, възлизащи на 10 дивизии, 8 бригади и други войскови сили. Срещу тях България мобилизира 455 хил. души, групирани в три армии (Втора, Първа и Четвърта), които до началото на октомври 1944 г. настъпват в направление Ниш. До 18 октомври е разгромена елитната седма СС дивизия и е освободен Ниш. От 8 октомври до 19 ноември се водят сражения по направление Страцин, Куманово, Скопие. По същото време се води и Брегалнишко-Струмишката операция, в резултат на която хитлеристите са изтласкани от Царево село, Кочани, Щип, Струмица, Велес и други селища. От 21 октомври до 30 ноември се провежда Косовската операция, при която са освободени градовете Подуево, Прищина, Косовска Митровица, Рашка и Нови Пазар. Вторият период (фаза) започва от декември 1944 г. и продължава до май 1945 г. През това време българската армия участва в освобождаването на Северна Югославия, Южна Унгария и Източна Австрия. От 22 до 28 декември 1944 г. се води Сремската операция. От 31 декември същата година военните действия се пренасят на унгарска територия. От 6 до 19 март 1945 г. се водят боеве между реформираната Първа българска армия и хитлеристките войски в района на р. Драва. От края на март до средата на април в главен боен театър се превръща районът на р. Мур. Последните сражения с хитлеристките войски се водят на австрийска земя в края на април и началото на май. Капитулацията на Германия (9 май) заварва българските войски в подножието на Австрийските Алпи, където те установяват контакт с частите на Осма британска армия. В двата периода на войната България дава над 30 хил. души убити и ранени войници и офицери. Това е цената (без военните разходи, разстройството на стопанския живот и др.), която България плаща за окончателния разгром на хитлеристка Германия и благодарение на която успява да избегне надвисналата над нея трета национална катастрофа с участието си в Тристранния пакт на държавите от хитлеристката ос.1943 г. \r\nМусолини отказва да предаде на немците италианските евреи. Бенито Мусолини е италиански държавник. Той е роден през 1883 г. Емигрира в Швейцария, където се занимава със социалистическа дейност. Изгонен е за пропаганда. В Италия основава органа “Класова борба”, в който се обявява против завоевателната политика спрямо Триполитания. През 1912 г. става директор на италианския социалистически вестник “Аванти”. Избухването на Първата световна война го отдалечава от официалния социализъм. Основава вестник “Пополо д’Италия”, в който се обявява за намеса във войната на страната на Съглашението. Когато Италия влиза във войната, Мусолини се бие на фронта, ранен е и е уволнен от служба. През 1919 г. основава сдружението на фашите (fasci), което си поставя за цел да се бори отначало за задоволяване на италианските националистични амбиции, а после – да противодейства със сила на напредъка на болшевизма. След двугодишна борба свиква на конгрес в Неапол своите привърженици “черноризци” и потегля с тях срещу Рим (октомври 1922 г.), където завзема властта без съпротива. Управлението на Мусолини е под форма на диктатура. От 1922 г. до 1943 г. е министър-председател на Италия. Правителството му води завоевателна политика съвместно с хитлеристите. На 28 април 1945 г. е заловен при бягството му за Швейцария, на брега на езерото Комо. Осъден е от импровизиран съд с председател партизанския командир Валтер на разстрел. Трупът му е окачен с главата надолу на една бензиностанция на Пиаца Лорето, Милано.1915 г. \r\nПлутон е фотографиран за първи път, но не е разпознат като планета. Плутон е космическо тяло от Слънчевата система, считано за деветата планета, докато е изведен от списъка на планетите и е рекласифициран като планета-джудже през август 2006 г. Открит е през 1930 г. от Клайд Томбау (1906-1997 г.) и е наречен на името на гръцкия бог на подземното царство. Приблизителната му отдалеченост от Слънцето е около 5.9 млрд. км, но ексцентричната му орбита го доближава до Слънцето повече от Нептун в продължение на 22 от 248-те години на соларния му цикъл. Оста му е наклонена на 120 градуса, така че Плутон се върти почти на едната си страна и ретроградно (от изток на запад). Денят на Плутон трае 6.39 земни дни и е синхронен с цикъла на най-голямата луна на планетата – Харон, открита през 1978 г. Две малки допълнителни луни са открити през 2005 г. Диаметърът на Плутон е около 2 340 км, планетата има по-малко от 1% от масата на Земята и по-малко от 6% от земната гравитация на повърхността си. Средната изчислена температура на повърхността е минус 235 градуса по Целзий, а тънката атмосфера съдържа азот, метан и някои по-тежки газове. Счита се, че Плутон е изграден от втвърдени газове със значителна част каменист материал. Размерът, съставът и орбиталното местоположение в Кюйпъровия пояс пораждат разпалени дебати относно класификацията като истинска планета и довеждат в крайна сметка до редефиницията от Международния астрономически съюз, която извежда Плутон извън списъка на планетите.1877 г. \r\nСлед провалянето на Цариградската конференция (1876 – 1877 г.) в Лондон е подписан протокол от представители на правителствата на Русия, Австро-Унгария, Англия, Германия, Италия и Франция. Протоколът е предложен от Русия като последен опит за въвеждане на реформи от страна на Османската империя в България, Босна и Херцеговина. В него се изтъква, че ако османското правителство не въведе необходимите реформи в посочените страни, държавите, подписали протокола, ще вземат мерки за осигуряване благополучието на християнското население и за защита на общия мир. Англия подписва протокола при особено мнение, като насърчава Високата порта да не се вслуша в отправеното искане. Турция отхвърля протокола. Това става повод за избухването на Руско-турската освободителна война.\r\nЦариградската конференция се свиква в Цариград на 23 декември 1876 г. и продължава до 20 януари 1877 г. В нея участват посланиците на Великите сили – Англия, Германия, Австро-Унгария, Италия, Русия и Турция. Първоначално (от 30 ноември до 10 декември) маркиз Робърт Солсбъри – специален английски пълномощник, и граф Николай Павлович Игнатиев се договарят относно политическото устройство на българските земи и на Босна и Херцеговина. След това започват предварителни заседания (11 – 22 декември) без турски представители. Приема се общото становище да се образуват 3 автономни области, от които 2 – населени с българи. Изработва се проект за органически правилник за двете български области. Руският проект предвижда единна българска автономна област, включваща Мизия, Тракия и Македония. Срещу него възразява австро-унгарският външен министър граф Гюла Андраши. Маркиз Солзбъри също възразява срещу голяма българска автономна област и се стига до идеята за две области – Източна, с център Търново, и Западна – с център София (без Беломорието и Одринска Тракия и по-голямата част от Родопите, въпреки българския им характер). Английският представител иска разделянето вертикално на българските земи, тъй като смята, че в източната половина живеят предимно турци и гърци и тя трябва да се управлява отделно. Всъщност главният въпрос е не освобождаването на България, а как да се уравновесят интересите на Великите сили така, че Русия да не усили прекалено своите позиции. Затова проектът за органически устав предлага автономия на двете български области – не държава или държави, нито пък свобода и независимост. В органическия устав се предвижда основна административна единица да бъде кантонът с 5 до 10 хиляди души, прегрупирани според религиозната им принадлежност (християнски и мюсюлмански). Няколко кантона образуват санджак, който се управлява от мютесариф (християнин или мюсюлманин, според мнозинството на населението в санджака), който се назначава от Високата порта. Няколко санджака образуват област, управлявана от валия, назначаван за срок от 5 г. от Високата порта със съгласието на Великите сили. Валията може да бъде християнин, може да е и чужденец. 30 % от данъците се прибират от османското правителство. Съдебната система да бъде устроена според османския граждански закон. Турската армия остава в областните градове и крепостите, създава се милиция и жандармерия, чиито офицери се назначават от Високата порта. Предвижда се Международна надзорна комисия да следи в продължение на 1 г. изпълнението на тези споразумения. Всички проекти на Цариградската конференция целят запазването на Османската империя като противовес на Русия, която се стреми да завладее или постави под свой контрол Босфора и Дарданелите. На официалното откриване на 23 декември 1876 г. Савфет Мехмед паша, председателстващ заседанието, отхвърля основанията за свикването на конференцията, базирайки се на обявената нова турска конституция (което по замисъла на султанското правителство трябвало да отнеме почвата под краката на конференцията, да я направи безпредметна). Веднага след изложението на Савфет паша топовни гърмежи оповестяват прокламирането на конституцията. Неотстъпчивостта на турците, продиктувана и от задкулисното внушение на Англия, блокира конференцията и я проваля. Държавите-участнички в конференцията в знак на протест отзовават своите посланици от Цариград. По време на цариградската конференция не се стига до окончателно решение.1859 г. \r\nВ Париж се състои премиерата на операта на Шарл Гуно “Фауст”. Шарл Гуно е френски композитор, органист и диригент. Творчеството му утвърждава развитието на музикалния театър и на френската лирическа опера. Той създава редица оратории, симфонии, меси, романси. Либретото на “Фауст” е написано от Жул Барбие по материали, взети със съгласието на Мишел Каре от пиесата му “Фауст и Маргюрит” (1850 г.).1474 г. \r\nВъв Венеция е приет закон за защита на изобретенията, който се явява първият в света закон за защита на авторското право. Според този закон щом създателите на нови изобретения ги внедрят в практиката, трябва да ги обявят на държавата, за да могат да получат права, които забраняват други да ги използват.1279 г. \r\nМонголска победа в Битката при Ямен слага край на династията Сонг в Китай.\r\nДинастията Сонг управлява от 960 до 1279 г. Китай, като обединява цялата държава до 1127 г. и южната част до 1279 г., докато северната е под контрола на племената Ючен. По влеме на управлението на династията Сонг процъфтява търговията, хартиените пари увеличават употребата си и няколко града достигат население от над 1 млн. души. Широкото разпространение на печатането довежда до увеличение в грамотността и разширяване на елита, частните академии и публичните училища създават все по-голям брой подготвени ученици посредством китайската система за изпитване. През ХІІ век Жу Зи систематизира неоконфуцианството. Ерата Сонг се характеризира и с основополагащи трудове по архитектура и ботаника, както и известната история “Дижи тонгян” – “Всестранно огледало за помощ при управлението”, написана от Сима Гуанг. Счита се, че по време на династията пейзажната живопис и архитектурата достигат връх.На тази дата са родени:1955 г. \r\nРоден е актьорът Брус Уилис (Уолтър Уилисън). Започва да играе в колежа. Партнира на Сибил Шепърд в телевизионния романтичен детективски сериал Moonlighting (1985-89г.). След това участва в “Blind Date” с Ким Бейсинджър и “Умирай трудно” през 1988 г. Следва “Умирай трудно 2: Умирай по-трудно” (1990 г.) и “Умирай трудно с отмъщение” (1995 г., със Самюъл Л. Джаксън). Уилис участва в серия от екшън филми. Други негови филми са “12 маймуни” (1995 г., с Брад Пит), “Шесто чувство”(1999 г.), “Неуязвимият”(2000 г.), “Бандити”(2001 г., с Били Боб Торнтън), “Заложник” (2005 г.), “Син сити: Град на греха” (2005 г., с Джесика Алба), “Над живия плет” (2006 г.). Има 12-годишен брак с актрисата Деми Мур и три дъщери Румър Глен, Скаут Ларю и Талула Бел.1924 г. \r\nРоден е Лев Александрович Кулиджанов – руски режисьор. През 1954 г. завършва ВГИК. Дебютира с “Дами” (1955 г.) по Чехов. С Яков Сегел и Г. Оганесян снима “Това започна и така...” (1956 г.) и “Домът, в който живея” (1957 г.). “Бащин дом” (1959 г.) и “Изгубената фотография” (1959 г.) са първите му самостоятелни филми. Кулиджанов открива за екрана Ю. Никулин – “Когато дървета бяха големи” (1962 г.). Със “Синята тетрадка” (1964 г.) прави опит да пресъздаде образа на Вл. И. Ленин в дните на подготовката на Октомврийската революция (1917 г.). Полага усилия, за да осъществи успешна екранизация по Достоевски – “Престъпление и наказание” (1970 г. ). В “Звездната минута” (1975 г.) Кулиджанов разкрива материализацията на човешката мечта – овладяването на космоса, подвига на учените и строителите, на Ю. Гагарин. Опитва се да избегне щампите и стереотипите в ТВ сериал “Младият Маркс” (1979 г.), след което става художествен ръководител на телевизионната документална поредица “ХХ век”. Кулиджанов е лауреат на награда “Кинотавър” на президента на Русия за цялостно творчество (1999 г.).1905 г. \r\nВ Манхайм, Баден, Германия, е роден Алберт Шпеер – нацистки функционер. Шпеер става архитект през 1927 г. и активен член на нацистката партия през 1931 г. Впечатлява Адолф Хитлер с ефективността и таланта си и е назначен за главен архитект на Третия райх през 1933 г. Шпеер проектира парадните площади и знамена за нацистките манифестации, провеждани за партийните конгреси, включително и за Нюрбергското събрание от 1934 г., филмирано от Лени Райфенстал. През 1942 г. става министър на въоръжението и военната промишленост и разширява системата за задължителен и робски труд, който поддържа германската военновременна продуктивност. Шпеер признава вината си на Нюрнбергските процеси и излежава 20 години затвор. Публикува “Третият Райх отвътре” (1969 г.) и “Шпандау” (1975 г.).1813 г. \r\nРоден е Дейвид Ливингстън – английски мисионер и пътешественик. Изучава теология в Глазгоу, преди да бъде ръкоположен през 1840 г. Изследва Средна и Южна Африка, басейна на река Замбези и езерото Танганайка, открива и дава име на водопада Виктория. Ливингстоун става първият европеец, достигнал до езерото Нгами (1849 г.) и Луанда от вътрешността на континента (1854 г.). Пътува до Мозамбик (1856, 1862 г.), изследва региона на езерото Малауи (1861-63 г.), минава покрай езерото Муеру и Бангуелу (1867 г.). Опитът му да открие извора на Нил е неуспешен. Води борба срещу търговията с роби. Умира от дизентерия на 1 май 1873 г. до езерото Танганайка в Читамбо, Замбия. Тялото му е пренесено в Англия и погребано в Уестминстър. Неговото име носят град в Замбия, планина в Източна Африка и водопад на р. Конго.1542 г. \r\nРоден е Ян Замойски – полски държавник. Той следва в университетите в Париж, Рим и Падуа. От 1578 г. е кралски канцлер, а от 1581 г. и велик кралски хетман. Замойски е един от инициаторите за съставянето на “Хенриковите артикули” (1573 г.) и “Пакта конвента” (1573 г.). Съдейства за избирането на Стефан Батори за монарх и играе важна роля в организирането на неговите походи срещу Русия. Замойски е решителен противник на Хабсбургите. Разбива под Бичин (1588 г.) и взема в плен претендента за полския престол ерцхерцог Максимилиан. Бори се за правата на низшите благородници, използва влиянието си за да ограничи монархическата власт с конституционни средства, с което Полша да се превърне в монархическа република. Замойски е хуманист и подкрепя изкуствата и учението, като основава града Замошч и едноименния университет.На тази дата умират:1987 г. \r\nУмира Луи Виктор Пиер Реймон дьо Бройл – френски физик. Ценен е високо от А. Айнщайн. От 1933 г. Дьо Бройл е член, а през 1942 г. и секретар на Френската академия на науките. През 1924 г. в докторската си дисертация “Изследвания по теория на квантите” излага идеята за вълновите свойства на материята (вълни на Дьо Бройл), която е в основата на съвременната квантова механика. Дьо Бройл се занимава също с релативна квантова механика, с въпросите за строежа на ядрото, теорията за разпространение на електромагнитни вълни във водна среда. Автор е и на трудове по история на физиката. През 1929 г. той получава Нобелова награда за физика “за неговото откритие на вълновата природа на електроните”. През 1934 г. Дьо Бройл основава Център за изследвания по приложна математика към института “Анри Поанкаре”. През 1945 г. е съветник към Френската комисия за атомна енергия. Член е на Френската академия на науките, Американската академия за хуманитарни и естествени науки и др.1950 г. \r\nУмира сър Уолтър Норман Хауърт (роден на 19 март 1883 г. в Чорли, Ланкашър) – британски химик, известен с разработките си във връзка с аскорбиновата киселина (Витамин С) в Бърмингамския университет. През 1937 г. печели Нобелова награда за химия за “изследванията му на въглехидратите и витамин С”. Наградата си той дели с швейцарския химик Пол Карер, работил върху други витамини. Уолтър Хауърт учи химия в Манчестърския университет от 1903 г. Впоследствие започва да учи в Гьотингенския университет. През 1912 г. става лектор в Обединения колеж към университета Сейнт Андрюз в Шотландия, където започва да се интересува от химията на въглехидратите. Хауърт започва работата си над простите захари през 1915 г. и разработва нов метод за приготовление на метилови етери на захари, като използва метилов сулфат и алкали. След това започва изследвания върху структурата на дизахаридите. Хауърт органицира лабораториите на университета Сейнт Андрюз за производство на химикали и препарати за британското правителство през Първата световна война (1914-1918). Назначен е за професор по химия в Бърмингамския университет. През 1934 г., докато работи с британския химик сър Едмънд Хърст, успява да синтезира витамин С (първият синтезиран витамин изобщо). През 1948 г. Хауърт е посветен в рицарство. Умира на 19 март 1950 г., на 67-ия си рожден ден.1916 г. \r\nУмира Василий Иванович Суриков – руски живописец. През 1869 – 1875 г. той учи в Петербургската художествена академия. Стремейки се да преодолее условността на академичното изкуство, въвежда в своите композиции битови детайли, чрез които постига историчност и конкретност в изображението (“Княжески съд”, 1884 г.; “Апостол Павел обяснява догматите на вярата в присъствието на цар Агрипа”, 1875 г.). От 1877 г. живее в Москва, но периодично пътува до Сибир, на Дон, на Волга, в Крим; посещава Германия, Франция, Австрия, Швейцария, Италия, Испания. Суриков членува в Дружеството за подвижни художествени изложби на Съюза на руските художници. Най-значимите му картини са “Утрото на разстрела на стрелците” (1881 г.), “Меншиков в Берьозово” (1883 г.), “Болярката Морозова” (1887 г.), “Сибирската красавица” – портрет на Е. А. Рачковска (1891 г.), “Покоряването на Сибир от Ермак” (1895 г.), “Суворов преминава Алпите” (1899 г.), “Степан Разин” (започната 1903 г.) и др. Той създава много акварели, главно пейзажи. Неговото име носи Московският художествен институт.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2018.03.19", "title": "Денят 19 март в световната история"}
{"url": "http://www.focus-news.net/news/2018/03/19/2500986/obnoveniyat-prirodonauchen-muzey-v-burgas-shte-otvori-vrati.html", "text": "Природонаучният музей в Бургас ще отвори врати обновен от 13.00 часа. Това съобщиха от пресцентъра на Община Бургас. Всички посетители могат да разгледат обогатената музейна експозиция още в първия ѝ работен ден от 13.30 до 17.00 часа напълно безплатно.\r\nСградата, в която се помещава Природонаучната експозиция на РИМ-Бургас, се намира на улица \"Константин Фотинов\" № 30 и е паметник на културата. Точно преди две години любимият музей на бургаските деца бе затворен за основен ремонт.\r\nРемонтните дейности се извършиха по проект, финансиран от програма \"Красива България\" на Министерството на труда и социалната политика и от бюджета на Община Бургас.\r\nФасадата на сградата и всички декоративни елементи по нея са възстановени и пребоядисани. Извършена е цялостна подмяна на покрива, дренаж за защита на сградата от подпочвени води, подменена е цялостната ел. инсталация и старото осветление с енергоспестяващо. Изградена е нова пожароизвестителна инсталация за максимално предпазване на културните ценности, съхранявани във фондовете на музея. На външните стени е поставена топлоизолация, а остарялата дограма е подменена с нова.\r\nЕдна от изненадите за малки и големи ще бъде нова витрина, която още от вратата привлича погледа на посетителите. В нея са разположени 3D експонати в реален размер на четирите вида бозайници, които се срещат в Черно море - афалата, муткура, черноморския делфин и тюлена.\r\nДиорама /умален макет на реално съществуваща местност/ в приземния етаж на музея показва нагледно как се образуват и нарастват минералите и кристалите под земята. Тя е изградена с калцитните друзи /кристали, сраснали в единия край в обща основа и оформени само откъм другия край/, които са намирани в затворените вече Бургаски медни мини.\r\nАкцентът върху минералното богатство и биоразнообразие на Южното Черноморие е запазен, но експонатите са допълнени от 4 интерактивни тъч скрийн /сензорни/ екрани, които предоставят на посетителите възможност да получат допълнителни изображения и интересна информация за тях.\r\nМузейните витрини са обновени като са съобразени с всички съвременни изисквания за по-добро съхранение на експонатите и тяхното представяне. Експозицията е допълнена с нови изображения и двуезични текстове.\r\nСградата на улица \"Константин Фотинов\" 30 е построена през 1896 година за семейството на бургаския доктор Куцодимитрос. Тя е проектирана за модерния по онова време неокласицизъм.\r\nПрез годините е била жилище, училище и педагогическа гимназия. Обособена е за нуждите на Природонаучния музей в началото на 80-те години на миналия век, когато е обявена за недвижима културна ценност от местно значение.", "date": "2018.03.19", "title": "Обновеният Природонаучен музей в Бургас ще отвори врати"}
{"url": "http://www.focus-news.net/news/2018/03/19/2500985/vratsa-dvizhenieto-po-patya-banitsa-borovan-pri-razklona-za-s-ohoden-vremenno-se-izvarshva-v-edna-lenta-dvuposochno-poradi-ptp.html", "text": "Движението по път II-15 Баница – Борован в област Враца при разклона за с. Оходен временно се извършва в една лента, двупосочно, поради ПТП. това съобщиха от пресцентъра на Агенция \"Пътна инфраструктура\". Трафикът се регулира от Пътна полиция. Шофьорите да се движат с повишено внимание и съобразена скорост.", "date": "2018.03.19", "title": "Враца: Движението по пътя Баница – Борован при разклона за с. Оходен временно се извършва в една лента, двупосочно, поради ПТП"}
{"url": "http://www.focus-news.net/news/2018/03/19/2500944/tass-prezidentat-na-azerbaydzhan-chestiti-pobedata-na-vladimir-putin-na-prezidentskite-izbori-v-rusiya.html", "text": "Президентът на Азербайджан Илхам Алиев е поздравил руския си колега Владимир Путин за победата на изборите за държавен глава, провели се на 18 март, предава ТАСС.\r\n„Сърдечно ви поздравявам с убедителната победа на изборите за президент на Русия. Тази победа свидетелства за вашия висок политически авторитет и активната подкрепа на провеждания от вас Курс, целящ осигуряване на стабилност, законност и ред в страната, осъществяването на мащабни реформи, провеждането на дългосрочно социални програми, способстващи да се повиши благосъстоянието на народа“, пише в поздравителната телеграма на президента на Азербайджан.  Виктор Турмаков", "date": "2018.03.19", "title": "ТАСС: Президентът на Азербайджан честити победата на Владимир Путин на президентските избори в Русия"}
{"url": "http://www.focus-news.net/news/2018/03/19/2500943/ria-novosti-kseniya-sobchak-zayavi-che-e-sabrala-edin-milion-glasove.html", "text": "Кандидатът за президент на Русия Ксения Собчак заяви, че основният резултат от президентските избори е, че е получила подкрепата на един милион руски граждани, предава РИА Новости.\r\n„Основният резултат от гласуването за нас и нашия екип е това, че получихме един милион гласове. Милион души подкрепиха нашите ценности. Това са прекрасни, неравнодушни граждани. Ако един милион души създадат с нас партия, ние ще променим Думата (руският парламент). Ако един милион души излязат на мирен митинг ще променим страната“, заяви Собчак. \r\nСпоред данните на ЦИК на Русия тя е заела четвърто място на изборите, събирайки 1,17 млн. гласа или 1,64% от общия им брой. Виктор Турмаков", "date": "2018.03.19", "title": "РИА Новости: Ксения Собчак заяви, че е събрала един милион гласове"}
{"url": "http://www.focus-news.net/news/2018/03/19/2500989/v-burgas-zapochvat-obrabotkite-na-zeleni-i-vodni-ploshti-protiv-karlezhi-i-larvi-na-komari.html", "text": "Бързото затопляне създава благоприятни условия за развитие на кърлежи и комари. Затова тази година Община Бургас стартира по-рано първите си профилактични мероприятия срещу вредителите. Това съобщиха от пресцентъра на Община Бургас.  В отговор на получени сигнали от граждани за поява на кърлежи, на 19 и 20 март ще бъде извършена дезакаризация в Приморски парк, а на 21 и 22 март в парк \"Езеро\". На 21 март ще бъдат обработени и всички обособени площадки за свободно пуснати кучета.", "date": "2018.03.19", "title": "В Бургас започват обработките на зелени и водни площи против кърлежи и ларви на комари"}
{"url": "http://www.focus-news.net/news/2018/03/19/2500988/plovdiv-opasnost-ot-svlachishtna-aktivnost-ima-po-patishtata-krichim-devin-i-asenovgrad-smolyan.html", "text": "Опасност от образуването на свлачищна активност има по пътищата Кричим-Девин и Асеновград-Смолян. Това каза за Радио „Фокус“ – Пловдив дежурният от Областно пътно управление. Водачите трябва да бъдат особено внимателни в тези участъци. Пътищата в Пловдивска област са мокри, но нормално проходими. Остава ограничено движението за МПС над 12 тона през прохода Троян-Кърнаре. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. Движението по пътя Шишманци-Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Забранено е преминаването за камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на стоманен мост. Обходният маршрут е през път ІІ-66 Стара Загора-Поповица и път І-8 София-Пловдив-Свиленград.\r\nТрафикът на територията на град Пловдив е натоварен към този час на деня. Задръствания се образуват по булевардите „Цар Борис III Обединител“, „Васил Априлов“, „Шести септември“, „Руски“, „Христо Ботев“, „Пещерско шосе“, както и по входно-изходните артерии на града. Пътните настилки в града са мокри, но нормално проходими.\r\nВесела КРЪСТЕВА", "date": "2018.03.19", "title": "Пловдив: Опасност от свлачищна активност има по пътищата Кричим-Девин и Асеновград-Смолян"}
{"url": "http://www.focus-news.net/news/2018/03/19/2500991/nadziratelite-ot-belene-iskat-obezshtetenie-za-narusheni-trudovi-ikonomicheski-prava-i-interesi.html", "text": "Надзирателите от Белене искат обезщетение за нарушени трудови, икономически права и интереси, съобщиха от Синдиката на служителите в затворите в България. Осемдесет и един служители на Беленския затвор са се включили в подписка, с която настояват за спазване на Конституцията на РБ, ЗИНЗС, ППЗИНЗС, ЗМВР от „адресатите“ в подписката. Тя е адресирана до министъра на правосъдието, главния директор на ГД \"Изпълнение на наказанията\", началника на Затвора - гр. Белене и председателя на УС на Синдикат на служителите в затворите в България. С подписката се настоява за обективно отчитане, съответно заплащане на полагания труд и допълнително полаган извънреден труд, извън установеното работно време в Затвора гр. Белене, както и спазването, респективно обезпечаването на редица субективни права, регламентирани в специалните закони по отношение на служителите на институцията. С нея се иска \"честно отчитане, съответно заплащане на положения от всеки един служител допълнителен извънреден труд\" съгласно разпоредбите в специалните закони, предвид постановени съдебни решения в полза на служителите. Подписалите подписката искат в едномесечен срок да получат парично обезщетение за нарушени трудови, икономически права и интереси за 3 /три/ годишен период назад, считано от датата на входящия номер на подписка.Да им бъде изплатена и левовата равностойност за непредоставената целево предпазна храна и противоотрови за всяко дежурство /наряд/, както и разликата от 0,40ст. от сумата 1 /един/ лев за непредоставени в пълен размер тонизиращи или ободряващи напитки в нощните смени, настояват още надзирателите на затвора в гр. Белене. \r\nСоциалното недоволство в затворите продължава. Протести пред затворите днес са насрочени за Бобов дол от 9.00 ч. и Варна от 12.00 ч., във Враца и Ловеч от 9.00 ч. на 21 март и Пазарджик на 22 март. Синдикатът на служителите в затворите в България оповести програма, с която продължава кампанията „Европа и за нас“. Плана предвижда трети пореден протест в София, пред правосъдните министри на страните от ЕС на 26 март.", "date": "2018.03.19", "title": "Надзирателите от Белене искат обезщетение за нарушени трудови, икономически права и интереси"}
{"url": "http://www.focus-news.net/news/2018/03/19/2500992/burgas-blagotvoritelnata-izlozhba-shte-nabira-sredstva-za-vazstanovyavane-na-fasadnoto-pano-varhu-sgradata-na-stroitelniya-tehnikum.html", "text": "Благотворителната  изложба за набиране на средства за възстановяване на фасадното пано върху сградата на Строителния техникум в Бургас ще се проведе от 17.30 часа в зала Георги Баев\" на Културен център \"Морско казино\". Това съобщиха от пресцентъра на Община Бургас. Паното изобразява патрона на училището Кольо Фичето. Кампанията, организирана от неговите бивши възпитаници Минка Кюркчиева, сега  помощник-директор, и арх. Събин Попов, започна преди месец.\r\nНеобходимият финансов ресурс за възстановяването на мозайката е около 15 000 лв. Възстановителните работи включват наемане на скеле, измиване с пароструйка на оригиналната част, премахване на унищожените участъци и възстановяване на оригиналния контур по архивни снимки. Ще се измаже с мазилка, максимално близка до оригиналната и със структура и техника на полагане, характерна за сграфитото. Целта е да се постигнат цветове, близки до оригиналните.\r\nПроектът е на Дружеството на художниците в Бургас, което ще изпълнява възстановителните работи под надзора на авторите. Контролът ще се осъществява от училището и от обществения съвет към него. Срокът, който е необходим за възстановяване на паното, е около 20 дни.\r\nЗа събирането на необходимите средства, настоящите ученици са подготвили свои авторски творби - рисунки, скици, графики и други, които ще бъдат разиграни на благотворителния търг в Морското казино.\r\nСтенописът е лицето на училището, но към днешна дата изкъртената фасада не прави добро впечатление. Цялата площ на мазилката е разпукана и подкожушена, липсват отделни парчета.  Паното е до главния вход на гимназията, вижда се от централния булевард \"Стефан Стамболов\" и се възприема като един от емблематичните за града символи.\r\nМозайката е правена преди половин век - през 1965 г., висока е 10 м., широка - 5 кв. м., техниката на изпълнение е сграфито. Това означава, че върху тухлената стена са били положени четири пласта мазилка, всеки с различен цвят. Авторите очертават произведението \"в детайл\" и \"остъргват\" един или повече пластове, за да открият желания цвят, или за да създадат релефи и контури. Така техниката дава възможност както за релеф, така и за цветност.\r\nПроизведението е подписано и има живи свидетели за това. Авторите са известните художници и основатели на Школата по мозайки в Бургас - Райна и Енчо Рачеви. Те подкрепят  идеята за реставрацията и са щастливи от факта, че младите поколения се  грижат за ценностите на града. Авторите се ангажират да съдействат и консултират цялата реставрация. Предоставили са оригинални снимки от създаването на паното.\r\nВ края на миналата година произведението е детайлно обследвано от председателя на Дружеството на художниците в града - Митко Иванов. Взета е проба от люпещите се парченца мазилка. Направени са консултации с национално известни стенописци и технолози.", "date": "2018.03.19", "title": "Бургас: Благотворителната изложба ще набира средства за възстановяване на фасадното пано върху сградата на Строителния техникум"}
{"url": "http://www.focus-news.net/news/2018/03/19/2500975/ekspertite-prouchavashti-srutishteto-na-patya-smolyan-madan-shte-predstavyat-doklad-za-izvarshenite-ot-tyah-ogledi-i-merkite-koito-tryabva-da-se-predpriemat-za-ukrepvaneto-mu.html", "text": "Eкспертите, проучаващи срутището на път ІІ-86 Смолян - Мадан, ще представят на председателя на Управителния съвет на Агенция „Пътна инфраструктура“ инж. Дончо Атанасов доклад за извършените от тях огледи и мерките, които задължително трябва да се предприемат за укрепване му, за да се осигури безопасното пътуване на шофьорите по второкласния път. Това съобщиха от пресцентъра на Агенция \"Пътна инфраструктура\".\r\nЕкспертната работа група се ръководи от доц. д-р Стефчо Стойнев, който е ръководител на катедра „Хидрология и инженерна геология“ в Минно-геоложкия университет „Св. Иван Рилски“. В нея участват водещи експерти по геология и геоинформатика, подземно строителство, хидрогеология и инженерна геология от Минно-геоложкия университет и Геологическия институт при БАН. В работната група има и проектанти, както и представители на всички заинтересовани държавни институции - областна администрация Смолян, община Смолян, ВиК-Смолян, „Електроенергиен системен оператор“ ЕАД, Държавно горско стопанство-Смолян, Регионалната дирекция по горите, Областно пътно управление - Смолян и „Геозищита“ ЕООД.\r\nЗадачата на експертите бе да се извърши подробен оглед и картировка на свлачището, да изготви становище за механизма и динамиката на свлачищно-срутищния процес и да дадат препоръки за изпълнението на неотложни аварийни мероприятия за стабилизиране на участъка. Те трябва да представят и работна програма за обхвата и необходимите за изпълнение проучвателно-проектантски работи и да дадат заключение, относно възможността за пускане на движението по участъка от републиканския път.\r\nПът ІІ-86 Смолян - Мадан в района на село Тикале остава затворен заради опасността от свличане на скална маса. Алтернативният маршрут за тежкотоварните камиони е през Рудозем - Смилян, а за леките автомобили и по пътя Смолян – Фатово – Рудозем. \r\nОбщина Смолян в момента изгражда нов обходен път около километър и половина, който заобикаля масива. Целта е през Орешец - Влахово да преминават леките автомобили и да се осигури възможно най-къса връзка за придвижване на жителите от региона.", "date": "2018.03.19", "title": "Експертите, проучаващи срутището на пътя Смолян - Мадан, ще представят доклад за извършените от тях огледи и мерките, които трябва да се предприемат за укрепването му"}
{"url": "http://www.focus-news.net/news/2018/03/19/2500990/tass-kitayskiyat-parlament-utvardi-sastava-na-novoto-pravitelstvo.html", "text": "Делегатите на първата сесия на 13-ото Всекитайско събрание на народните представители утвърдиха в понеделник новия състав на Държавния съвет на Китайската народна република, предава ТАСС.\r\nКакто е съобщил кореспондентът на руската агенция от мястото на събитието, обновеният кадрови състав е представен за разглеждане от законодателите от утвърдения в неделя министър-председател на правителство Ли Къцян.\r\nПревод и редакция:", "date": "2018.03.19", "title": "ТАСС: Китайският парламент утвърди състава на новото правителство"}
{"url": "http://www.focus-news.net/news/2018/03/19/2500972/tass-aleksandar-lukashenko-pozdravi-vladimir-putin-za-pobedata-na-prezidentskite-izbori-v-rusiya.html", "text": "Президентът на Беларус Александър Лукашенко поздрави Владимир Путин за убедителната победа на президентските избори в Русия и изрази увереност за по-нататъшното разширяване на стратегическото партньорство между двете страни, предава ТАСС.\r\n„Този резултат свидетелства за високото доверие и поддръжка на гражданите на Русия към поетия курс на устойчиво социално-икономическо развитие на страната, укрепването на нейния авторитет на международната арена. Уверен съм, че историческите връзки на дружба и взаимно разбиране на нашите народи ще станат залог за по-нататъшното разширение на беларуско-руското стратегическо партньорство“, пише в поздравлението.\r\nЛукашенко изрази надежда Путин да посети Беларус.  Виктор Турмаков", "date": "2018.03.19", "title": "ТАСС: Александър Лукашенко поздрави Владимир Путин за победата на президентските избори в Русия"}
{"url": "http://www.focus-news.net/news/2018/03/19/2500995/stara-zagora-narodnite-predstaviteli-ot-gerb-radostin-tanev-i-boris-karchev-organizira-priemna-za-grazhdani.html", "text": "Народните представители от ГЕРБ Радостин Танев и Борис Кърчев организира приемна за граждани. Това съобщиха от пресцентъра на ПП ГЕРБ. Срещите ще се проведат от 09.00 до 11.00 часа в офиса на партията бул. „Митрополит Методий Кусев” № 5.", "date": "2018.03.19", "title": "Стара Загора: Народните представители от ГЕРБ Радостин Танев и Борис Кърчев организира приемна за граждани"}
{"url": "http://www.focus-news.net/news/2018/03/19/2500994/nimh-v-dunavskata-ravnina-ima-usloviya-za-obrazuvane-na-poleditsi.html", "text": "Днес отново ще има валежи: в Северозападна България от сняг, а в останалата част от страната от дъжд. При отрицателните в Дунавската равнина ще вали леден дъжд и на отделни места ще се образува поледица. Това съобщиха от Националния институт по метеорология и хидрология (НИМХ) при БАН.\r\nПрез нощта срещу вторник, с преминаването на нов средиземноморски циклон, валежите от запад ще се активизират. С понижението на температурите на много места в Северна България и по високите котловинни полета на Западна, ще завали сняг, в останалата част от страната – дъжд.\r\nПо последни данни към 05.00 часа  в района на Кнежа вали дъжд при температура минус 2° и се образува поледица. В Северозападна България вали сняг.", "date": "2018.03.19", "title": "НИМХ: В Дунавската равнина има условия за образуване на поледици"}
{"url": "http://www.focus-news.net/news/2018/03/19/2500999/mokri-sa-patishtata-v-oblast-shumen-zaledeni-sa-nastilkite-v-silistrensko.html", "text": "Мокри са пътищата в област Шумен. Това съобщи за Радио „Фокус“- Шумен дежурният в Областно пътно управление. Пътните настилки са обработени. Движението се извършва нормално при зимни условия. Няма въведени нови ограничения и промени в организацията на движение в региона. Върбишки проход остава затворен за всички видове пътни превозни средства. Заледени са пътищата от републиканската мрежа на територията на област Силистра, информираха от Областното пътно управление. Извършва се опесъчаване, на терен са 16 машини. Работи се приоритетно по най-невралгичните участъци - района на село Сребърна, участъкът между Богорово и Кайнаджа, района между Дулово и Главиница - селата Руйно и Правда. Времето е облачно, без валежи, температурите са отрицателни. Движението се извършва при зимни условия. Мокри в по-голямата част са пътищата в област Разград, настилките са обработени. Работили са 18 машини, 4 продължават да опесъчават. Температурата на въздуха е от минус 6 до минус 4 градуса. Видимостта е добра, духа слаб североизточен вятър. През нощта са били отстранявани паднали поради обледяване дървета в участъците Разград-Попово и Голям Поровец-Лудогорци по пътя Разград-Исперих. \r\nСуграшица вали в област Търговище, съобщиха от Областното пътно управление. Температурата на въздуха е от минус 4 до минус 1 градуса. Пътните настилки са мокри, на места са слабо заснежени. Работи се по опесъчаване на платната. Техника има за обработка на заледен участък в района Попово-с. Ковачевец.\r\nИвелина ИВАНОВА", "date": "2018.03.19", "title": "Мокри са пътищата в област Шумен, заледени са настилките в Силистренско"}
{"url": "http://www.focus-news.net/news/2018/03/19/2500997/the-brussels-times-myusyulmanska-fondatsiya-shte-otkrie-medrese-v-belgiyskiya-grad-genk.html", "text": "Мюсюлманската общност в белгийската провинция Лимбург планира да открие медресе (ислямско учебно заведение) в град Генк за началото на следващата учебна година, съобщи местното издание Het Belang van Limburg, предава The Brussels Times.\r\nЖелание да учат в медресето вече са изявили най-малко 50 ученици. Фламандското издание съобщава, че мюсюлманската организация Мили-Гьорюш, която вече е открила осем джамии в различни населени места в региона, както и няколко ислямски училища в Брюксел и Шарльороа, стои зад инициативата.\r\nСпоред ръководителите на благотворителната фондация, образователната система в Белгия не предоставя достатъчно възможности за младите хора от ислямска вяра. Координаторът на новото училище Рамазан Ербас обясни, че то ще се казва „Медресе полумесец“. „Ще се преподават арабски и турски, за да могат младежите да научат по-добре майчиния си език. Това ще бъде първото училище във Фландрия, което ще дава ислямско образование“, заяви той.\r\nИзданието коментира, че турската общност има свое собствено училище в Хутален, но тя е предпочела да не го прави чисто мюсюлманско медресе.\r\nПревод и редакция:", "date": "2018.03.19", "title": "The Brussels Times: Мюсюлманска фондация ще открие медресе в белгийския град Генк"}
{"url": "http://www.focus-news.net/news/2018/03/19/2500996/mvr-14-dushi-sa-raneni-pri-katastrofi-v-stranata-prez-izminaloto-denonoshtie.html", "text": "14 души са ранени при 9 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 1 тежко и 90 леки пътни произшествия, при които има един пострадал.\r\nОт началото на годината загиналите при инциденти на пътя са 89, а ранените - 1451.", "date": "2018.03.19", "title": "МВР: 14 души са ранени при катастрофи в страната през изминалото денонощие"}
{"url": "http://www.focus-news.net/news/2018/03/19/2500998/zaradi-avariya-chast-ot-front-ofisite-na-agentsiya-po-vpisvaniyata-vremenno-nyama-da-rabotyat-s-klienti.html", "text": "Поради авария в инсталационната система в сградата на Агенция по вписванията – София, ул. Елисавета Багряна № 20, фронт офисите на: Търговски регистър и регистъра на юридическите лица с нестопанска цел, Имотен регистър, регистър РИОС и регистър БУЛСТАТ, няма да работят с клиенти до нейното отстраняване. Това съобщиха от пресцентъра на Агенцията по вписванията.\r\nЗаявления и документи могат да се подават по електронен път.", "date": "2018.03.19", "title": "Заради авария част от фронт офисите на Агенция по вписванията временно  няма да работят с клиенти"}
{"url": "http://www.focus-news.net/news/2018/03/19/2501000/pazardzhik-ogranicheno-e-preminavaneto-na-tovarni-mps-nad-10t-po-transportniya-most-v-selo-boshulya-poradi-remont.html", "text": "Натоварено е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са мокри, на места хлъзгави, с условия за аквапланинг. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.19", "title": "Пазарджик: Ограничено е преминаването на товарни МПС над 10т по транспортния мост в село Бошуля поради ремонт"}
{"url": "http://www.focus-news.net/news/2018/03/19/2501002/blagoevgrad-opasnost-ot-padashti-kamani-ima-v-kresnenskoto-defile-i-po-vtoroklasniya-pat-simitli-gotse-delchev.html", "text": "Опасност от падащи камъни има в Кресненското дефиле и по второкласен път – 19 Симитли – Гоце Делчев. Това съобщиха за Радио  „Фокус“ – Пирин от Областно пътно управление – Благоевград. Необходимо е шофьорите да карат с повишено внимание в тези райони, за да бъдат избегнати инциденти на пътя. През изминалата нощ няма постъпвали данни за активизирали се свлачища или паднали камъни по пътя, които да са затруднявали движението на водачите на моторни превозни средства по първокласната, второкласната и третокласната пътна мрежа на територията на Област Благоевград. Не са регистрирани инциденти. Трафикът по автомагистрала „Струма“ и Главен път Е-79 е нормално натоварен. В региона няма въведени ограничения за движението, не се извършват ѝ ремонтни дейности.\r\nЛивия НИНОВА", "date": "2018.03.19", "title": "Благоевград: Опасност от падащи камъни има в Кресненското дефиле и по второкласния път Симитли - Гоце Делчев"}
{"url": "http://www.focus-news.net/news/2018/03/19/2501005/pazardzhik-magla-namalyava-vidimostta-do-50-m-v-rayona-na-panagyurishte.html", "text": "Мъгла намалява видимостта до 50 м в района на Панагюрище и Панагюрски колонии, съобщи за Радио „Фокус“ – Пазарджик дежурният в Областно пътно управление – Пазарджик. Намалена е видимостта и в района на тунела „Траянови врата“ на автомагистрала „Тракия“. Пътните настилки са мокри и хлъзгави.\r\nАлбена ЖИЛЕКОВА", "date": "2018.03.19", "title": "Пазарджик: Мъгла намалява видимостта до 50 м в района на Панагюрище"}
{"url": "http://www.focus-news.net/news/2018/03/19/2501006/ministar-neno-dimov-dnes-se-ochakva-zhalt-kod-za-nivoto-na-reka-tundzha-kray-yambol-a-v-sryada-oranzhev.html", "text": "Тунджа се очаква днес да достигне жълт код около Ямбол и вероятно в сряда да бъде на ниво оранжев код. Така че там имаме очаквания за предупреждение. Това каза министърът на околната среда и водите Нено Димов в предаването \"Тази сутрин\" по бТВ. Министърът обясни, че оранжевият код е предупреждение за прекалено високи води, които трябва да се следят. По думите му хората в този район трябва да бъдат с повишено внимание заради прогнозата. \"Още в края на февруари МОСВ започна да понижава нивото на тези 55 язовира, които наблюдаваме. Към днешна дата няма очакване какъвто и да е проблем\", каза Нено Димов.\r\nМинистърът коментира и ситуацията в Северозападна България, където силният вятър през почивните дни, а преди това придошлите реки нанесоха сериозни щети. По думите му общината и държавата могат да се намесят и да помогнат на пострадалите, но човек първо сам трябва да си помогне като застрахова имуществото си срещу бедствия. \r\n\"Много рядко говорим за това. Може би огромната част от домовете в България, включително и моят, не са застраховани, а най-първа отговорност носим  самите ние за себе си. От там нататък и общината може да се намеси, държавата - през Комисията за бедствия и аварии, но на първо място ние самите трябва да носим отговорност\", заяви Димов.", "date": "2018.03.19", "title": "Министър Нено Димов: Днес се очаква жълт код за нивото на река Тунджа край Ямбол, а в сряда - оранжев"}
{"url": "http://www.focus-news.net/news/2018/03/19/2501008/stara-zagora-zam-predsedatelyat-na-narodnoto-sabranie-emil-hristov-shte-provede-priemna-za-grazhdani-v-gurkovo.html", "text": "Зам.-председателят на Народното събрание и народен представител от ПП ГЕРБ Емил Христов ще се срещне с жители на град Гурково. Това съобщиха от пресцентъра ПП ГЕРБ. Срещите ще се проведат от 10.30 до 12.30 часа в залата на Общинския съвет (бившия младежки дом).", "date": "2018.03.19", "title": "Стара Загора: Зам.-председателят на Народното събрание Емил Христов ще проведе приемна за граждани в Гурково"}
{"url": "http://www.focus-news.net/news/2018/03/19/2501009/kyustendil-na-mesta-v-oblastta-patnite-nastilki-sa-mokri-i-hlazgavi.html", "text": "На места в Кюстендилска област пътните настилки са мокри и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Нормален е трафикът по автомагистрала „Струма” и главен път Е-79 в областта. Слабо натоварено е движението в посока ГКПП – „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.19", "title": "Кюстендил: На места в областта пътните настилки са мокри и хлъзгави"}
{"url": "http://www.focus-news.net/news/2018/03/19/2500993/prezidentat-na-moldova-silna-rusiya-e-nuzhna-ne-samo-na-rusnatsite-tya-e-simvol-na-nadezhda-za-vsichki-narodi.html", "text": "Президентът на Молдова Игор Додон поздрави руския президент Владимир Путин за победата на изборите и заяви, че силна Русия е нужна не само на руснаците, предава РИА Новости.\r\n„Като президент на независима Република Молдова, искам да кажа с цялата отговорност: силна Русия е нужна не само на руснаците. Днес Русия, начело с Владимир Путин, се е превърнала в символ на надеждата за всички народи, които искат стабилност във всички региони по света, суверенна вътрешна и външна политика и традиционни ценности“, се казва в поздравлението на Додон, публикувано във „Фейсбук“.\r\nСпоред думите на молдовския държавен глава, Путин се е доказал като голям приятел на Молдова. С неговото непосредствено участие и поддръжка са били подписани важни споразумение между двете страни – за откриването на руския пазар за молдовските стоки, за миграционната амнистия за десетки хиляди работещи в Русия трудови мигранти от Молдова.\r\nПревод и редакция:", "date": "2018.03.19", "title": "Президентът на Молдова: Силна Русия е нужна не само на руснаците, тя е символ на надежда за всички народи"}
{"url": "http://www.focus-news.net/news/2018/03/19/2501007/veliko-tarnovo-mokri-sa-patnite-nastilki-v-grada-vali-slab-dazhd.html", "text": "Мокри са пътните настилки във Велико Търново. Вали слаб дъжд,  предаде репортер на Радио „Фокус” – Велико Търново. Температурата на въздуха е минус 1 градус. Интензивен е трафикът по основните улици и булеварди в града в сутрешните часове. По-натоварено е трафикът в центъра на града – на кръстовището пред Съдебната палата и пред сградата на Пощата, както и на пътен възел „Качица“ и ул. „Магистрална“ – част от главен път София – Варна. Всички светофарни уредби е работят нормално. Затруднено е движението по някои улици в старата част на града, където се извършва ремонт на водопроводната мрежа. На места трафикът се осъществява в едната лента.\r\nДобри са условията за пътуване на територията на област Велико Търново. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище.\r\nНадежда КРЪСТЕВА", "date": "2018.03.19", "title": "Велико Търново: Мокри са пътните настилки в града, вали слаб дъжд"}
{"url": "http://www.focus-news.net/news/2018/03/19/2501010/dobrich-obshtinata-se-prisaedinyava-kam-globalnata-initsiativa-chasat-na-zemyata.html", "text": "Община Добрич ще изрази своята съпричастност към световната инициатива „Часът на земята“ като загаси за един час фасадното осветление на Дом.-паметник „Йордан Йовков“, храмовете „Света Троица“ и „Свети Георги“ и малка част от уличното осветление в тези райони. Това ще се случи на 24 март от 20.30 до 21.30 часа, съобщиха от пресцентъра на Община град Добрич. Добрич се включва към десетото издание на инициативата за шести път. Тази година тя е под мотото „Свържи се с природата“ и фокусът е опазване на биоразнообразието. „Часът на Земята\" се провежда за първи път през 2007 г. в Австралия. Тогава в рамките на един час, хората изразяват своята воля за справяне с климатичните промени, като загасят осветлението в домовете си. В рамките на шестдесет минути притъмняват и фасадите на знакови сгради и кулутрни паметници. За няколко години \"Часът на Земята\" става най–популярната международна природозащитна инициатива с участници от над 170 държави и над 7000 града, правителства и бизнеси – обединени в общи действия за справяне с климатичните промени и опазване на природните ресурси на планетата. В България кампанията се провежда от 2009 г. като всяка изминала година нейните привърженици стават все повече. През 2017 г. в инициативата са взели участие 110 града, институции, бизнеси и медии.\r\nОбщина Добрич призовава гражданите да подкрепят инициативата на световната природозащитна организация WWF за справяне с климатичните промени и за опазване на природните ресурси, като угасят осветлението в домовете си между 20.30-21.30 часа на 24 март.", "date": "2018.03.19", "title": "Добрич: Общината се присъединява към глобалната инициатива „Часът на земята“"}
{"url": "http://www.focus-news.net/news/2018/03/19/2501011/oblastno-patno-upravlenie-gabrovo-do-30-metra-e-namalena-vidimostta-na-prohoda-shipka-poradi-magla.html", "text": "До 30 метра е намалена видимостта на прохода Шипка поради мъгла. Това казаха за Радио „Фокус“-Велико Търново от Областно пътно управление-Габрово. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Времето в цялата област в облачно. Вали дъжд. Температурата на въздуха е минус 1°. Пътните настилки са мокри.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – (Кормянско-Малък Вършец) – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин-Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново-Дряново-Габрово-Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението по път Габрово-Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март.\r\nНадежда КРЪСТЕВА", "date": "2018.03.19", "title": "Областно пътно управление-Габрово: До 30 метра е намалена видимостта на прохода Шипка поради мъгла"}
{"url": "http://www.focus-news.net/news/2018/03/19/2501012/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Президентът на САЩ Доналд Тръмп „ще се провали“ ако се опита да постави европейските държави една срещу друга, използвайки търговията. Това заяви министърът на икономиката на Германия Петер Алтмайер преди отлитането си за посещение във Вашингтон в неделя, пише германската редакция на електронното издание The Local.\r\n„В Европейския съюз ние сме митнически съюз и действаме колективно. Нито е в интерес на правителството на САЩ да разделя Европа, нито то ще успее, ако опита“, уверен е Алтмайер.\r\nСпоред думите на близкия съюзник на германския канцлер Ангела Меркел, основна точка в дневния ред на срещите му във Вашингтон ще бъде новата митническа политика на САЩ и по-конкретно – увеличените мита за внос на стомана (25%) и алуминий (10%) в страната.\r\n„Компаниите и потребителите от двете страни ще платят сметката, ако САЩ и Европа влязат в търговска война помежду си“, смята германският министър, като добави, че докато Вашингтон и Брюксел се карат, трети страни, като например Китай, който наводнява световния пазар с евтина стомана, ще „се смеят отстрани“.\r\n*** Мюсюлманската общност в белгийската провинция Лимбург планира да открие медресе (ислямско учебно заведение) в град Генк за началото на следващата учебна година, съобщи местното издание Het Belang van Limburg, предава The Brussels Times.\r\nЖелание да учат в медресето вече са изявили най-малко 50 ученици. Фламандското издание съобщава, че мюсюлманската организация Мили-Гьорюш, която вече е открила осем джамии в различни населени места в региона, както и няколко ислямски училища в Брюксел и Шарльороа, стои зад инициативата.\r\nСпоред ръководителите на благотворителната фондация, образователната система в Белгия не предоставя достатъчно възможности за младите хора от ислямска вяра. Координаторът на новото училище Рамазан Ербас обясни, че то ще се казва „Медресе полумесец“. „Ще се преподават арабски и турски, за да могат младежите да научат по-добре майчиния си език. Това ще бъде първото училище във Фландрия, което ще дава ислямско образование“, заяви той.\r\nИзданието коментира, че турската общност има свое собствено училище в Хутален, но тя е предпочела да не го прави чисто мюсюлманско медресе.\r\n***  Владимир Путин си осигури победа на президентските избори в Русия. Неговият четвърти мандат ще продължи до 2024 г., което ще го направи първия лидер на Кремъл, който ще бъде две десетилетия на власт от Сталин насам, пише  The Guardian.\r\nОт предизборния щаб на Путин обявиха, че избирателната активност на изборите е висока и заяви, че е реакция на гласоподавателите, събрали се да гласуват по-активно, в отговор на обвиненията на Великобритания, че Русия стои зад нападението с отровен газ срещу бившия агент на ГРУ Сергей Скрипал в южната част на Англия.\r\n„В момента избирателната активност е по-висока от очакваното. Трябва да благодарим на Великобритания, защото тя отново не прецени руската душевност“, съобщи председателят на предизборната кампания. „Отново бяхме обект на натиск в правилния момент, когато трябваше да се мобилизираме“, допълни той.\r\nИзбирателната активност бе основен фокус на предизборната кампания. Кремъл стартира кампания за събиране на гласове включваща дори и конкурси за предметни награди за гласоподавателите. Част от опозицията обяви бойкот на изборите , но изпрати наблюдатели по цялата страна, за да следят процеса на гласуване.\r\n*** Гръцката полиция съобщава, че е задържала трима трафиканти на мигранти – турски и двама иракски граждани, край границата с Турция, пише  Ekathimerini.\r\nТрафикантите са арестувани, след като са прекарали през река Марица 45 сирийски и иракски мигранти. Те са използвали надуваема лодка и са се връщали към Турция, когато са били арестувани.", "date": "2018.03.19", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/03/19/2501014/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. По билата има преминаваща мъгла, духа слаб до умерен вятър. Сутрешните температури са от минус 2 до плюс 7-8 градуса. Зимният сезон продължава навсякъде освен в курорта Мечи чал в Родопите. Лифтовите съоръжения работят съобразно метеорологичните условия. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.19", "title": "ПСС: Лоши са условията за туризъм в планините"}
{"url": "http://www.focus-news.net/news/2018/03/19/2501015/aktsenti-v-predavaneto-zona-kyustendil-na-radio-fokus-pirin.html", "text": "В днешното издание на съвместното предаване на Радио „Фокус” – Пирин и Община Кюстендил - „Зона Кюстендил”, ще обърнем внимание на възможностите за туризъм в Кюстендил и региона. Наш събеседник по темата ще бъде зам.-кметът на Община Кюстендил с ресор култура, образование, туризъм, младежки дейности и спорт – Светослав Василев. С него ще поставим акцент и върху програмата за предстоящия празник на града – „Кюстендилска пролет”. Празникът се отбелязва всяка година на 21 март, деня на пролетното равноденствие, съвпадащ със старото честване на паметта на Свети Четиридесет мъченици. Темата ще продължим и с Любляна Начева, експерт в направление „Духовно развитие и работа с подрастващите“ към Община Кюстендил, която ще разкаже за същността на празника и по какъв начин той е бил отбелязван в миналото. В минутите на предаването ще говорим и за изготвения годишен спортен календар на Общината, както и за предстоящото разпределяне на паричните субсидии между спортните организации в града. \r\nПредаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.03.19", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/03/19/2501016/sofiya-147-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "147 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното състояние на настанените е било добро и не са възниквали проблеми през нощта.\r\nЦветилена СИМЕОНОВА", "date": "2018.03.19", "title": "София: 147 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/19/2501018/pregled-na-osnovnite-temi-v-shumenskiya-pechat.html", "text": "Християн Тотев триумфира за трети път със световната титла по муай тай“, е водещото заглавие във вестник „Шуменска заря“.  Най-добрият спортист в община Шумен през последните години Християн Тотев развя за трети път българското знаме като шампион на световното първенство по муай тай в Банкок, Тайланд. В категория до 91 кг елитният боец на СК „Шуменска крепост“ триумфира като роден победител на ринга. Той преодоля състезатели от Италия, Индия и Перу, а на финала надигра тактически силовия си опонент от Франция и заслужено спечели с класическото съдийско решение 3:0. Това е третата световна титла за Криско (след 2015 и 2016 г.), а той е и четири пъти европейски първенец. \r\n„Наградиха победителите в областния конкурс „Опознай своя роден край“, е друго заглавие от първа страница. Победителите в  областния конкурс „Опознай своя роден край“за ученици от 3 до 7 клас бяха наградени на церемония в  Арт-салона на Радио Шумен. В третото издание на конкурса тази година се включиха ученици от общините Шумен, Смядово и Нови пазар, които участваха с творби в различни форми и направления – съчинение, разказ в картини, интервю, презентация и рисунка. „Училище търси помощ за ограда“, информира ежедневникът.  Много хора отвориха сърцата си и помогнаха на децата от с. Мировци. От цялата страна пристигат дарения, а телефонът на директорката на училището Мариела Жекова прегрява от желание за съпричастност. \r\n„Активна и разнообразна е дейността на Славянското дружество“, съобщава изданието. На проведеното в шуменското НЧ „Добри Войников-1856” събрание бе отчетена богатата и разнообразна негова дейност през 2017 г. и избрани негови нови ръководни органи. За председател бе преизбрана проф. д-р Кина Вачкова.  \r\n„Успех на шуменски балерини“, е акцент от стр. 3 в броя.  Балетната школа към Центъра за подкрепа за личностно развитие – Общински детски комплекс в Шумен, с преподаватели Юлия Нколова и Светла Денчева участва във Втория международен конкурс „Movmnt International Dance Competition”, проведен в Русе на сцената на „Канев център“. \r\n„ДПС – Шумен с нов лидер“, пише изданието.  Общинската организация на ДПС в Шумен избра за свой лидер Гюнай Тефиков. За провелата се отчетно-изборна коференция съобщиха от партията в събота.На форума са присъствали 129 делегати. Те са изслушали доклада на досегашния лидер на партията Азис Садула. \r\n„Благоустройствени проекти за над 7 млн. лв. се реализират в Шумен“, пише вестникът.  Пет пространства в Шумен се обновяват с европейски средства. Започна благоустрояване в кв. „Тракия“. В квартала се ремонтират настилките на пешеходните алеи и се прави ново осветление на 11 улици. Стойността на ремонтните дейности е 2 539 000 лева. \r\nВ броя е публикувано интервю с Валентина Стефанова е директор на ДГ „Първи юни“ в Добрич.", "date": "2018.03.19", "title": "Преглед на основните теми в шуменския печат"}
{"url": "http://www.focus-news.net/news/2018/03/19/2501019/dobrich-velikdenskiyat-kontsert-v-kavarna-tazi-godina-e-s-blagotvoritelna-kauza-sabitieto-e-nasrocheno-za-5-april.html", "text": "Великденският концерт в Каварна тази година е с благотворителна кауза. Събитието е насрочено за 5 април 2018 г., от 18.00 часа в Народно читалище „Съгласие-1890”, като средствата от продажбата на билетите ще бъдат насочени за лечението на малкия Теди от Каварна, който се нуждае от нуждае от спешна черепно-мозъчна операция. Това съобщиха от пресцентъра на Община Каварна. В концерта ще участват Фолклорен танцов ансамбъл \"Бизоне\", Детски народен хор \"Шарено коланче\", Женски народен хор, Вокална академия \"Каварна\" и Фолклорен танцов клуб \"Мераклии\". Билетите са в продажба от днес и цената им е 5 лева. \r\nПредстои на следващото заседание на Общинския съвет да се гласува предложението на местната администрация за отпускане на 5 000 лева за лечението на детето. В сградата на Община Каварна е поставена и кутия за дарения, за всеки който иска да дари средства. \r\nРазкрита е и специална сметка на името на Надежда Веселинова Пиндикова, в полза на Теодор Надеждов Пиндиков: \r\nЮробанк България ЕАД \r\nIBAN: BG10BPBI79384056304101 \r\nBIC: BPBIBGSF \r\n\"Нека помогнем на Теди в битката за достоен и пълноценен живот!\". призовават от Общината.", "date": "2018.03.19", "title": "Добрич: Великденският концерт в Каварна тази година е с благотворителна кауза, събитието е насрочено за 5 април"}
{"url": "http://www.focus-news.net/news/2018/03/19/2501017/vratsa-vremenno-e-ogranicheno-dvizhenieto-po-pat-ii-15-banitsa-borovan-ot-km-2200-do-km-23600-poradi-prenatovarvane-na-tir-obhodniyat-marshrut-e-prez-s-ohoden.html", "text": "Временно е ограничено движението по път II-15 Баница – Борован от км 22+00 до км 23+600 поради пренатоварване на ТИР. Това съобщиха от пресцентъра на Агенция \"Пътна инфраструктура\" (АПИ). Обходният маршрут е през с. Оходен. Трафикът се регулира от \"Пътна полиция\". \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.19", "title": "Враца: Временно е ограничено движението по път II-15 Баница – Борован от км 22+00 до км 23+600 поради пренатоварване на ТИР, обходният маршрут е през с. Оходен"}
{"url": "http://www.focus-news.net/news/2018/03/19/2501022/api-vazstanoveno-e-dvizhenieto-po-pat-iii-866-smolyan-stoykite-pri-km-9339-v-grad-smolyan.html", "text": "Възстановено е движението по път III-866 Смолян – Стойките при км 9+339 в град Смолян. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.19", "title": "АПИ: Възстановено е движението по път III-866 Смолян – Стойките при км 9+339 в град Смолян"}
{"url": "http://www.focus-news.net/news/2018/03/19/2501023/stara-zagora-do-sredata-na-yuni-se-podavat-proektni-predlozheniya-za-aktualizatsiya-na-investitsionna-programa-po-oprr-2020.html", "text": "В Община Стара Загора до 15 юни 2018 г. включително могат да се подават проектни предложения за включване в актуализираната инвестиционна програма на Приоритетна ос 1 „Устойчиво и интегрирано градско развитие“ на Оперативна програма „Региони в растеж“ 2014-2020, съобщиха от пресцентъра на Общината. Неусвоеният по инвестиционната програма ресурс за Община Стара Загора е в размер на 8 126 434,44 лв. Инвестиционните приоритети, по които могат да бъдат подавани проектни предложения са Енергийна ефективност в сграден фонд и Социална и културна инфраструктура.\r\nОдобрените проектни фишове по тези групи дейности ще могат да бъдат подавани от конкретния бенефициент (община Стара Загора) като проектни предложения за финансиране по Приоритетна ос 1 на ОПРР 2014-2020, само в случай на наличен финансов ресурс и след извършване на Средносрочна оценка на ОПРР 2014-2020.\r\nФишове за проектни идеи могат да подават  и заинтересовани лица, които са регистрирани или извършват дейност на територията на община Стара Загора, юридически лица/сдружения на собствениците (напр. собственик/ползвател на сграда/инфраструктура, НПО, сдружения на собствениците, публични институции, организации, формални групи граждани и т.н.).\r\nПроектни фишове се подават по официален път в деловодството на община Стара Загора (адрес: гр. Стара Загора, бул.“Цар Симеон Велики“ № 107) срещу входящ номер – на вниманието на Секретариата на Работната група/ръководителя на Междинното звено. Крайният срок за подаване на фишове е 15/06/2018 г. включително. Подробна информация с Насоки за кандидатстване и Образец на фишове за проектни идеи е публикувана на официалната интернет страница на община Стара Загора -", "date": "2018.03.19", "title": "Стара Загора: До средата на юни се подават проектни предложения за актуализация на инвестиционна програма по ОПРР 2020"}
{"url": "http://www.focus-news.net/news/2018/03/19/2501001/ria-novosti-vladimir-putin-specheli-92-protsenta-ot-glasovete-v-krim.html", "text": "Президентът на Русия Владимир Путин е получил 92,16% от гласовете на избирателите в руския автономен регион Крим и 90,45% в отделния регион Севастопол, сочат първите данни от ЦИК, цитирани от РИА Новости.\r\nКолкото до другите кандидати, Сергей Бабурин печели 0,2%, Павел Грудинин - 2,27%, Владимир Жириновски - 1,87% и т.н. Избирателната активност на полуострова към 18:00 в неделя е била 63,9%, съобщава местната изборна комисия.\r\nТова са първите руски избори, на които участват жителите на региона.\r\nПревод и редакция:", "date": "2018.03.19", "title": "РИА Новости: Владимир Путин спечели 92 процента от гласовете в Крим"}
{"url": "http://www.focus-news.net/news/2018/03/19/2501027/sport-grigor-dimitrov-otnovo-zapazi-4-oto-myasto-v-svetovnata-ranglista.html", "text": "Първата ракета на България Григор Димитров ще бъде на 4-о място в световната ранглиста и през тази седмица, въпреки поредицата от отпадания в първия кръг на турнирите, в които участва, като на последния „Мастърс“ в Индиън Уелс той загуби на старта от Фернандо Вердаско. Първи продължава да е Роджър Федерер, втори е Рафаел Надал, а на третото място остава Марин Чилич. Много близко зад Димитров на 5-ата позиция е Александър Зверев.", "date": "2018.03.19", "title": "Спорт: Григор Димитров отново запази 4-ото място в световната ранглиста"}
{"url": "http://www.focus-news.net/news/2018/03/19/2501028/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-20-mart.html", "text": "„Софийска вода” временно ще прекъсне водоснабдяването в някои части на столицата на 20 март 2018 г. (вторник), съобщиха от пресцентъра на дружеството.\r\nВъв връзка с подмяна на ел. задвижване и настройки на спирателен кран на ул. „Мишова орница“ , кв. „Симеоново“, се налага спиране на водоподаването на клиентите на „Софийска вода”, живеещи в района на:\r\n- Община „Витоша“;\r\n- Вилна зона „Симеоново – Драгалевци“, кв. „Драгалевци“- от 10:00 ч. до 14:00 ч.;\r\n- Вилна зона „Малинова долина“ – от 10:30 ч. до 14:30 ч.; \r\n- Вилна зона „Киноцентъра“ - от 11:00 ч. до 15:00 ч.; \r\n- кв. „Бояна“ - от 11:00 ч. до 15:00 ч.;  \r\n- в. з. „Беловодски път“ - от 11:30 ч. до 15:30 ч.;\r\n- c. Владая - района заключен между ЖП линия „София-Перник“, ул.„Лесковец“, ул.“Войнишко въстание“ ,ул.“Любомир Миланов“,ул. „Акад. П. Стайнов“, ул.“Равнище“ и вилна зона „Приплат“ - от 11:30 ч. до 15:30 ч.;\r\n- Вилна зона „Килиите“ - от 12:00 ч. до 16:00 ч. ;\r\n- Вилна зона  „Мала кория“ - от 12:00 ч. до 16:00 ч.;\r\n- кв. „Княжево“ - района заключен между ул. “Къпина”, ул.“Витошки бор”, ул.“Горска теменуга”, ул.“Калинка”, ул.“713”,ул.“Явор”- от 12:30 ч. до 16:30 ч.; \r\n- кв. „Княжево“ - района заключен между бул. “Цар Борис” III, ул. “Войводина могила”, ул.„Стойчо Бачийски“, ЖП линията „София  - Перник“, ул. „Стойчо Бачийски“, ул.“Бойница”, ул.„Войводина могила“ и ул.“711“-  от 12:30 ч. до 16:30 ч.;\r\n- Община „Овча купел“: кв. „Горна Баня“ и вилна зона „Горна баня“ – от 13:00 ч. до 17:00 ч.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: \r\nкв. „Драгалевци“ - на площада  от 22:00 ч. на 20.03.2018г.   \r\nкв. „Княжево“ - ул. “Войводина могила” и ул. „Стойчо Бачийски“ от 00:30 ч. на 21.03.2018 г.  \r\nкв. „Горна баня“ на площада до хотел „Горна баня“ от 01:00 ч. на 21.03.2018 г.\r\nВъв връзка с монтаж на спирателен кран на бул. „Христо Ботев“, Център , се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\n- бул. „Христо Ботев“ от бул. „Ген. Скобелев“ до ул. „Ивайло“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо Ботев“ ъгъла с ул. „Св. Иван Рилски“.\r\nВъв връзка с подмяна на сградно водопроводно отклонение на ул. „Крум Попов“ , жк. „Лозенец“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\n- ул. „Крум Попов“ от ул. „Синчец“ до бул. „Христо Смирненски“, ул. „Неразделни“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крум Попов“ ъгъла с ул. „Яворец“.\r\nВъв връзка с изграждане на сградно водопроводно отклонение на бул. „Илиянци“, кв. „Военна рампа“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\n- бул. „Илиянци“ от ул. „ Локомотив“ до река „Суходолска“;\r\n- ул. „Първа Българска армия“ от бул. „Илиянци“ до река „Суходолска“ ул. „Шлосер“, ул. „Павел Бобеков“.\r\n При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци“ ъгъла с ул. „Първа Българска армия “.\r\nВъв връзка с подмяна на спирателен кран на ул. „Ламар“, кв. „Драгалевци“ , се налага спиране на водоподаването от 09:00 до 17:00 часа на клиентите на „Софийска вода”, живеещи в района на:\r\n- ул. „Чемшир“ от ул. „Малина“ до ул. „Ламар“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ламар“ ъгъла с ул. „Чемшир“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.19", "title": "„Софийска вода” временно ще прекъсне водоснабдяването в някои части на столицата на 20 март"}
{"url": "http://www.focus-news.net/news/2018/03/19/2501026/lovech-dvizhenieto-po-pat--6072-apriltsi-sevlievo-v-uchastaka-kvartal-ostrets-s-kravenik-se-osashtestvyava-v-edna-lenta-dvuposochno-poradi-razchistvane-na-svlechena-zemna-masa.html", "text": "Движението по път ІІІ-6072 Априлци - Севлиево в участъка квартал Острец - с. Кръвеник от км 3 до 4, в област Ловеч, се осъществява в една лента, двупосочно, поради разчистване на свлечена земна маса. Това съобщиха от пресцентъра на Агенция \"Пътна инфраструктура\" (АПИ). Шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.19", "title": "Ловеч: Движението по път ІІІ-6072 Априлци - Севлиево в участъка квартал Острец - с. Кръвеник се осъществява в една лента, двупосочно, поради разчистване на свлечена земна маса"}
{"url": "http://www.focus-news.net/news/2018/03/19/2501025/vratsa-20-200-kasa-tsigari-bez-balgarski-aktsizen-banderol-sa-izzeti-ot-targovsko-pomeshtenie-v-grada.html", "text": "На 18 март 2018 г., служители от сектор „Противодействие на икономическата престъпност” проведоха специализирана операция с цел пресичане, разкриване и документиране на престъпленията, свързани със съхранението и разпространението на акцизни стоки без български акцизен бандерол. Това съобщиха от ОДМВР-Враца. В търговско помещение в град Враца, ул. „Драган Цанков”, стопанисвано от Х. Л.(45 г.) са намерени  и иззети 20 200 къса цигари от различни марки, без български акцизен бандерол. \r\nВ търговски обект в гр. Враца, ж.к. „Дъбника”, бяха намерени 200 къса цигари без български акцизен бандерол. \r\nВ хода на специализираната операция бяха извършени множество проверки на МПС, частни адреси и търговски обекти в гр. Враца и с. Баурене.", "date": "2018.03.19", "title": "Враца: 20 200 къса цигари без български акцизен бандерол са иззети от търговско помещение в града"}
{"url": "http://www.focus-news.net/news/2018/03/19/2501024/ministar-neno-dimov-za-np-pirin-saobrazyavame-osnovno-s-mestnite-obshtnosti-v-ramkite-na-balgarskoto-i-evropeyskoto-zakonodatelstvo.html", "text": "Съобразяваме основно с местните общности в рамките на българското и европейското законодателство. Това каза министърът на околната среда и водите Нено Димов в предаването \"Тази сутрин\" по бТВ във връзка с плана за управление на Национален парк \"Пирин\" Той още веднъж определи протестите за Пирин като политическа активност, която според него вероятно ще продължи до изборите догодина под различни форми. \"На практика ние тук виждаме много ясно две различни тенденции - те приемат, че има някакво глобално решение, което може да бъде сложено навсякъде, а ние, консервативно, в  \"Обединени патриоти\" и в правителството считаме, че местните общности са тези, които имат основната тежест. Така, както в Трън се съобразихме, в Генерал Тошево се съобразихме, така ще се съобразяваме основно с местните общности в рамките на българското и европейското законодателство\", заяви Димов.\r\n\"В случая имаме план за Пирин срещу дума. Това, което се прави, очевидно е манипулация, защото в Пирин на практика имаме прираст на дървета през последните години, точно благодарение на правилната санитарна сеч, която прави държавата. Няма никаква друга освен санитарна сеч. В тези 48 % са разрешени единствено водохващания за питейни води. Очевидно е тук да се насадят някакви страхове и основната посока няма нищо общо с екологията и опазването на околната среда. Това са политически методи и инструменти, които са достатъчно известни - това си е една политическа кампания\", заяви министърът.\r\nДимов заяви ,че е изпратим писмо до БНБ с въпрос кой е собственикът на \"Юлен\". \"Получих отговор, че не е в правомощията ѝ да отговори на този въпрос. При всички положения има органи в държавата, които знаят кой е собственикът на \"Юлен. \"Юлен\" е юридическо лице, което си плаща данъците в България, аз като контролиращо лице имам определени функции да контролирам\", каза министърът.\r\n\"В края на 2017 г. беше променен планът за управление, който няма нищо общо с концесията. Концесията в момента е дадена за пореден път на прокуратурата за проверка. След като прокуратурата извърши своята проверка и излезе със своето становище, ще видим какви са предписанията, които е направила\", каза още министърът. Той уточни, че в договора няма концесионна такса на площ, а има концесионна такса на приходи. \r\nТова, което мен лично ме притеснява и искам да видя променено в концесионния договор след завършване на проверката на прокуратурата, е да имам репери и показатели, по които мога да следя и санкционирам концесионера за неизпълнение на екологичните норми, добави Нено Димов.", "date": "2018.03.19", "title": "Министър Нено Димов за НП \"Пирин\": Съобразяваме основно с местните общности в рамките на българското и европейското законодателство"}
{"url": "http://www.focus-news.net/news/2018/03/19/2501033/afp-frenski-diplomat-v-izrael-e-arestuvan-za-kontrabanda-na-orazhiya-v-zapadniya-bryag-na-reka-yordan.html", "text": "Работник в едно от френските консулства в Ерусалим бе арестуван от властите в Израел, които са го заловили да пренася десетки огнестрелни оръжия от Ивицата Газа до района на Западния Бряг, използвайки официална дипломатическа кола, предава AFP, като се позовава на информация от израелските власти.\r\nКакто се казва в съобщението на израелското вътрешно разузнаване „Шин Бет“, френският гражданин е обвинен, че е участвал в палестинска мрежа за контрабанда на оръжие.\r\nПревод и редакция:", "date": "2018.03.19", "title": "AFP: Френски дипломат в Израел е арестуван за контрабанда на оръжия в Западния бряг на река Йордан"}
{"url": "http://www.focus-news.net/news/2018/03/19/2501031/vyara-emilova-ib-na-bsp-za-da-pravish-politika-tryabva-da-si-blizo-do-horata-i-da-reshavash-tehnite-problemi.html", "text": "За да правиш политика, винаги трябва да си близо до хората и да решаваш техните проблеми. Това каза Вяра Емилова, член на ИБ на БСП, пред БНР преди днешното заседание на ръководството на партията в Кърджали. Тя припомни, че миналата седмица Изпълнителното бюро (ИБ) на БСП проведе заседание в Брегово, където са поети и конкретни ангажименти към жителите на общината. Това съобщиха от пресцентъра на партията. „Преди това сме провеждали такива заседания в Стара Загора, Кюстендил и Видин. Днешното заседание в Кърджали ще се проведе по покана на областното ръководство на БСП” каза още Емилова. Тя добави, че тази инициатива не е случайна, защото ръководството на левицата счита, че когато се взимат управленски решения, трябва да бъде чуто мнението на българите. „Политика не трябва да се прави в кабинетите. Политиката трябва да се прави с хората, да се поставят конкретни проблеми и да се търсят решения за тях. Така се случи и в Брегово, когато разбрахме за проблема и че държавата я няма- проведохме заседанието си там и вече изпълняваме ангажиментите, които поехме”, заяви Емилова.  Тя обясни, че един от тези ангажименти е  извършването на независима проба на качеството на питейната вода, за да се даде реална информация за него.  \r\n„Членовете на ИБ на БСП ежеседмично сме в районите си и не оставаме откъснати от проблемите им. Когато, обаче цялото ръководство на партията е в даден регион, могат да се взимат решения, които да предложим на най-високо ниво. Резултатът от работата по места се вижда, защото в БСП постъпват и много нови заявления за членство, защото хората виждат алтернативата у нас”, каза още Вяра Емилова.", "date": "2018.03.19", "title": "Вяра Емилова, ИБ на БСП: За да правиш политика, трябва да си близо до хората и да решаваш техните проблеми"}
{"url": "http://www.focus-news.net/news/2018/03/19/2501021/kancho-stoychev-sotsiolog-chetvartiyat-mandat-na-vladimir-putin-shte-bade-belyazan-ot-narastvashta-rolya-na-rusiya-vav-vanshen-plan-i-opit-za-ikonomichesko-reformirane-vav-vatreshen.html", "text": "Четвъртият мандат на Владимир Путин ще бъде белязан от нарастваща роля на Русия във външен план и опит за икономическо реформиране във вътрешен. Това каза в сутрешния блок „Добро утро, България“ на Радио „Фокус“ социологът Кънчо Стойчев по повод вчерашните президентски избори в Руската федерация. По думите му Путин се явява в масовото съзнание като възстановител на загубените позиции след разпадането на Съветския съюз и издигане авторитета на Русия. Според социолога това неименуемо повлича след себе си конфликти и омраза. Той и уточни, че външните процеси, поради естеството на руската система, почти не оказват влияние на вътрешнодържавните процеси. \r\n„Очаквам много сериозен опит за икономическо реформиране – не казвам дали ще бъде успешен или не. Тъй като е наивно да си мислим, че Путин не знае, че Русия функционира недостатъчно ефективно. Последиците от избирането с такава легитимност могат да бъдат по линия на осъзнаване на необходимостта от собственото си обединение. Защото в лицето на Русия ние ще имаме един изключително сериозен, цивилизован и възпитан конкурент. Човек трябва да уважава конкурентите, но трябва да намира начини и да им противостои. От друга страна, имаме проблематиката, която е свързана със Сирия и Турция, а ние сме пресечна и между Русия и Европа, и между Турция и Европа“, заяви Кънчо Стойчев и коментира още, че трябва да погледнем към \"евроатлантическия ни двор\", където възникнаха нови противоречия, а към тях се наслагва и руската укрепена и засилена претенция за влияние в света. Той уточни, че собствените ни проблеми, обаче, не трябва да се смесват с руските претенции.", "date": "2018.03.19", "title": "Кънчо Стойчев, социолог: Четвъртият мандат на Владимир Путин ще бъде белязан от нарастваща роля на Русия във външен план и опит за икономическо реформиране във вътрешен"}
{"url": "http://www.focus-news.net/news/2018/03/19/2501034/pleven-vremenno-e-ogranicheno-dvizhenieto-v-dvete-posoki-po-pat-ii-13-iskar-dolni-dabnik-na-2-km-sled-iskar-v-posoka-dolni-dabnik-poradi-katastrofa.html", "text": "Временно е ограничено движението в двете посоки по път II-13 Искър – Долни Дъбник на 2 км след град Искър в посока Долни Дъбник, поради катастрофа. Това съобщиха от пресцентъра на Агенция \"Пътна инфраструктура\" (АПИ). Обходният маршрут е:  Искър – Писарево – Горни Дъбник – Долни Дъбник и обратно. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.19", "title": "Плевен: Временно е ограничено движението в двете посоки по път II-13 Искър – Долни Дъбник на 2 км след Искър в посока Долни Дъбник, поради катастрофа"}
{"url": "http://www.focus-news.net/news/2018/03/19/2501035/blagoevgrad-bez-problemi-se-izvarshva-preminavaneto-na-granichnite-punktove-kulata-i-ilinden.html", "text": "Без проблеми се извършва преминаването на граничните пунктове „Кулата“ и „Илинден“. Това съобщиха за Радио „Фокус“ – Пирин от Благоевград от „Гранична полиция“. На останалите пунктове по българо-гръцката граница движението също се осъществява нормално. Обичайно натоварени са и пунктовете по българо-македонската граница.\r\nЛивия НИНОВА", "date": "2018.03.19", "title": "Благоевград: Без проблеми се извършва преминаването на граничните пунктове „Кулата“ и „Илинден“"}
{"url": "http://www.focus-news.net/news/2018/03/19/2501030/tsvetan-tsvetanov-gerb-po-doklada-na-evropol-800-sa-grazhdanite-ot-zapadnite-balkani-koito-sa-se-srazhavali-za-islyamska-darzhava.html", "text": "По доклада на Европол 800 са гражданите от Западните Балкани, които са се сражавали за „Ислямска държава“. Това каза председателят на Комисията по вътрешна сигурност и обществен ред и председател на ПГ на ГЕРБ Цветан Цветанов на откриването на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „Западните Балкани са от стратегическа важност за ЕС. Те не са просто съседи на Европа, а са в сърцето на ЕС. Важно за сигурността на целия континент е да не оставяме бели петна на картата на Европа, които могат да създадат условия на вакуум и на зони на влияние на други фактори от геополитическата карта. Това е политическият прочит на ситуацията в региона“, заяви Цветанов. По думите му ситуацията в този регион има и много прагматични измерения в сферата на сигурността – борбата с контрабандата на стоки и наркотици, борбата с трафика на хора, превенцията на радикализацията и работата по отношение на идентифицирането и неутрализирането на завръщащите се чужди бойци, които са се сражавали на страната на „Ислямска държава“. \r\n„По доклада на Европол 800 са гражданите от Западните Балкани, които са се сражавали за „Ислямска държава“. Сега трябва да се търси начин да се върнат в родината си и точно затова трябва да бъде осъществен и необходимият контрол – управлението на миграционните потоци и контролът на границите“, допълни Цветанов и уточни, че това са само някои от примерите за конкретните сфери, в които държавите от Западните Балкани могат да дадат своя принос към общата сигурност на континента. „Важно е да получим пълната картина за състоянието на сътрудничеството на Европол с тези държави – т.е. какво работи и какво носи резултат, къде са предизвикателствата и какво предстои и в бъдеще“, каза още Цветан Цветанов. \r\nЛюба АЛЕКСИЕВА", "date": "2018.03.19", "title": "Цветан Цветанов, ГЕРБ: По доклада на Европол 800 са гражданите от Западните Балкани, които са се сражавали за „Ислямска държава“"}
{"url": "http://www.focus-news.net/news/2018/03/19/2501040/shumen-v-oblastta-nay-mnogo-valezhi-sa-izmereni-vav-varbitsa-i-rish-27-5-lkvm.html", "text": "В Шуменска област през изминалото денонощие най-много валежи са измерени във Върбица и Риш - по 27, 5 л/кв.м. Това съобщи за Радио „Фокус“-Шумен дежурният в Хидрометеорологичната обсерватория в града. За района на Шумен са отчетени 26 л/кв.м дъжд, във Велики Преслав - близо 24 л/кв.м. В Нови пазар и Тодор Икономово са паднали по 16 л/кв.м, в Климент- 17 л/кв.м. За района на Смядово са измерени 22 л/кв.м дъжд. Времето в Шумен е облачно, температурата на въздуха е около минус 3 градуса.\r\nИвелина ИВАНОВА", "date": "2018.03.19", "title": "Шумен: В областта най-много валежи са измерени във Върбица и Риш - 27, 5 л/кв.м"}
{"url": "http://www.focus-news.net/news/2018/03/19/2501042/obshtina-bansko-vze-uchastie-na-mezhdunarodno-turistichesko-izlozhenie-mitt-moskva.html", "text": "Община Банско, съвместно с представители на туристическия бранш от града, взе участие в 25-то юбилейно международно туристическо изложение  MITT „Пътешествия и туризъм” – Москва, Русия, съобщиха от пресцентъра на Община Банско. То се проведе от 13 до 15 март и е между 5-те най-престижни туристически изложения  за професионалисти в света.  В тазгодишното издание се включиха 1972 участници от около  187  държави и  беше посетено от над 25 хиляди души. Туристическото изложение беше насочено ексклузивно към туристическия бранш  през първите два дни, и за широката публика през третия. Интересът към българската планинска дестинация бе изключителното голям, както от професионалистите, така и от индивидуалните посетители на борсата. Ски-зоната бе във фокуса на посетителите. Представени бяха възможностите за туризъм през цялата година. Основен интерес за посетилите  щанда на Община Банско представляват условията за СПА, оздравителен и природен туризъм, предлагани в курорта и региона.\r\nЗа откриването на изложението, кметът Георги Икономов също беше в Москва, придружавайки министъра на туризма Николина Ангелкова. В програмата на официалното им посещение в руската столица, бяха включени  срещи с г-н Олег Сафонов – изпълнителният директор на Агенцията по туризъм на Руската федерация, с председателя на Уралската туристическа организация Михаил Малцев, със сенатор Михаил Павлович, представящ Алтайския край, както и с Константин Базаров – кмет на един от най-утвърдените спа курорти в Алтай – Белокуриха.", "date": "2018.03.19", "title": "Община Банско взе участие на международно туристическо изложение  MITT– Москва"}
{"url": "http://www.focus-news.net/news/2018/03/19/2501029/sgpk-prie-protsedurniya-pravilnik-za-osashtestvyavaneto-na-parlamentaren-kontrol-varhu-deynostta-na-evropol.html", "text": "Съвместната група за парламентарен контрол (СГПК) на Европол прие процедурния правилник за осъществяването на парламентарен контрол върху дейността на Европол, предаде репортер на Агенция „Фокус“. След приемането му председателят на Комисията по вътрешна сигурност и обществен ред и председател на ПГ на ГЕРБ Цветан Цветанов благодари за това, което са направили днес, защото е историческо решение. „Удовлетворен съм от съвместната ми работа с Клод Мораес затова, че успяхме да стигнем до този консенсус. Това означава, че вече започваме същинската си работа за контрола, който трябва да бъде осъществяван върху Еврпол. Убеден съм, че и Европол приема тези процедурни правила и ще можем действително да гарантираме тази прозрачност, която всеки един европейски гражданин иска да има към европейските институции. Поздравления за доброто решение днес“, каза още Цветан Цветанов. \r\nЛюба АЛЕКСИЕВА", "date": "2018.03.19", "title": "СГПК прие процедурния правилник за осъществяването на парламентарен контрол върху дейността на Европол"}
{"url": "http://www.focus-news.net/news/2018/03/19/2501044/nina-stavreva-kmet-na-kavarna-rekorden-broy-detsa-i-mladezhi-shte-vzemat-uchastie-v-15-oto-izdanie-na-obshtobalgarskiya-folkloren-sabor-s-balgariya-v-sartseto.html", "text": "Рекорден брой деца и младежи ще вземат участие в 15-ото издание на общобългарския фолклорен събор „С България в сърцето“. Това каза за сутрешния блок на Радио „Фокус“ кметът на Каварна Нина Ставрева по повод ежегодния събор, организиран от общината, който тази година ще се проведе между 11 и 13 май. По думите ѝ над 1000 ще бъдат тазгодишните участници в празника на българския дух и традиции. Традиционно активно ще бъде присъствието от Украйна, Молдова, Сърбия и Албания, добави градоначалникът. „Мотото на този събор е: „Фолклорът-най атрактивната картичка на България“. До този момент има заявено участие на детски и младежки фолклорни ансамбли, на групи и хорове за народни песни от Молдова, Украйна, Западните покрайнини, очакваме потвърждение и от други места, както и на много фолклорни ансамбли, индивидуални изпълнители, певци и инструменталисти, младежи занимаващи се с народни занаяти и народен театър от цяла България“, сподели Нина Ставрева. Тя допълни, че заедно с концертните прояви се провеждат още фолклорно надиграване, ревю на народни носии, изложби, конкурси за стихотворение и други прояви. Населените места в общината също вземат участие, особено там където читалищата имат активна дейност, каза още Ставрева.", "date": "2018.03.19", "title": "Нина Ставрева, кмет на Каварна: Рекорден брой деца и младежи ще вземат участие в 15-ото издание на общобългарския фолклорен събор „С България в сърцето“"}
{"url": "http://www.focus-news.net/news/2018/03/19/2501041/burgas-politsiyata-zadarzha-33-godishen-mazh-otkradnal-6-080-lv.html", "text": "Полицията задържа 33-годишен мъж откраднал 6 080 лв. Това съобщиха от ОДМВР- Бургас. Около 18.30 часа на 15 март в Районно управление - Камено е получено съобщение от 43-годишен бургазлия за това, че в с. Русокастро му е откраданата сумата от 6 080 лева. В резултат на бързите полицейски действия непосредствено след извършване на деянието е установен и задържан криминално проявения Е.П., 33-годишен от с. Русокастро, който направил пълни самопризнания и върнал отнетите пари. По случая е образувано бързо полицейско производство.", "date": "2018.03.19", "title": "Бургас: Полицията задържа 33-годишен мъж откраднал 6 080 лв."}
{"url": "http://www.focus-news.net/news/2018/03/19/2501043/kyustendil-dvizhenieto-po-pat-iii-107-pastra-rilski-manastir-pri-km-26-vremenno-se-osashtestvyava-v-edna-lenta-poradi-srutvane-na-skalna-masa.html", "text": "Движението по път III-107 Пастра - Рилски манастир при км 26, временно се осъществява в една лента поради срутване на скална маса. Това съобщиха от пресцентъра на Агенция \"Пътна инфраструктура\" (АПИ) и призоваха шофьорите да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.19", "title": "Кюстендил: Движението по път III-107 Пастра - Рилски манастир при км 26, временно се осъществява в една лента поради срутване на скална маса"}
{"url": "http://www.focus-news.net/news/2018/03/19/2501032/osnovnite-ruski-izdaniya-za-triumfa-na-vladimir-putin-obzor.html", "text": "Агенция „Фокус“ привежда реакциите за триумфа на Путин на някои от основните руски издания, които вече публикуваха такива на електронните си страници.„Взгляд“: Триумфалната победа на Путин дава началото на мощен скок напред за Русия\r\nПрезидентските избори завършиха с очакван и заедно с това уникален резултат. По всичко изглежда, че Владимир Путин подобри собствените си рекорди, получавайки най-високия си резултат от общо 4-те кампании, които спечели. Втората изненада стана високата избирателна активност, като трябва да се отбележи, че младото поколение – това, което си спомня само нещата от путинските времена – излезе да гласува.\r\nВ заключение изданието пише: Новият мандат на Путин ще бъде период на промени, чийто мащаб ще надхвърли всичко направено от него в миналото.„Комсомолская правда“: Абсолютна победа за Путин и пълен нокаут за противниците му\r\nКошмарът на западните „партньори“ стана реалност. Путин не само бе избран за президент с мнозинство от участвалите в гласуването, но и с мнозинство от всички избиратели„Московский комсомолец“: След изборите Путин подаде странен сигнал на Медведев\r\nРезултатите от президентските избори преминаха очакванията дори на обкръжението на Путин (той спечели малко над 76%). За това може да се съди от случващото се в предизборния щаб на президента. В 11 часа вечерта в неделя там отиде самият ВВП. Всички забелязаха, че той не бе съпроводен от премиера на Русия Дмитрий Медведев, а самият Путин фактически не отговори на въпроса, дали министър-председателят ще запази поста си при „свежеизбрания“ президент.„Правда.ру“: Русия не трябва да сравнява своите избори със западните\r\nРавнището на доверие към президента не се определя само от изборите и затова да се говори, че резултатите от неделните избори ще развържат ръцете на държавния глава за многочислени реформи не би било съвсем правилно. Ако се провали в тях, не би го спасил и резултат от 90% на изборите.„Независимая газета“: Външнополитическият фактор гарантира висока активност\r\nПрезидентските избори през 2018 година напомниха за ентусиазма от съветските времена.„Известия“: Чакат ни успехи\r\nВладимир Путин благодари на руснаците за подкрепата и обеща, че Русия я чакат успехи„Росийская газета“: Дойдоха и избраха\r\nИзборите се проведоха. За президент е избран Владимир Путин. Русия избра за седми път президент на страната и според данните на ЦИК, настоящият президент не просто води с огромна преднина пред другите кандидати, но и надмина с много резултата си от предишната кампания.„Ведомости“: Кого победи Владимир Путин\r\nОтсъствието на реална конкуренция превърна изборите за президент на Русия в референдум за подкрепа на Владимир Путин. Отсъствието на смисъл води и до подмяна на целите: На 18 март 2018 година лидерът не трябваше да победи своите конкуренти в избирателните списъци, а самият себе си в предходните си политически редакции. \r\nРедакция:", "date": "2018.03.19", "title": "Основните руски издания за триумфа на Владимир Путин (ОБЗОР)"}
{"url": "http://www.focus-news.net/news/2018/03/19/2501046/sarajevo-times-sled-poseshtenie-na-britanski-ministar-v-saraevo-velikobritaniya-podkrepya-stabilnostta-na-balkanite.html", "text": "Председателят на Съвета на министрите на Босна и Херцеговина (БиХ) Денис Звиздич се е срещнал в края на миналата седмица с британския министър по европейските и американските въпроси Алън Дънкан в Сараево, като домакинът е изразил благодарността си за подкрепата на Лондон и готовността на Великобритания да подкрепи БиХ и другите страни от Западните Балкани по пътя им към Европейския съюз, пише електронното издание Sarajevo Times.\r\nЗвиздич е изразил задоволството си от двустранните отношения и е поискал задълбочаването им чрез разширяване на икономическото сътрудничество и по-специално – обмен на знания и технологии и увеличаване на британските инвестиции в БиХ.\r\nМинистър Дънкан е посочил, че в последно време БиХ е успяла да осъществи множество позитивни реформи, които трябва да продължат, за да може Сараево да продължи пътя си към интеграция в НАТО и ЕС. Той е заявил, че Великобритания ще запази интереса си към региона на Западните Балкани и ще подкрепи регионалното сътрудничество, стабилността и икономико-социалните реформи в страните от района.\r\nПревод и редакция:", "date": "2018.03.19", "title": "Sarajevo Times: След посещение на британски министър в Сараево – Великобритания подкрепя стабилността на Балканите"}
{"url": "http://www.focus-news.net/news/2018/03/19/2501048/oblastniyat-koordinator-na-gerb-silistra-todor-todorov-organizira-priemna-za-zhitelite-na-obshtina-dulovo-na-28-mart.html", "text": "Областният  координатор на ГЕРБ – Силистра Тодор Тодоров организира приемен ден на 28 март (сряда) за жителите на община Дулово. Това съобщиха от пресцентъра наПП ГЕРБ.\r\nПриемният ден ще се проведе от 10.00 до 13.00 часа в общинския офис на партия ГЕРБ на улица „ Васил Левски ” №7 , ет.2 (срещу полицията).", "date": "2018.03.19", "title": "Областният координатор на ГЕРБ – Силистра Тодор Тодоров организира приемна за жителите на община Дулово на 28 март"}
{"url": "http://www.focus-news.net/news/2018/03/19/2501049/burgas-jazz-migration-idva-v-grada-s-tri-kontserta-prez-april.html", "text": "През април Бургас ще бъде домакин на цикъл от концерти, обединени под заглавието \"Jazz Migration\". Това съобщиха от пресцентъра на Община Бургас. Проектът представя пред широката публика три джаз формации, водени от изявени пианисти, активно работещи по европейските сцени. Това са Събин Тодоров, Константин Костов и Димитър Бодуров. Те ще представят в експоцентър \"Флора\" най-новите си албуми, придаващи нестандартно звучене и облик на съвременния български джаз. Всяка една от концертните програми се отличава с индивидуална интерпретация на уникалната фолклорна традиция на страната ни. \r\nПрограмата ще бъде открита от Бодуров трио на 14 април от 19.00 ч. Следващото събитие ще се състои на 21 април - Събин Тодоров трио, а на 28 април триото на Константин Костов закрива цикъла. \r\nПоканените изпълнители са сред българските музиканти, които редовно участват в престижни форуми и са заслужили международно признание. \"Jazz Migration\" е проект, имащ за цел да фокусира вниманието върху процесите на обратен \"внос\" на артистичен потенциал от Европа към България, които кореспондират с актуалните тенденции в съвременното общество за привличане на таланта в културните процеси на страната ни. Цикълът от концерти ще представи приноса, който българската музикална традиция има в развитието на съвременните джазови форми. Той се организира от Фондация \"Арт Офис\", в партньорство с Община Бургас.", "date": "2018.03.19", "title": "Бургас: \"Jazz migration\" идва в града с три концерта през април"}
{"url": "http://www.focus-news.net/news/2018/03/19/2501047/pleven-vazstanoveno-e-dvizhenieto-po-patya-iskar-dolni-dabnik.html", "text": "Възстановено е движението по пътя Искър – Долни Дъбник. Това съобщиха за Агенция \"Фокус\" от ОДМВР-Плевен. Пътят бе временно затворен заради пътен инцидент, станал на 2 км след град Искър в посока Долни Дъбник - товарен автомобил е излязъл от пътното платно и се е ударил в крайпътно дърво. При инцидента няма пострадали, сигналът за катастрофата е подаден в 08.50 часа.\r\nПътят бе затворен в двете посоки за извършване на оглед на местопроизшествието и опесъчаване на района. Обходният маршрут бе:  Искър – Писарево – Горни Дъбник – Долни Дъбник и обратно.", "date": "2018.03.19", "title": "Плевен: Възстановено е движението по пътя Искър – Долни Дъбник"}
{"url": "http://www.focus-news.net/news/2018/03/19/2501045/burgas-obnoveniyat-prirodonauchen-muzey-v-grada-shte-otvori-vrati.html", "text": "Природонаучният музей в Бургас ще отвори врати обновен от 13.00 часа. Това съобщиха от пресцентъра на Община Бургас. Всички посетители могат да разгледат обогатената музейна експозиция още в първия ѝ работен ден от 13.30 до 17.00 часа напълно безплатно.\r\nСградата, в която се помещава Природонаучната експозиция на РИМ-Бургас, се намира на улица „Константин Фотинов“ № 30 и е паметник на културата. Точно преди две години любимият музей на бургаските деца бе затворен за основен ремонт.\r\nРемонтните дейности се извършиха по проект, финансиран от програма „Красива България“ на Министерството на труда и социалната политика и от бюджета на Община Бургас.\r\nФасадата на сградата и всички декоративни елементи по нея са възстановени и пребоядисани. Извършена е цялостна подмяна на покрива, дренаж за защита на сградата от подпочвени води, подменена е цялостната ел. инсталация и старото осветление с енергоспестяващо. Изградена е нова пожароизвестителна инсталация за максимално предпазване на културните ценности, съхранявани във фондовете на музея. На външните стени е поставена топлоизолация, а остарялата дограма е подменена с нова.\r\nЕдна от изненадите за малки и големи ще бъде нова витрина, която още от вратата привлича погледа на посетителите. В нея са разположени 3D експонати в реален размер на четирите вида бозайници, които се срещат в Черно море – афалата, муткура, черноморския делфин и тюлена.\r\nДиорама /умален макет на реално съществуваща местност/ в приземния етаж на музея показва нагледно как се образуват и нарастват минералите и кристалите под земята. Тя е изградена с калцитните друзи /кристали, сраснали в единия край в обща основа и оформени само откъм другия край/, които са намирани в затворените вече Бургаски медни мини.\r\nАкцентът върху минералното богатство и биоразнообразие на Южното Черноморие е запазен, но експонатите са допълнени от 4 интерактивни тъч скрийн /сензорни/ екрани, които предоставят на посетителите възможност да получат допълнителни изображения и интересна информация за тях.\r\nМузейните витрини са обновени като са съобразени с всички съвременни изисквания за по-добро съхранение на експонатите и тяхното представяне. Експозицията е допълнена с нови изображения и двуезични текстове.\r\nСградата на улица „Константин Фотинов“ 30 е построена през 1896 година за семейството на бургаския доктор Куцодимитрос. Тя е проектирана за модерния по онова време неокласицизъм.\r\nПрез годините е била жилище, училище и педагогическа гимназия. Обособена е за нуждите на Природонаучния музей в началото на 80-те години на миналия век, когато е обявена за недвижима културна ценност от местно значение.", "date": "2018.03.19", "title": "Бургас:  Обновеният Природонаучен музей в града ще отвори врати"}
{"url": "http://www.focus-news.net/news/2018/03/19/2501052/nimh-zhalt-kod-za-poleditsi-e-obyaven-v-9-oblasti-v-stranata.html", "text": "Жълт код за поледици е обявен в 9 области в страната. Това сочи справка на сайта на Националния институт по метеорология и хидрология (НИМХ) при БАН. Предупреждението е в сила за областите Плевен, Ловеч, Габрово, Велико Търново, Русе, Търговище, Разград и Силистра. При тази степен на предупреждение са възможни ограничения при дейности на открито. хората трябва да са внимателни когато вървят или шофирате при заледени повърхности.", "date": "2018.03.19", "title": "НИМХ: Жълт код за поледици е обявен в 9 области в страната"}
{"url": "http://www.focus-news.net/news/2018/03/19/2501020/klod-moraes-ep-tryabva-da-polozhim-vsichki-usiliya-za-da-uspeem-da-postignem-tselta-si-i-evropol-da-bade-onazi-mogashta-institutsiya-koyato-iskame.html", "text": "Tрябва да положим всички усилия, за да успеем да постигнем целта си и Европол да бъде онази могъща институция, която искаме. Това каза председателят на Комисията по граждански свободи, правосъдие и вътрешни работи в Европейския парламент Клод Мораес на откриването на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „Благодарим за гостоприемството в тази хубава зала. Много се радваме, че над 75 национални народни представители са тук, които представляват 27-те държави-членки, както и 9 евродепутати. Днес ще обменим виждания и се надяваме да приемем правилника за работата на нашата група. Ще обсъждаме сътрудничеството на Европол със страните от Западните Балкани“, заяви Мораес. По думите му ще се обменят идеи за периода 2020-2022 г. и работната рамкова програма на Европол. „Би трябвало да положим всички усилия, за да успеем да постигнем целта си и Европол да бъде онази могъща институция, която искаме. По време на срещата ни в Брюксел обсъждахме проекта за документ. Всички знаем какви са нашите заключения. С г-н Цветанов предлагаме компромисно предложение. През изминалата седмица имахме много интензивни двустранни контакти с всички делегации, които предложиха промени в документа. Оказа се, че има обща решителност да се стигне до приемане на регламента“, допълни той и уточни, че предстои един исторически момент. „Парламентарният орган за контрол на Европол ще се подчинява на тези правила. 7 делегации представиха предложения за корекции на компромисното предложение – Франция, Германия, Швеция, Словакия, Полша, Румъния и Дания“, каза още Клод Мораес. \r\nЛюба АЛЕКСИЕВА", "date": "2018.03.19", "title": "Клод Мораес, ЕП: Tрябва да положим всички усилия, за да успеем да постигнем целта си и Европол да бъде онази могъща институция, която искаме"}
{"url": "http://www.focus-news.net/news/2018/03/19/2501013/tsvetan-tsvetanov-gerb-temata-za-zapadnite-balkani-namira-myasto-kato-aktsent-v-rabotata-na-evropol.html", "text": "Темата за Западните Балкани намира място като акцент в работата на Европол. Това каза председателят на Комисията по вътрешна сигурност и обществен ред и председател на ПГ на ГЕРБ Цветан Цветанов на откриването на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „Днешната среща събира повече от 130 парламентаристи от всички държави членки на ЕС. Първата си работна среща с Клод Мораес проведохме след учредителното събрание на съвместната група на парламентарния контрол през октомври 2017 г. в ЕП в Брюксел. Оттогава работим съвместно в търсене на консенсус за най-ефективния начин, по който да бъде организирана работата на групата“, коментира Цветанов. „По време на естонското председателство се проведе учредителната среща на работната група по парламентарен контрол, но за съжаление тогава не успяхме да постигнем съгласие по приемането на процедурните правила и оставихме това решение за днес, поради резерви от 9 национални парламента“, заяви Цветанов. Той призова на днешната среща да вземат това историческо решение, което е ключово, за да може да се осъществява необходимият парламентарен контрол върху дейността на Европол. „Трябва да получим всичко заедно, усилията страните от Западните Балкани да имат сигурно бъдеще и да запазят евроатлантическата си ориентация, означава много за всички нас. Радвам се, че темата за Западните Балкани намира място като акцент в работата на Европол. Централно място заема и киберсигурността в ерата на дигитализацията и онлайн услугите, както и борбата с тероризма и организираната престъпност, които са свързани с гарантиране сигурността онлайн и неутрализирането на незаконното съдържание в интернет пространството“, каза още Цветан Цветанов. \r\nЛюба АЛЕКСИЕВА", "date": "2018.03.19", "title": "Цветан Цветанов, ГЕРБ: Темата за Западните Балкани намира място като акцент в работата на Европол"}
{"url": "http://www.focus-news.net/news/2018/03/19/2501056/sport-hristo-stoichkov-pozdravi-tsska-za-pobedata-sreshtu-levski.html", "text": "Легендата на българския и световния футбол, Барселона и ЦСКА възкликна „Браво, армейци“, в коментар от Маями за победата на червените срещу Левски с 1:0 в неделя. Кавалерът на „Златната топка“ изрази задоволството си от духа, който са показали футболистите на ЦСКА на наводнения терен и волята за победа, но предупреди, че трудните битки и препятствия пред шампионското празнуване на 70-годишния юбилей на армейския клуб тепърва предстоят.", "date": "2018.03.19", "title": "Спорт: Христо Стоичков поздрави ЦСКА за победата срещу Левски"}
{"url": "http://www.focus-news.net/news/2018/03/19/2501053/yordan-yordanov-kmet-na-dobrich-malko-nad-20-mln-lv-e-tsyalata-suma-koyato-obshtinata-shte-razhodi-za-obnovyavane-na-ulichnata-mrezha-v-grada.html", "text": "Малко над 20 млн. лв. е цялата сума, която Общината ще разходи за обновяване на уличната мрежа в града. Това заяви в интервю за Радио „Фокус” кметът на Община град Добрич Йордан Йорданов. „Миналата година не можахме да отделим крупни суми благодарение на финансовата корекция от 4,3 млн. лв. и всъщност трябваше да платим близо две трети от нея – около 2,9 млн. лв. Това неминуемо води след себе си до намаляване на разходването на средства за поддържане на уличната мрежа. Така или иначе ние сме търсили много варианти с тази финансова корекция. Никой не е успял да ни помогне до момента и ние още през 2016 година заведохме дело, впоследствие излезе и краен резултат, че съдът връща за ново преразглеждане самата финансова корекция, защото е неправомерно наложена. Какви са мотивите за налагането й, не мога да ви кажа, дали са били политически или не. Но факт е, че е неправомерно наложена самата финансова корекция. Но съдът не е гледал по същество самата обществена поръчка, което е различно“, коментира кметът. Той съобщи, че тази година в бюджета Община град Добрич е заложила може би най-голямата рамка за ремонт на улична мрежа, защото приоритет през всичките години от мандата на този екип е била инфраструктурата. „За съжаление не сме имали достатъчно средства. Но през 2018-та успяхме да заложим над 3 млн. лв. за поддръжка на улична мрежа, отделно спечеления проект, който е по програмата за трансгранично сътрудничество – 4 млн. евро, 8 млн. лв. за два основни пътни възела. Става дума за булевард и голяма улица, която е като своеобразно вътрешно околовръстно на града. Отделно един куп малки улици, които сме заложили по програма „Региони в растеж“. Това са емблематични улици, като „Кирил и Методий“, която никога не е била асфалтирана, „Панайот Хитов“, по която през годините ВиК са имали много изкопни дейности и не може да се възстанови настилката поради честите аварии. Това са все улици, които имат нужда от рехабилитация и такава никога не е била извършвана. Ако трябва да обобщим, цялата сума, която ще отиде в насока ремонт на улици, говорим за цялостно асфалтиране и на места кърпене, ще бъде малко над 20 млн. лв. Говорим сумарно проектите и собствения бюджет, който общината има“, каза Йордан Йорданов. \r\nЖулиета НИКОЛОВА", "date": "2018.03.19", "title": "Йордан Йорданов, кмет на Добрич: Малко над 20 млн. лв. е цялата сума, която Общината ще разходи за обновяване на уличната мрежа в града"}
{"url": "http://www.focus-news.net/news/2018/03/19/2501057/vidin-mokri-zasnezheni-i-na-mesta-zaledeni-sa-patnite-nastilki-v-oblastta.html", "text": "Мокри, заснежени и на места - заледени, са пътните настилки във Видинска област, каза за Радио „Фокус“ – Видин дежурният служител в Областно пътно управление – Видин. Той посочи, че пътната настилка на главен път Е-79 е мокра. Продължава да вали слаб сняг, който не се задържа,  но на места заради ниските температури се образуват поледици. Движението по път III-121 Раброво – Бойница е ограничено за всички автомобили поради разрушено временно мостово съоръжение, като обходния маршрут е Видин – Кула –  Бойница и обратно.  Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Трафикът във Видин е натоварен в централната градска част, по бул. „Панония“ и на входно изходните артерии на града.\r\nАнна ЛОЗАНОВА", "date": "2018.03.19", "title": "Видин: Мокри, заснежени и на места - заледени, са пътните настилки в областта"}
{"url": "http://www.focus-news.net/news/2018/03/19/2501059/burgas-5-300-leva-sa-otkradnati-ot-75-godishen-mazh-ot-grad-balgarovo.html", "text": "5 300 лева са откраднати от 75-годишен мъж от град Българово. Това съобщиха от ОДМВР-Бургас. На 16 март, около 16.30 часа пред дома на мъжа спрял лек автомобил, от който слезли трима мъже, които го заговорили. В разговора се включила и съпругата на пенсионера, като входната врата на къщата им останала без надзор. След като непознатите си тръгнали възрастния мъж констатирал, че от стая в дома им е извършена кражба на сумата от 5 300 лева. Работата по случая продължава от служители на Второ Районно управление – Бургас.", "date": "2018.03.19", "title": "Бургас: 5 300 лева са откраднати от 75-годишен мъж от град Българово"}
{"url": "http://www.focus-news.net/news/2018/03/19/2501062/the-guardian-akrobat-ot-tsirk-dyu-soley-zagina-po-vreme-na-shou-vav-florida.html", "text": "Опитен акробат от най-известната световна циркова трупа – „Цирк дю Солей“ загина след неуспешен скок по време на шоу в град Тампа Бей, в американския щат Флорида, пише The Guardian.\r\nАртистът е паднал по време на изпълнение на шоуто „Волта“ и според информацията от ръководството на „Цирк дю Солей“, французинът Ян Арнауд е издъхнал в близката болница, където е бил настанен след произшествието. От компанията са останали изненадани от инцидента, имайки предвид, че цирковият артист има 15-годишен опит по арените и се счита за един от най-добрите в занаята си.\r\nПревод и редакция:", "date": "2018.03.19", "title": "The Guardian: Акробат от „Цирк дю Солей“ загина по време на шоу във Флорида"}
{"url": "http://www.focus-news.net/news/2018/03/19/2501061/vidin-na-trite-granichni-punkta-v-oblastta-trafikat-e-s-normalna-intenzivnost.html", "text": "На трите гранични пункта във Видинска област трафикът е с нормална интензивност, каза за Радио „Фокус“ – Видин дежурният служител в „Гранична полиция“ – Видин. Той посочи, че на граничен пункт „Дунав мост 2“ няма опашки от тежкотоварни автомобили и от двете страни на пункта. На другите два гранични пункта със Сърбия в областта – „Връшка чука“ и „Брегово“, трафикът също е с нормална интензивност спокойно се преминава и от двете страни на границата. Почистени и обработени са пътищата към трите пункта в областта.\r\nАнна ЛОЗАНОВА", "date": "2018.03.19", "title": "Видин: На трите гранични пункта в областта трафикът е с нормална интензивност"}
{"url": "http://www.focus-news.net/news/2018/03/19/2501054/burgas-politsiyata-zadarzha-mazh-blasnal-umishleno-lek-avtomobil-v-koyto-se-dvizhela-bivshata-mu-priyatelka.html", "text": "Мъж блъсна умишлено лек автомобил, в който се движела бившата му приятелка. Това съобщиха от ОДМВР-Бургас. На 18 март, около 14.30 часа на ул. „Първи  май“ в несебърското село Оризаре, лек автомобил „Опел Вектра“ с бургаска регистрация, управляван от 34-годишния М.М. от с. Гюльовца, умишлено блъска движещия се в посока от с. Гюльовца към с. Оризаре лек автомобил „Опел Вектра“, с бургаска регистрация, управляван от 34 годишния И.Ш. от с. Руен. В блъснатия автомобил се придвижвала бившата приятелка на М.М. – Е.Ч., 33-годишна от с. Гюльовца, общ. Несебър. Сблъсъкът е осъществен странично в задната лява броня на лекия автомобил, управляван от И.Ш. След като двата автомобила спрели, М.М. с метален предмет ударил в областта на бедрото Е.Ч., след което избягал от местопроизшествието. Установен е допълнително в с. Гюльовца, като след тестване с дрегер за употреба на алкохол, апарата отчел 0,46 промила концентрация / взета му е кръв за химичен анализ/. М.М. е задържан за срок до 24 часа. По случая е образувано досъдебно производство.", "date": "2018.03.19", "title": "Бургас: Полицията задържа мъж, блъснал умишлено лек автомобил, в който се движела бившата му приятелка"}
{"url": "http://www.focus-news.net/news/2018/03/19/2501060/burgas-mokri-sa-patishtata-v-oblastta-zaradi-prevalyavaniya-ot-dazhd.html", "text": "Мокри са пътищата в област Бургас заради превалявания от дъжд, съобщи за Радио „Фокус“-Бургас дежурният в Областно пътно управление-Бургас. Видимостта е добра. Няма затворени пътни участъци. Движението в региона се извършва с нормална интензивност.\r\nВременно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 тона поради стесняване на пътното платно. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 тона поради намален габарит на пътното тяло.  Движението по пътя Черница – Сунгурларе – Чубра е ограничено за МПС над 10 тона поради намален габарит на пътното тяло. Срокът за всички ограничения е до 31.12.2018 г.\r\nВ Бургас пътищата също са мокри. До 20 март отсечката от ул. „Петко Задгорски“ до бл. 65 в к-с „Изгрев“ е въведена временна организация на движението на превозни средства заради ВиК ремонт. До 1 май по ул. „Даме Груев“, в участъка от ул. „Лазар Маджаров“ до надлез „Даме Груев“, е въведена временна организация на движението на превозни средства заради ремонт.\r\nМария РУСЕВА", "date": "2018.03.19", "title": "Бургас: Мокри са пътищата в областта заради превалявания от дъжд"}
{"url": "http://www.focus-news.net/news/2018/03/19/2501051/plovdiv-okrazhniyat-sad-gleda-deloto-sreshtu-18-godishnata-mayka-gergana-blagoeva-udushila-bebeto-si-v-stamboliyski.html", "text": "Окръжният съд в Пловдив гледа делото срещу 18-годишната майка Гергана Благоева, удушила бебето си в Стамболийски. Това съобщиха за Радио „Фокус“ – Пловдив от Съдебната палата. През юли миналата година съдът я остави в ареста с мотива, че 18-годишната Гергана Благоева може да се укрие, ако бъде пусната на свобода. За престъплението законът предвижда от 20 години до доживотен затвор без право на помилване, защото жертвата е малолетна, а деянието е извършено с изключителна жестокост. Според обвинението, извършеното от майката е тежко умишлено престъпление.\r\n„Фокус“ припомня, че убийството на детето, на възраст от 1 година и 10 месеца, е извършено на 18 срещу 19 юли в град Стамболийски. След предприети от разследващите полицаи при отдел “Криминална полиция” към ОДМВР – Пловдив множество незабавни действия по разследването, бе установено, че извършител на тежкото престъпление е майката на детето. Тя бе задържана за срок от 72 часа. Към момента обвиняемата е с мярка за неотклонение „задържане под стража”.\r\nТони МИХАЙЛОВ", "date": "2018.03.19", "title": "Пловдив: Окръжният съд гледа делото срещу 18-годишната майка Гергана Благоева, удушила бебето си в Стамболийски"}
{"url": "http://www.focus-news.net/news/2018/03/19/2501063/sliven-mokri-i-hlazgavi-zaradi-dazhda-sa-patnite-nastilki-v-oblastta.html", "text": "Мокри и хлъзгави заради дъжда са пътните настилки. Движението по пътищата в Сливенска област е интензивно. Няма въведени ограничения за пътуващите, съобщиха от Областно пътно управление-Сливен.\r\nЗатворени за автомобили над 10 т са проходите Твърдишки и Вратник. Котленският  проход е затворен за товарни автомобили  заради свлачище.\r\nОпасност от падъщи камъни има по пътя Сливен – Ичера – Градец.\r\nДвижението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч.  Движението по пътя  Малък манастир – Голям манастир  се осъществява в една лента, поради пропаднали настилка и насип. Движението се регулира чрез пътни знаци.", "date": "2018.03.19", "title": "Сливен: Мокри и хлъзгави заради дъжда са пътните настилки в областта"}
{"url": "http://www.focus-news.net/news/2018/03/19/2501066/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух, в района на село Гърляно движението се контролира от екип на „Гранична полиция”.\r\nВенцеслав ИЛЧЕВ", "date": "2018.03.19", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/19/2501065/rumen-petkov-abv-poveche-ot-100-godini-sashtestvuva-ideyata-za-pametnik-na-deveta-pehotna-diviziya-i-se-nadyavam-che-shte-bade-namereno-nay-dobroto-reshenie.html", "text": "Повече от 100 години е идеята за изграждането паметник на величавата Девета пехотна плевенска дивизия. Много се надявам, че ще бъде намерено най-доброто решени. Това каза Румен Петков, член на Изпълнителното бюро на АБВ, в интервю за Агенция „Фокус“ за създаването на паметник на Девета пехотна плевенска дивизия. „Имаме досега две позиции. Едната е от 30-е години на миналия век, когато тогавашния общински съвет взима решение да бъде изграден мемориал, непосредствено до военния клуб в Плевен. Другата е отпреди 3 години на общинския съвет, а именно паметникът да бъде изграден в близост до Военноисторическия музей, където са старите плевенски казарми“, обясни Петков. Според него сигурно ще се направи още едно обществено обсъждане. По думите му преди всичко трябва да се питат плевенските архитекти и проектанти. „Да се опрем на техния професионализъм и местен патриотизъм, ако искаме да намерим едно добро и неукоримо решение. Без такъв дебат няма да се мине. Разбира се, той трябва да бъде съпътстван от една оценка на това, какви средства ще са необходими. Имаме уверенията на кмета на общината, че ще съдейства с всичко, с което може и на вицепремиера и военен министър Красимир Каракачанов, и на народни представители от Плевен. Мисля, че идеята ще бъде реализирана по най-убедителния начин“, поясни Петков. По думите му, ако се притискат институциите със срокове, най-много да се продължи тази 100-годишна традиция на нищо неслучването. „Много се надявам този път на силни и убедителни решения от гледна точка на общинския съвет и на подкрепата на централните институции“, каза Петков. По думите му все пак победата при Дойран е победа на Българската армия. „Неслучайно десетилетия по-късно, когато се събират британските военнослужещи на празник ген. Вазов е представен като един от малкото чужди генерали със специално място в британската военна история. Самият той в спомените си казва, че всъщност това е битка между две армии, които се уважават помежду си, които уважават църковните си празници“, допълни Петков. \r\nДеница КИТАНОВА", "date": "2018.03.19", "title": "Румен Петков, АБВ: Повече от 100 години съществува идеята за паметник на Девета пехотна дивизия и се надявам, че ще бъде намерено най-доброто решение"}
{"url": "http://www.focus-news.net/news/2018/03/19/2501068/vidin-nivoto-na-reka-dunav-pri-novo-selo-se-e-povishilo-s-61-sm-za-poslednoto-denonoshtie.html", "text": "Нивото на Дунав в началото на българския участък на реката - при Ново село, за последното денонощие се е повишило  с  61 см, водният стоеж е 638 см., съобщиха от местната Хидрометеорологична станция. Нивото на реката край Видин е 672 см, регистрираното  е повишение от 38 см. Край Лом през последното денонощие  нивото на реката се е повишило с 3 см, водният стоеж е 670 см. Нивото на реката край Оряхово е 541 см, там е регистрирано понижение за последното денонощие е от 6 см. \r\nТемпературата на водата край Ново село е 7,2  градуса, a край Оряхово - 7,5 градуса.", "date": "2018.03.19", "title": "Видин: Нивото на река Дунав при Ново село се е повишило с 61 см за последното денонощие"}
{"url": "http://www.focus-news.net/news/2018/03/19/2501069/kyustendil-balgarskiyat-cherven-krast-zapochva-razdavaneto-na-hranitelni-paketi-za-sotsialno-slabi-zhiteli-na-sedem-ot-obshtinite-v-regiona.html", "text": "Български червен кръст – Кюстендил започва раздаването на хранителни пакети за социално слаби жители на седем от общините в региона. Това каза пред Радио „Фокус” – Кюстендил Радмила Иванова, специалист към Български червен кръст – Кюстендил. От 19 март хранителни пакети ще се раздават в Дупница, Бобошево, Бобов дол, Кочериново, Рила, Невестино и Сапарева баня. „Времето за раздаване е различно, но от днес започваме в тези общини. Изготвени са съответните списъци на правоимащите лица. Определени са и пунктовете за раздаване на хранителните помощи”, каза Радмила Иванова. Повече от 16 кг тежи хранителният пакет. В него са включени седем вида храни – леща, рибни консерви, грах, лютеница, доматено пюре, бисквити и мед. На територията на Община Кюстендил раздаването на хранителните пакети ще започне в началото на месец април.\r\nВенцеслав ИЛЧЕВ", "date": "2018.03.19", "title": "Кюстендил: Българският червен кръст започва раздаването на хранителни пакети за социално слаби жители на седем от общините в региона"}
{"url": "http://www.focus-news.net/news/2018/03/19/2501070/burgas-55-godishna-zhena-e-s-opasnost-za-zhivota-sled-kato-e-bila-blasnata-na-peshehodna-pateka.html", "text": "55-годишна жена е с опасност за живота след като е била блъсната на пешеходна пътека. Това съобщиха от ОДМВР-Бургас. На 16 март, около 14.33 часа на кръстовището на бургаските улици „Ал.Г.Коджакафалията” и „Въстаническа”, автобус „Соларис Урбано” с бургаска регистрация, собственост на Община Бургас, блъска при ляв завой пресичаща по пешеходната пътека 55-годишна жена с инициали И.П. Жената е  настанена в реанимацията на УМБАЛ – Бургас диагноза „политравматизъм” и  опасност за живота.", "date": "2018.03.19", "title": "Бургас: 55-годишна жена е с опасност за живота, след като е била блъсната на пешеходна пътека"}
{"url": "http://www.focus-news.net/news/2018/03/19/2501064/dimitar-margaritov-kzp-po-velikdenskite-praznitsi-potrebitelite-da-vnimavat-pri-pokupki-ot-nepoznati-targovtsi.html", "text": "При пазаруването по Великденските празници при пребиваване на ново място, вероятността потребителите да влязат в комуникация с непознати от ежедневието им търговци инцидентно е по-голяма. Оттам и рискът да бъдат измамени или да им бъде продадено нещо некачествено нараства. За това предупреди председателят на Комисията за защита на потребителите (КЗП) Димитър Маргаритов в Новините на ТВ+, съобщиха от пресцентъра на КЗП.\r\n„Когато става дума за амбулантна търговия, временно организирани щандове и пазари – с повишено внимание. Особено при предлагане на стоки, които будят съмнение относно качеството и произхода им, да сигнализират и в Комисията, тъй като може да се касае и за опасни продукти”, добави Маргаритов. Има риск и от фалшиви промоции, тъй като хората не са могли да проследят на какви цени са предлагани намалените стоки в предишните дни.   \r\nПри резервациите за четирите празнични дни, през които по предварителни данни от туристическия бранш около 280 000 ще пътуват в страната, а други 50 000 ще бъдат в чужбина, председателят на КЗП напомни, че рисковете са по-малко, когато се организираме по-отрано. Тези, които ще го направят в последната минута, трябва да бъдат по-внимателни. „Рисковете са свързани с недобро качество на предоставяния продукт, както и с по-неизгодни цени, независимо от това, че на пръв поглед може да изглежда, че е най-евтината възможна оферта. Трябва да се внимава резервацията да бъде през реален туроператор или хотелиер чрез директна комуникация с тях, особено когато предложението изглежда много атрактивно, изгодно и прекрасно и е през социална медия. Важно е и да се сравнят поне няколко оферти”, обясни Маргаритов. \r\nПри посещение на познати места е по-малка вероятността потребителите да станат жертва на търговски нарушения, тъй като са създадени контакти и е изградено доверие в по-продължителен период от време. По-внимателно трябва да подхождат потребителите, които търсят нещо ново и се насочват към търговци, с които не са влизали в комуникация. \r\nМаргаритов припомни също да се пазят всички документи, които се издават при покупката на туристически пакети, за да може при проблем потребителите да претендират за обезщетение. \r\nСъдействие те трябва да потърсят първо търговеца, на който са платили. Ако не бъде обърнато необходимото внимание, следва да се насочат към институциите. Когато търговецът е български, към Комисията за защита на потребителите, ако е от страна от Европейския съюз – към функциониращия към КЗП Европейски потребителски център. Ако е от трети държави, в зависимост от действащото национално законодателство, но отново посредством националните институции, които влизат в комуникация със сродните организации по света.      \r\nИнспекциите на КЗП в курортите ще продължат с плавно преливане от зимните курорти и по-малките планински места към морето. „Все още е активен зимният туристически сезон и съвсем скоро са Великденските празници. Имаме план как да прегрупираме силите си. При извършените в последните месеци няколко хиляди проверки в 7-8% от случаите се констатират нарушения”, посочи Маргаритов. Той отбеляза, че търговците все повече се стремят да спазват закона, а там, където все още се практикува некоректно поведение, трябва да се продължи със стриктния контрол, за да може то да се игнорира.", "date": "2018.03.19", "title": "Димитър Маргаритов, КЗП: По Великденските празници потребителите да внимават при покупки от непознати търговци"}
{"url": "http://www.focus-news.net/news/2018/03/19/2501071/ofisite-na-agentsiya-po-vpisvaniyata-v-sofiya-rabotyat.html", "text": "Аварията в сградата на Агенция по вписванията на ул. Елисавета Багряна № 20 в София е отстранена. Това съобщиха от пресцентъра на агенцията. Фронтофисите на Търговския регистър и регистъра на юридическите лица с нестопанска цел, регистър РИОС и регистър БУЛСТАТ приемат граждани.", "date": "2018.03.19", "title": "Офисите на Агенция по вписванията в София работят"}
{"url": "http://www.focus-news.net/news/2018/03/19/2501074/kyustendil-dvanadeset-sela-shte-badat-poseteni-tazi-sedmitsa-ot-mobilni-danachni-ekipi-kam-obshtinata.html", "text": "Дванадесет села ще бъдат посетени тази седмица от мобилни данъчни екипи към Община Кюстендил. Това каза пред Радио „Фокус” – Кюстендил Биляна Станимирова, началник на отдел „Местни приходи” към Община Кюстендил. Жителите на селата Жабокрът, Гирчевци, Багренци, Търновлак, Лозно, Радловци, Дворище, Раждавица, Шипочано, Нов чифлик, Берсин и Граница ще имат възможност на място да платят общинските данъци и такси за настоящата година, ползвайки отстъпка от 5 %, ако заплатят изцяло дължимата сума. „Имаме добра събираемост, хората ни очакват и екипите работят добре”, каза Биляна Станимирова. По думите й кампанията по селата ще продължи до края на месец март, ще бъдат обиколени всички по-големи населени места в общината.\r\nВенцеслав ИЛЧЕВ", "date": "2018.03.19", "title": "Кюстендил: Дванадесет села ще бъдат посетени тази седмица от мобилни данъчни екипи към Общината"}
{"url": "http://www.focus-news.net/news/2018/03/19/2501073/sport-kristiano-ronaldo-otbelyaza-chetiri-gola-za-pobedata-na-real-madrid-sreshtu-zhirona-s-63.html", "text": "Петкратният носител на „Златната топка“ Кристиано Роналдо отбеляза четири гола за победата на отбора си Реал (Мадрид) срещу Жирона с 6:3 в мач от 29-ия кръг на испанската Примера дивисион, игран на стадион „Сантяго Бернабеу“ в Мадрид. Освен него за „белите“ се разписаха Лукас Васкес и Гарет Бейл, а за гостите бяха точни Кристиан Стуани – на два пъти и Хуанпе. Победителят в Шампионската лига от 2017-а година се изкачи на 3-о място във временното класиране с 60 точки – на 14 от лидера Барселона и на 4 от втория Атлетико (Мадрид), а Жирона остана на 7-о място с актив от 43 точки.", "date": "2018.03.19", "title": "Спорт: Кристиано Роналдо отбеляза четири гола за победата на Реал (Мадрид) срещу Жирона с 6:3"}
{"url": "http://www.focus-news.net/news/2018/03/19/2501072/rumen-petkov-abv-deveta-plevenska-diviziya-e-nepobedimata-diviziya-a-bitkata-pri-doyran-e-primer-za-voynska-doblest-koyto-tryabva-da-se-prenese-prez-pokoleniyata.html", "text": "Девета плевенска дивизия е непобедимата дивизия, а битката при Дойран е пример за войнска доблест, който трябва да се пренесе през поколенията. Това каза Румен Петков, член на Изпълнителното бюро на АБВ, в интервю за Агенция „Фокус“ за създаването на паметник на Девета пехотна плевенска дивизия. „Трябва да покажем способността си да се поклоним пред българските герои. Още повече, че Девета плевенска дивизия е непобедената дивизия. Това е още един повод да покажем не само самочувствие на българската армия, способността да уважим и тези, които сме побеждавали. Тази война тогава е последвана от акт на огромно уважение между България и Великобритания. Когато ген. Вазов пресича през булеварда на празника на британските въоръжени сили, се командва: „Сведете знамената пред ген. Вазов – победителят от Дойран“. Това са такива актове на взаимно уважение, независимо от стълкновенията, които сме имали. Те могат да бъдат световен пример за уважението между две нации и за почитта между тях“, каза Петков.  Той отбеляза, че Първата световна война не е добра за България, а битката при Дойран  спасява не просто авторитета на въоръжените сили на България, но позволява да съхраним българската държавност. „Ако не бяхме спечелили Дойран, съдбата на България можеше да бъде съвсем различна“, допълни Петков. \r\nДеница КИТАНОВА", "date": "2018.03.19", "title": "Румен Петков, АБВ:  Девета плевенска дивизия е непобедимата дивизия, а битката при Дойран е пример за войнска доблест, който трябва да се пренесе през поколенията"}
{"url": "http://www.focus-news.net/news/2018/03/19/2501075/burgas-79-godishna-zhena-ot-sredets-e-zaginala-na-myasto-sled-kato-e-bila-blasnata-ot-lek-avtomobil-dvizhesht-se-na-zaden-hod.html", "text": "79-годишна жена от Средец е загинала на място, след като е била блъсната от лек автомобил. Това съобщиха от ОДМВР-Бургас. На 17 март, около 18.15 часа на ул. „Рила“ в град Средец, при движение на заден ход, лек авромобил „БМВ 316“, с бургаска регистрация, управляван от 19-годишния В.А. - жител на града, блъска 79-годишна пешеходката. При инцидента, жената с инициали Д.П. загива на място. Водачът на автомобила е тестван за употреба на алкохол или наркотични вещества, като и двете проби са били отрицателни. По случая е образувано досъдебно производство.", "date": "2018.03.19", "title": "Бургас: 79-годишна жена от Средец е загинала на място, след като е била блъсната от лек автомобил, движещ се на заден ход"}
{"url": "http://www.focus-news.net/news/2018/03/19/2501078/varna-dvizhenieto-po-chast-ot-patya-staro-oryahovo-grozdyovo-se-osashtestvyava-v-edna-lenta-poradi-chastichni-remontni-deynosti-na-asfaltovata-nastilka.html", "text": "Предимно сухи са пътните настилки на територията на областта, предаде репортер на Радио „Фокус“ – Варна. Към момента времето е облачно, но без валежи, видимостта е добра. Трафикът по направленията Варна – София, Варна – Бургас, както и в посока Добрич се извършва без въведени ограничения. Движението по път III-904 Старо Оряхово – Гроздьово от км 0+0 до км 17+377 и от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nВъв Варна движението е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  \r\nВъв връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул. “Янко Славчев“. Временната организация на движение се въвежда до 15-ти май. Временна организация на движение е въведена и във връзка с ремонтните дейности по реконструкция на ул. „Мара Тасева“ в кв. „Аспарухово“. Едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“, ще остане затворено за преминаване на автомобили. Движението от и към центъра на Аспарухово ще се осъществява двупосочно в съседното платно. Улица „Мара Тасева“ ще бъде затворена с пренасочване  на движението по бул. „Народни будители“, който ще бъде отворен след новостроящото се кръгово кръстовище.\r\nМарияна ВАЛЕНТИНОВА", "date": "2018.03.19", "title": "Варна: Движението по част от пътя Старо Оряхово – Гроздьово се осъществява в една лента поради частични ремонтни дейности на асфалтовата настилка"}
{"url": "http://www.focus-news.net/news/2018/03/19/2501077/kardzhali-36-godishen-mazh-ot-krumovgrad-e-nanesal-poboy-nad-roditelite-si-s-darven-prat.html", "text": "36-годишен мъж от Крумовград е нанесъл побой над родителите си с дървен прът. Това съобщиха от ОДМВР-Кърджали.  Семейният инцидент станал на 18 март, около 16.00 часа в село Звънарка. Мъжът проявил агресия към майка си и баща си, като първоначално се скарал с тях, а после им нанесъл побой с дървен прът. Мъжът е задържан в РУ-Крумовград.Проверката по случая продължава група „Охранителна полиция“ в управлението.", "date": "2018.03.19", "title": "Кърджали: 36-годишен мъж от Крумовград е нанесъл побой над родителите си с дървен прът"}
{"url": "http://www.focus-news.net/news/2018/03/19/2501039/protothema-vanshniyat-ministar-na-gartsiya-poluchi-novi-zaplahi-za-zhivoti-si.html", "text": "За втори път в разстояние на два месеца, министърът на външните работи на Гърция Никос Коцияс получи писмо с куршум – явна заплаха за живота му, пише електронното издание на гръцкото вестник Protothema, като се позовава на информация от местен ежедневник.\r\nВестник „Та Неа“ съобщи, че в писмото Коцияс е обвинен, че продава гръцката история, съгласявайки се на компромисно име, в което се съдържа термина „Македония“, в рамките на спора със Скопие.\r\nПисмото е пристигнало в министерството в началото на миналата седмица,а патронът е подобен на тези, които се използват от оръжията на противовъздушната отбрана, като „Та Неа“ уточнява, че в момента случаят се разследва от полицията и военни експерти.\r\nProtothema припомня, че в началото на февруари Коцияс получи първото писмо със заплахи за живота му, в което пишеше: „Има три куршума за теб“.\r\nПревод и редакция:", "date": "2018.03.19", "title": "Protothema: Външният министър на Гърция получи нови заплахи за животи си"}
{"url": "http://www.focus-news.net/news/2018/03/19/2501076/inzh-snezhana-kaneva-obshtina-sliven-mezhdu-10-i-12-litra-na-kvadraten-metar-sa-padnalite-valezhi-v-slivensko.html", "text": "Между 10 и 12 литра на квадратен метър е количеството на падналите валежи в Сливенско през последните два дни, съобщи пред Радио „Фокус“ – Сливен инж. Снежана Кънева, директор на кризисната дирекция в Община Сливен.\r\nВятърът е умерен – със скорост 15 – 20 км/ч.  Няма сигнали за наводнения или прелели реки и канали, уточни Кънева.\r\nЯзовирите са под непрекъснато надлюдение, имат достатъчно свободен обем и няма опасност от преливане.\r\nПредприети са всички превантивни мерки, речните корита са почистени, а язовирните стени са в добро състояние, заяви инж. Снежана Кънева и допълни, че Кризисният щаб е в готовност за реакция при необходимост.\r\nЛюдмила ЙОРГОВА", "date": "2018.03.19", "title": "Инж. Снежана Кънева, Община Сливен: Между 10 и 12 литра на квадратен метър са падналите валежи в Сливенско"}
{"url": "http://www.focus-news.net/news/2018/03/19/2501079/targovishte-33-godishen-mazh-ot-s-golyamo-gradishte-e-umartvil-dve-domashni-kucheta-sas-zakonno-pritezhavana-lovna-pushka.html", "text": "33-годишен мъж от с. Голямо Градище е умъртвил две домашни кучета със законно притежавана ловна пушка - „ИЖ – 27“. Това съобщиха от ОДМВР-Търговище. На 17 март, около 15.30 часа, в село Голямо Градище, община Опака, в двор на къща 33-годишният Я.Я. е умъртвил двете кучета с неустановена към момента порода – собственост на жена от селото. Мъжът е задържан в РУ-Попово на основание чл. 72, ал. 1, т. 1 от Закона за МВР. По случая е образувано досъдебно производство по чл. 325б от Наказателния кодекс по описа на РУ-Попово.", "date": "2018.03.19", "title": "Търговище: 33-годишен мъж от с. Голямо Градище е умъртвил две домашни кучета със законно притежавана ловна пушка"}
{"url": "http://www.focus-news.net/news/2018/03/19/2501080/silistra-valezhi-ot-dazhd-snyag-i-poleditsa-sa-registrirani-v-oblastta.html", "text": "Валежи от дъжд, сняг и поледица са регистрирани в област Силистра през изминалото денонощие. Това съобщи за Радио „Фокус“-Шумен Йордан Чешмеджиев, ръководител на Метеорологичната обсерватория в Силистра. Измерената тази сутрин температура е минус 7 градуса в Главиница, минус 6 градуса в Алфатар, минус 5 градуса в Силистра. Валежите са започнали вчера на обяд, първоначално от дъжд, който в последствие е започнал да замръзва и са образувани поледици. На места са паднали и ледени зърна. Пътните настилки- платна и тротоари са подледени и придвижването е опасно. Количеството на валежите през денонощието в региона са от 10 до 18 л/кв.м. Прогнозата за времето до края на седмицата е за нови валежи, което в комбинация с отрицателни температури ще създава условия за заледявания.\r\nИвелина ИВАНОВА", "date": "2018.03.19", "title": "Силистра: Валежи от дъжд, сняг и поледица са регистрирани в областта"}
{"url": "http://www.focus-news.net/news/2018/03/19/2501081/yordan-yordanov-kmet-na-dobrich-tazi-godina-mozhe-bi-nyama-da-ima-den-v-koyto-da-ne-se-raboti-i-po-vodniya-tsikal-i-po-rehabilitatsiyata-na-ulichnata-mrezha.html", "text": "Тази година може би няма да има ден, в който да не се работи и по водния цикъл, и по рехабилитацията на уличната мрежа. Това заяви в интервю за Радио „Фокус” кметът на Община град Добрич Йордан Йорданов. Започнали са ремонтите на уличната още от момента, в който времето е било благоприятно за такъв вид дейности. \r\n„Когато вали сняг и е студено, не могат да се извършват такива ремонтни дейности. В хода са гаранционните отстранявания на миналогодишните работи и по-конкретно една от фирмите имаше да доизпълнява дейности от предходната година. Участъци, които бяха оставени за сега. Отделно от това имаме едно рамково споразумение, което има трима изпълнители. Разделили сме града на три района. И поетапно всеки един от изпълнителите започва дейност в своя район. Нека уточним, че тези райони включват всички квартали на Добрич, така че голямата така наречена рехабилитация и цялостно асфалтиране ще даде отражение и в самите квартали. Но в същото време гледаме да се движим с темповете на водния цикъл или по-конкретно казано, там, където минават тръбите и вече е разкопано и се полагат нови, изчакваме малко период от време, за да направят обратните насипи, да заровят самите трасета и да може да се асфалтира на цяло. Знам, че звучи амбициозно, но отдавна сме го приоритизирали“, отбеляза Йордан Йорданов. \r\nТой допълни, че в края на лятото на 2017 година многократно са търсени от страна на Общината контакти с народни представители, за да се направи опит да бъдат привлечени средства за капиталови разходи от държавния бюджет, но за съжаление без успех. \r\nЖулиета НИКОЛОВА", "date": "2018.03.19", "title": "Йордан Йорданов, кмет на Добрич: Тази година може би няма да има ден, в който да не се работи и по водния цикъл, и по рехабилитацията на уличната мрежа"}
{"url": "http://www.focus-news.net/news/2018/03/19/2501050/ria-novosti-poveche-ot-25-hilyadi-dushi-sa-se-evakuirali-ot-iztochna-guta-v-nedelya.html", "text": "Повече от 25 хиляди души са изведени от сирисйкия район Източна Гута в неделя през хуманитарния коридор, съобщава департаментът за информация и масови комуникации на руското Министерството на отбраната, предава РИА Новости.\r\n„Вчера, по хуманитарния коридор, минаващ през град Хамурия, са изведени 25 235 души“, се казва в съобщението, като се добавя, че на официалния сайт на военното ведомство могат да се налблюдават кадри в реално време от камерите, поставени край хуманитарните коридори, както и тези, заснети от дроновете на руските военни.\r\nРуското министерство съобщава още, че от началото на действието на „хуманитарните паузи“ в Източна Гута, със съдействието на руския Център за примиряване на враждуващите страни са изведени повече от 77 хиляди души.\r\nПревод и редакция:", "date": "2018.03.19", "title": "РИА Новости: Повече от 25 хиляди души са се евакуирали от Източна Гута в неделя"}
{"url": "http://www.focus-news.net/news/2018/03/19/2501084/pregled-na-osnovnite-temi-vav-varnenskiya-pechat.html", "text": "„Ремонтът на Аспаруховия мост започва в края на април“, е заглавие от първа страница в днешния брой на варненския вестник „Черно море“. В края на април за- почва ремонтът на Аспаруховия мост. След приключването на ремонтните дейности по бул. „Приморски“ ще стартира рехабилитацията на шестото съоръжение от моста. Това каза пред журналисти регионалният министър Николай Нанков, който бе на посещение във Варна за инспекция на инфраструктурните ремонти в града. „Кадрите в строителството не достигат“, допълва изданието. Глад за кадри има в строителния бранш поради огромните обеми от работа, които се създават. Това заяви министърът на регионалното развитие и благоустройството Николай Нанков във Варна. „Ученици представиха парите на бъдещето“, е друго заглавие в броя. Виртуалните пари сега и парите след 250 години – това беше казусът, върху който умуваха в продължение на 90 минути отбори от варненските професионални гимназии по време на участие в иновационния лагер, организиран по повод Световната седмица на парите. „До месец приключва подмяната на водопровода в “Аспарухово”, четем още в броя. До месец водопроводът в район “Аспарухово” ще бъде подменен. Това заяви министърът на регионалното развитие и благоустройството Николай Нанков във Варна. „Имаме ангажимент към общината, който другата седмица ще из- пълним – да продължим с подмяната на водопровода в “Аспарухово”. Ще вложим още 2 млн. лв. Другата седмица ще подпишем споразумение и в рамките на месец – месец и половина приключваме с подмяната на водопровода“, увери министър Нанков. „Нови ниши на трудовия пазар открива синята икономика“, е друга тема в броя. Морският бизнес, който вече се съживява след продължителната криза, изпитва все по-голяма нужда от кадри. Наред с това, бързо променящите се изисквания на морската индустрия, свързани с развитието на технологиите, започват да изпреварват темповете на адаптиране на образователната система, която трябва да подготвя кадри със съвременни знания и професионални умения. Това беше констатирано по време на първия по своя род форум, насочен към морските професии, наречен „Дни на сини кариери“, организиран от Морски клъстър България неотдавна във Варна. След като отшумя, като събитие сега идват изводите и анализите от неговата работа.", "date": "2018.03.19", "title": "Преглед на основните теми във варненския печат"}
{"url": "http://www.focus-news.net/news/2018/03/19/2501086/targovishte-nepravilno-boravene-s-otkrit-ogan-e-dovelo-do-pozhar-v-s-koshnichari.html", "text": "Неправилно боравене с открит огън е довело до пожар в с. Кошничари. Това съобщиха от ОДМВР-Търговище. На 17 март, около 14.44 часа в РУ-Търговище е получен сигнал за това, че неизвестен извършител е запалил тревна площ в с. Кошничари, община Търговище. Впоследствие огънят се е разраснал и се е пренесъл в съседска постройка, като на постройката и на намиращото се в нея имущество са нанесени значителни материални щети – унищожени са 150 кв. м. покривна конструкция и 100 бали фураж. Пожарът е погасен от служители на РСПБНЗ-Търговище с два противопожарни автомобила, като за гасенето му са използвани 18 000 л вода. По случая е образувано досъдебно производство по чл. 330, ал. 1 от Наказателния кодекс по  описа на РУ-Търговище.", "date": "2018.03.19", "title": "Търговище: Неправилно боравене с открит огън е довело до пожар в с. Кошничари"}
{"url": "http://www.focus-news.net/news/2018/03/19/2501085/hurryiet-turtsiya-tvardi-che-e-izpalnila-zadalzheniyata-si-po-imigratsionnata-sdelka-s-es.html", "text": "Турция е изпълнила задълженията си по сключената през 2016-а година сделка с Европейския съюз за ограничаване на мигрантския поток към Европа, заявиха от турското Министерство по европейските въпроси по случай втората годишнина от подписването на споразумението, пише турското издание Hurryiet.\r\nОт министерството съобщиха още, че благодарение на договорът е намаляла не само миграцията, но и чрез предоставените сигурни и легални пътища за тях, е намалял рязко броят на загиналите имигранти, опитващите се да достигнат до Европа.\r\n„Благодарение на споразумението от 18 март, средната бройка на нелегални преминавания на границата е спаднала от 7 хиляди (през октомври 2015 година) до около 43“, се казва в съобщението.\r\n„Турция изпълни задълженията си точка по точка“ по договора, „но, за съжаление, ЕС не изпълни всичките си задължения“, добавят от турското европейско ведомство. „Продължаваме да чакаме ЕС да активира Схемата за доброволно хуманитарно приемане, което ще предостави легални начини за пътуване на сирийските мигранти“.\r\nЩо се касае до преговорите за присъединяване към ЕС, в заявлението се посочва, че Турция „очаква от Брюксел конкретни стъпки в преговорния процес, визовата либерализация за турските граждани и обновяването на Митническия съюз“.\r\nHurryiet припомня, че според сделката от март 2016 година, Турция се съгласи да предприеме мерки срещу нелегалните мигранти и бежанците, които отплаваха от нейните брегове към Гърция, в замяна на финансова помощ. На 14 март Съюза отпусна поредни 3 милиарда евро за бежанците в Турция, които са втория транш по споразумението.\r\nПревод и редакция:", "date": "2018.03.19", "title": "Hurryiet: Турция твърди, че е изпълнила задълженията си по имиграционната сделка с ЕС"}
{"url": "http://www.focus-news.net/news/2018/03/19/2501088/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Край урните в „Берьозка изборен купон по руски“. Група  от  25  руснаци, живеещи в Пазарджик, хвана  влака  за  Пловдив,  за  да гласува под тепетата на изборите за президент на Руската федерация.  Оказа се, че никой не знае колко  гласоподаватели се очаква да дойдат пред урната  в  сградата  на  ул.  „Иван Вазов“ 25, до култовото някога  заведение  „Берьозка“. До   обяд   бюлетини   бяха пуснали   над   370   руски граждани и организаторите очакваха  напливът  да  продължи до вечерта.\r\n„Градински осветителен стълб падна и рани брат и сестра“, ни информира от втора страница изданието. Момиче на 10 години и по-малкият й  брат   са леко   ранени  при  нелеп  инцидент със  стълб  от  уличното осветление  в  Пазарджик. Той  се  стоварил  върху двете  деца,  докато  си  играели  в  градинката  пред болница в града. За  щастие,  малчуганите нямат  сериозни  наранявания. По-рано  в  същия  ден частната фирма, отговорна   за   поддръжката   на уличното  осветление,  е изпратила  на  място  свой екип.  Целта  на  работниците  била  да  подменят повредени  или  липсващи части  в  електрическите табла на всеки от стълбовете, както и да ги затворят с предпазни капаци. В края  на  работния  ден  те си  тръгнали,  а  малко  по- късно станала злополуката.\r\n„В Пещера вече са санирани 31 сгради“, научаваме от трета страница на вестника. С рязане  на  лента в  Пещера  бяха открити   обновени   жилищни кооперации. Това са 31 жилищни сгради, обединени   в   3   ЛОТ-а. Символичното  рязане  на лентата  направи  кметът Николай  Зайчев  заедно  с представители  на  фирмите  изпълнителки  по  отделните лотове и на сдруженията  на  собствениците.  Финалната  лента  бе срязана  пред  същите  домове,  където  санирането започна  преди  10  месеца. Общата   му   стойност   е малко  над  2  300  000  лв. Проектите  са  изпълнени от община Пещера по схема за предоставяне на безвъзмездна  финансова  помощ  за  енергийна  ефективност.", "date": "2018.03.19", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/19/2501083/navarshvat-se-87-godini-ot-rozhdenieto-na-narodniya-pevets-i-emblema-na-makedonskata-pesen-iliya-argirov.html", "text": "Навършват се 87 години от рождението на народния певец и емблема на македонската песен Илия Аргиров. За Радио „Фокус“ – Пирин неговият син, който също е певец и музикант - Димитър Аргиров, каза, че всъщност баща му е роден през 1930 година, а не както е прието официално – през 1931 година. \r\n„Баща ми е роден в днешния град Сандански, тогава още се е наричал Свети Врач. Интересен факт, свързан с Илия Аргиров е, че той е роден през 1930 година, но по документи е записано, че е роден през 1931 година. Това всъщност е факт, който много малко хора знаят. Всъщност се е случило така, че при едно преброяване или при смяна на документи, не е ясно кое от двете е, са му объркали годината на раждане в паспорта“, каза още Аргиров. Майката на Илия Аргиров е носила името Мария, като за нея се знае, че е била известна народна певица от района. Тя е пеела на много събирания и събори в Сандански, близките села, но и в други части от областта. Именно от нея той научва и първите песни, които започва да пее. \r\n„Предполагам, че точно тя го е научила да  пее, защото приживе той винаги казваше, че майка му е онази, която му е дала основата за пеенето. Разказвал ми е, че те са живеели доста бедно и дори като дете е ходил да бере тютюн, работили са по полето, а всички тези дейности винаги са били съпътствани с пеене. Така Илия Аргиров започва да пее, а след това продължава да го прави в училище“, допълни Аргиров. Истинският творчески път на Илия Аргиров, според сина му, започва когато отива в казармата. Тогава е бил приет в ансамбъла на трудовите войски. На този ансамбъл дори е бил солист за известно време. По време на самата му военна служба е участвал в много концерти и изяви. Постепенно започва да се запознава с най-различни хора, създава си връзки и след излизането си от казармата започва да пее по различни мероприятия със самодейни групи. „От него дори знам, че известно време е пял с един тамбурашки оркестър в София, като това е било още в самото начало. Също така за кратко време е бил солист в ансамбъл „Гоце Делчев“. Като период не мога да кажа с точно кога е било това, но горе-долу става дума за 1955 – 1956 година. По-късно започва да обикаля страната със сборни групи, които са били организирани от концертната дирекция в София. При тези обиколки той допълнително се запознава с много хора. Работил е с музиканти като Ибро Лолов, с различни оперни певци, с Мита Стойчева и с още много, много други певци. С времето хората започват все повече и повече да го познават, да го обичат и ценят като изпълнител“, добави Димитър Аргиров. \r\nВ един по-късен период Илия Аргиров постъпва в ансамбъл „Пирин“ и остава там до пенсионирането си. „В ансамбъла той среща и моята майка, която постъпва там като танцьорка. Любовта им пламва бързо и през 1963 година се ражда брат ми, а 1967 година – аз. През целият си творчески път, той прави много записи. Само в Радио – София има около 200 записа. Официално има 8 плочи, които са издадени от Балкантон. Последният му албум, който излезе е от 2014 година. Той бе издаден посмъртно. Приживе последно издаде албум през 2009 година, носещ името „Моите песни“. На него аз бях продуцент“, отбеляза Димитър Аргиров. През целият си творчески живот Илия Аргиров обикаля няколко пъти България. Пял е в абсолютно всички населени места. Няколко пъти е обикалял и света с ансамбъл „Пирин“, ходил е до Америка и Австралия.  \r\n„Лично той ми е споделял спомени от тези турнета. Според него те са били много вълнуващи, защото са срещали българи, които живеят там и много са се вълнували от концертите, а залите винаги са били препълнени. Казвал ми е, че докато е пеел песента „Дойди майко, изпрати ме“ винаги е имало хора, които са плачели, защото тя е много вълнуваща емигрантска песен, която много дълбоко засяга българите в чужбина. Аз лично съм повече от 20 години съм живял в емиграция и знам за какво става въпрос“, посочи Димитър Аргиров.\r\nЛивия НИНОВА", "date": "2018.03.19", "title": "Навършват се 87 години от рождението на народния певец и емблема на македонската песен Илия Аргиров"}
{"url": "http://www.focus-news.net/news/2018/03/19/2501067/rob-ueynrayt-evropol-kontrabandata-na-narkotitsi-si-ostava-nay-golyamata-kato-obem-prestapnost-v-evropa.html", "text": "Контрабандата на наркотици си остава най-голямата като обем престъпност в Европа. Това каза изпълнителният директор на Европол Роб Уейнрайт на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „Има значително увеличение на нашата работа през последните години. През миналата година имаме 26 000 единици съдържание, които са премахнати и сега работим по различни платформи. Опитваме се да дадем повече енергия на стратегиите за борба с контрабандата на наркотици. По отношение на обема това си остава все още най-голямата престъпност в Европа. Тя засяга хиляди от нашите граждани и то ежедневно“, коментира Уейнрайт. По думите му това е една много тежка сфера на борба с престъпността в продължение на десетилетия. „Нямаме основания да се успокояваме.\r\nСледим престъпните деяния в т.нар. „тъмна мрежа“, както и криптовалутите и начина, по който се използват от терористите. По отношение на киберпрестъпността се опитваме да обменяме информация, както и по борбата с тероризма. Започваме да работим с държавите членки по разработването на схеми за предоставяне на информация за пътуващите“, допълни той и уточни, че продължават да са ангажирани с ефективната борба за осигуряване на вътрешната сигурност на нашите граждани. \r\nЛюба АЛЕКСИЕВА", "date": "2018.03.19", "title": "Роб Уейнрайт, Европол: Контрабандата на наркотици си остава най-голямата като обем престъпност в Европа"}
{"url": "http://www.focus-news.net/news/2018/03/19/2501058/rob-ueynrayt-evropol-resursite-koito-se-vlivat-v-evropol-ne-sa-dobre-balansirani.html", "text": "Ресурсите, които се вливат в Европол, не са добре балансирани. Това каза изпълнителният директор на Европол Роб Уейнрайт на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „Бюджетът ни винаги не достига, така че като директор винаги апелирам за увеличаването му. От друга страна, постигаме много добри резултати в съвместната работа. Ресурсите, които се вливат в Европол, като че ли не са добре балансирани и за всяка институция е трудно да се нагоди в това отношение, но трябва да имаме предвид, че информационната подкрепа за Европол е различна от всички останали“, каза още той. \r\nПо думите му обменът на информацията в Европол се е увеличил с 9 пъти за последните 9 години, а бюджетът едва с 2 пъти. „За мен е удоволствие да представя многогодишната програма за работа на Европол за периода 2019-2021 г. Тази програма се състои от няколко елемента – стратегическата рамка от 5 години, програмата за ресурсите ни и вътрешната ни стратегия за работа. За да постигнем целите си, постоянно се разработват нови информационни решения. Има 50 платформи, които хостват полицейска информация и помагат за вътрешния обмен“, заяви Уейнрайт. По думите му има центрове, които работят 24/7 и предоставят информационна осигуреност, има и 339 мобилни информационни центъра. „Европол продължава да инвестира в технологии и иновации. За 9 години обемът на информацията, която се обменя в Европол, е 9 пъти повече. Това е огромно увеличение. Увеличението на бюджетите е едва два пъти. Това означава, че трябва продължим да инвестираме в технологии и иновации. През миналата година имаме 1500 операции, 19 000 оперативни доклада, над 113 дни в различни полицейски дейности. Насочваме усилията си най-вече в организираната престъпност“, каза още той. \r\nЛюба АЛЕКСИЕВА", "date": "2018.03.19", "title": "Роб Уейнрайт, Европол: Ресурсите, които се вливат в Европол, не са добре балансирани"}
{"url": "http://www.focus-news.net/news/2018/03/19/2501092/pleven-vazstanoveno-e-dvizhenieto-v-dvete-posoki-po-pat-ii-13-iskar-dolni-dabnik.html", "text": "Възстановено е движението в двете посоки по път II-13 Искър – Долни Дъбник. Това съобщиха от пресцентъра на Агенция \"Пътна инфраструктура\".", "date": "2018.03.19", "title": "Плевен: Възстановено е движението в двете посоки по път II-13 Искър – Долни Дъбник"}
{"url": "http://www.focus-news.net/news/2018/03/19/2501094/kmetat-na-pernik-vyara-tserovska-v-minimum-5-zhilishtni-sgradi-v-grada-shte-izpalneni-na-merki-za-energiyna-efektivnost-po-energiyna-efektivnost-v-administrativni-i-zhilishtni-sgradi.html", "text": "Минимум 5 жилищни сгради в град Перник ще бъдат включени за изпълнение на мерки за енергийна ефективност по Инвестиционен приоритет „Енергийна ефективност в административни и жилищни сгради“ на Оперативна програма „Региони в растеж“ 2014 – 2020, съобщи на специална пресконференция кметът на Община Перник Вяра Церовска. В срещата взе участие заместник- кметът Владислав Караилиев  и гл. експерт Боянка Туджарова. Това съобщиха от Общината.\r\n„По програма Региони в растеж в частта „Енергийна ефективност“ има възможност да бъдат санирани още жилищни сгради. Тази възможност е свързана с подаването на  заявления на регистрираните сдружения за блокове и сгради строени не по-късно от 1999 година. Сроковете за подаването на необходимите документи е  до 15 май.  Сградите трябва да не са с повече от 35 обекта“, обясни кметът Вяра Церовска.\r\nТя посочи , че стойността  на този проект е в рамките на 4 500 000 лв. като реално строително монтажните работи /СМР/ са на стойност около 4 млн. лв. \r\n„В тази цифра влиза енергийно обследване, паспортизация на сградите, изготвяне на проекти за да се премине към СМР. За целта съм издала заповед и е изготвен  екип от специалисти към Общината с отговорник инж. Владислав Караилиев, който да разработи критериите, по които да бъдат избрани блоковете , които ще бъдат санирани по тази програма“, коментира кметът. \r\n„Както знаете към момента има 44 договора по Националната програма за енергийната ефективност, по която се санират сгради, тази програма, която е по мярката „Региони в растеж“ е в допълнение“, уточни зам.-кметът инж. Караилиев.  \r\nПо думите му всички хора, които живеят в блокове и жилищни сгради, които са под 35 самостоятелни обекта , биха могли да участват по програмата.\r\n„Надяваме се да има желание и инициатива от перничани. Цялата документация по кандидатстването , както и необходимите протоколи от общите събрания, които трябва да се изпълнят от гражданите са качени на сайта на Община Перник. В рамките на самата програма в края на месеца се предвиждат няколко информационни компании, за да се достигне до максимален брой участници“, заяви Караилев и изрази надежда, че се водят разговори в средата на годината отново да стартира  Националната програма за енергийна ефективност. „Ние  там сме подали 138 блока в Банката за развитие , които чакат договори за финансиране“,каза още Караилиев.", "date": "2018.03.19", "title": "Кметът на Перник Вяра Церовска: В минимум 5 жилищни сгради в града ще изпълнени на мерки за енергийна ефективност по „Енергийна ефективност в административни и жилищни сгради“"}
{"url": "http://www.focus-news.net/news/2018/03/19/2501095/kyustendil-nad-3000-kasa-tsigari-bez-balgarski-aktsizen-banderol-sa-izzeti-pri-proverka-na-lek-avtomobil-v-rayona-na-selo-zhilentsi.html", "text": "Над 3000 къса цигари без български акцизен бандерол са иззети при проверка на лек автомобил, съобщиха от пресцентъра на Областна дирекция на МВР – Кюстендил. Проверката е извършена в района на село Жиленци, в автомобила са открити 162 кутии цигари от различни марки и без бандерол. По случая е започнато досъдебно производство за престъпление против финансовата система, уведомен е дежурен прокурор.", "date": "2018.03.19", "title": "Кюстендил: Над 3000 къса цигари без български акцизен бандерол са иззети при проверка на лек автомобил в района на село Жиленци"}
{"url": "http://www.focus-news.net/news/2018/03/19/2501091/pregled-na-osnovnite-temi-vav-velikotarnovskiya-pechat.html", "text": "„Разследват за безстопанственост болницата във Велико Търново“, е заглавие от областния всекидневник „Янтра Днес”. Градска прокуратура в София разследва за безстопанственост МОБАЛ “Д-р стефан Черкезов“ във В. Търново. Проверки са разпоредени за още 7 стационара, сред които е и “Пирогов“. В тях от 2010 г. Е действал моделът “болница в болница“. Освен това лечебните заведения са на ръба на фалита. Това обяви говорителят на главния прокурор Румяна Арнаудова след проверка на 329 договора в 24 лечебни заведения.\r\n„Събарят незаконните постройки върху главния водопровод в Присово“, е друго заглавие от ежедневника. Незаконните постройки, намиращи се на главния водопровод в района на Присово, ще бъдат премахнати. Това съобщи зам.-кметът проф. Георги Камарашев след приключилата проверка на експерти от Общината и ВиК специалисти по казуса. Проверката стартира след аварията на 10 март, която остави временно В. Търново и 14 населени места без вода. Това стана ясно, че върху главния водопровод се намира луксозен частен имот, какъвто по закон не може да има върху и в сервитута на магистрален водопровод.\r\n„Трабант, пременен като полицейска кола, патрулира по улиците на Велико Търново”, е заглавие от трета страница на ежедневника. „В Дома в Дебелец майки на бебета с увреждания стават ко-терапевти“  четем на страница четири в изданието. На страница пет е поместен материал със заглавие: “Ансамбъл „Българче“ и американецът Едмънд Бек получават наградата „В. Търново“.\r\nНа спортната страница на вестник „Янтра Днес“ четем: „Инфарктна загуба на “Етър-64“ от “Бъки“ с 30:29 в плейофите“.\r\n„Над 50 огнеборци, горски и доброволци гасиха 5 часа пожар край В. Търново“, е заглавие от първа страница на другия областен ежедневник - “Борба“. В продължение на 5 часа в събота вечерта огнеборци, Гражданска защита и доброволци гасиха пожар между квартал „Чолаковци“ във Велико Търново и близкия град Дебелец. Около 18,30 часа на телефон 112 граждани подали сигнал, че гори гориста местност, която се оказала в трудно достъпен район, а пламъците се забелязват от километри. За да потушат пожара, огнеборци и доброволци се наложило да газят над 5-6 километра пеша в гъстите драки, за да стигнат до огнището.Вдигнати по тревога били 20 пожарникари от Велико Търново и Горна Оряховица, горски стражари, а кметицата на Дебелец Снежана Първанова организирала отряд от двадесетина смелчаци с АТВ-та.\r\n„80 автомобила от България, Румъния и Германия дефилираха на деветия „Трабант фест”, е друга тема от ежедневника. Лимузини, кабриолети, пикапи, комбита, полицейски автомобил, телевизионна звезда, детски играчки от прочутата марка събраха очите на търновци. Близо 80 автомобила от цялата страна, от Румъния и Германия участваха в деветия „Трабант фест”. Лъснати до блясък и украсени като за ревю, те дефилираха по главната улица на града за радост на търновци. Сред автомобилите имаше и един трабант, преобразен като джип 4×4 с гребло, за да може да рине сняг. Трабитата, управлявани от гордите си водачи, се събраха първо в парк „Марно поле“, за да се запишат в историята на фестивала.\r\n„Главна прокуратура разследва безстъопанственост в търновската болница по времето на д-р Людмил Гецов“, “Кмет осъди съселянини, нарекъл го “тиквеник“, дава присъденото му обезщетение за селото“, “Ансамбъл “Българче“ и Едмънд Бек са носители на наградата “Велико Търново“ и  “Автомат за поезия е монтиран в парк “Марно поле“, са други заглавия от страниците на всекидневника.\r\n“В Гълъбово вратарят Александров пропусна пред вратата на съперника“, “Сребро за гимнастиците на “Етър-Стил“ ит Пловдив, отиват на финалите в София“ и “Три титли и рекорд за Антъни Иванов от държавното по плуване“ са заглавията от спортната страница на изданието.", "date": "2018.03.19", "title": "Преглед на основните теми във великотърновския печат"}
{"url": "http://www.focus-news.net/news/2018/03/19/2501096/kmetat-na-sofiya-yordanka-fandakova-vsichki-detsa-nezavisimo-ot-tyahnoto-sastoyanie-i-etnicheska-prinadlezhnost-imat-myasto-v-balgarskoto-uchilishte.html", "text": "Всички деца, независимо от тяхното състояние и етническа принадлежност, имат място в българското училище. Това каза кметът на София Йорданка Фандъкова по време на връчването на наградите „Достойните българи“, предаде репортер на Агенция „Фокус“. Тя връчи награда на децата от столичното 125-о училище, които събраха пари за акумулаторна количка за свой съученик с увреждания, така че той да може по-лесно да се придвижва в училище. Тя изказа своите поздравления за всички млади достойни българи. “За мен е изключително приятно, че примерите са в сферата на образованието и културата  - това показва, че всички имаме разбирането, че само чрез образование и култура ние като общество можем да напредваме бързо. Благодаря на правителството и на г-н Борисов, че признаха тези сфери като приоритетни и насочиха повече финанси към тях“, коментира Фандъкова. „Имаме нужда от такива добри примери, за да покажем на обществото, че всички деца, независимо от тяхното състояние или етническа принадлежност, имат място в българското училище. Тези примери не са малко, но те трябва  да бъдат показвани наред с всичко останало, защото примерът заразява. А добрият пример – два пъти повече“, каза още кметът на София.\r\nНа събитието присъстват и редица официални гости, сред които премиерът Бойко Борисов, председателят на парламентарната Комисия по културата и медиите Вежди Рашидов, футболистът Димитър Бербатов, актьорът Любо Нейков, изпълнителят Орлин Павлов и др.\r\nЦветилена СИМЕОНОВА", "date": "2018.03.19", "title": "Кметът на София Йорданка Фандъкова: Всички деца, независимо от тяхното състояние и етническа принадлежност, имат място в българското училище"}
{"url": "http://www.focus-news.net/news/2018/03/19/2501082/premierat-boyko-borisov-okolo-500-hil-leva-shte-dadem-za-porazheniyata-sled-uragana-vav-vratsa.html", "text": "Около 500 хил. лева ще дадем за пораженията след урагана във Враца. Това каза премиерът Бойко Борисов по време на връчването на наградите „Достойните българи“ столицата, предаде репортер на Агенция „Фокус“. Министър-председателят награди с копие на Златния ритон от Панагюрското златно съкровище трима млади програмисти от Враца.\r\n„Искам да благодаря, че сте в България и че сте останали във Враца. Искам да благодаря и на кмета, че е създал тези условия. Днес бяхме на съвещание заради урагана, който беше във Враца, и около 500 хиляди лева в четвъртък ще дадем за пораженията, които има – в училищата, по детските градини, за стълбовете и т.н.“, каза още Борисов.\r\nЦветилена СИМЕОНОВА", "date": "2018.03.19", "title": "Премиерът Бойко Борисов: Около 500 хил. лева ще дадем за пораженията след урагана във Враца"}
{"url": "http://www.focus-news.net/news/2018/03/19/2501093/vuk-yeremich-aleksandar-vuchich-vodi-tayni-pregovori-s-kosovskoto-rakovodstvo-i-s-tazi-tsel-e-na-neobyaveno-poseshtenie-v-nyu-york.html", "text": "Председателят на Сръбската народна партия и бивш министър на външните работи на страната Вук Йеремич заяви, че сръбският президент Александър Вучич води тайни преговори с президента и премиера на Косово Хашим Тачи и Рамуш Харадинай и „се опитва неумело да преметне международната общност“ и „да купи допълнително време за себе си и своите коалиционни партньори“ в Прищина, пише скопското електронно издание „МКД“.\r\n„Тъй като срокът за разрешаване на косовския въпрос изтича в началото на лятото, Вучич сега се нуждае от всичко, което да използва като „смокинова клонка“. Във вторник той беше в Париж на тайна вечеря с Хашим Тачи, а в понеделник (19.03) тайно отпътува за Ню Йорк, за което сръбската общественост не е информирана. Той също така води преговори с Харадинай чрез близък посредник от обкръжението му \", заяви Йеремич пред сръбската телевизия „Фейс“.\r\nБившият външен министър на Сърбия, обясни, че Вучич е предложил на Запада \"гениална идея\" за обмен на южната част на Сърбия за Северно Косово, но тя е била отхвърлена, тъй като отдавна е обещал подписване всеобхватно споразумение между Белград и Прищина, което ще позволи на Косово да се присъедини към ООН.\r\nТой добави още, че Вучич, Тачи и Харадинай \"са замесени от едно и също тесто - с тон гел на главата си\", които заедно забавят решението за Косово.\r\n\"Но, когато разрешат проблема с Косово, те вече няма да бъдат необходими на Запада и се опасяват, че много скоро след това няма да са на свобода. В момента международната общност са й изгодни хора с багаж, като Тачи, Вучич и Харадинай \", увери Йеремич.\r\nТой посочи, че при такива обстоятелства Вучич панически се опитва да достигне до, „каквото и да било\" всеобхватно споразумение, тъй като от шест години \"търгувасъс сръбските интереси в Косово, за да укрепи своята брутална диктаторска власт\" и изпълнява абсолютно всичко, което е било поискано от него, без условия и без албанската страна да изпълни договореното.\r\nПревод и редакция:", "date": "2018.03.19", "title": "Вук Йеремич: Александър Вучич води тайни преговори с косовското ръководство и с тази цел е на необявено посещение в Ню Йорк"}
{"url": "http://www.focus-news.net/news/2018/03/19/2501101/dimitar-rachev-sayuz-na-dunavskite-ovoshtari-ima-izmrazvane-pri-chast-ot-ovoshkite-v-silistrensko-ot-martenskite-studove.html", "text": "Има измръзване при част от овошките в Силистренско от мартенските студове. Това съобщи за Радио „Фокус“-Шумен Димитър Рачев от Съюза на дунавските овощари. Вследствие на отрицателни температури в началото на месеца при отделни сортове от кайсията се наблюдава 50% погиване и около 30-40% поражения при прасковите. Щети се очакват и от замръза от последното денонощие. В региона има доста култури, които са в предцъфтежно и цъфтежно състояние и рискът за цветовете е голям. \r\n„За размера на пораженията от сегашните замръзи ще има яснота след като направим оглед, но щетите ще има, рискът от пълно пропадане при кайсиите и прасковите е много голям“, каза Рачев. Той посочи, че по данни от техни колеги в Сливен прасковите там са пропаднали почти на 100%. „На 24 март в Русе организираме национално овощарско изложение, очакваме тогава да получим по- ясна картина за настоящото състояние на овошките“, каза Рачев. Той посочи, че преди 4 години осмомартенски снеговажел е нанесъл минимални щети по плодните дръвчета. „Надяваме се и сега бедата да е по-малка и да се разминем с минимум поражения“, каза Рачев.\r\nИвелина ИВАНОВА", "date": "2018.03.19", "title": "Димитър Рачев, Съюз на дунавските овощари: Има измръзване при част от овошките в Силистренско от мартенските студове"}
{"url": "http://www.focus-news.net/news/2018/03/19/2501087/tsvetan-tsvetanov-gerb-tryabva-da-prodalzhim-da-polzvame-velikobritaniya-kato-edin-ot-osnovnite-dostavchitsi-na-informatsiya-v-es-po-temata-sigurnost-i-sled-brekzit.html", "text": "Бих искал да попитам ръководството на Европол за Брекзит. Смятам, че по темата „Сигурност“ трябва да направим всичко възможно, за да можем да се възползваме и да продължаваме да ползваме един от основните доставчици на информация за ЕС, а това е Великобритания. Това каза председателят на Комисията по вътрешна сигурност и обществен ред и председател на ПГ на ГЕРБ Цветан Цветанов на откриването на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „В тази посока смятам, че трябваше да има и някои акценти, свързани с многогодишното програмиране за 2019-2021 г., защото не виждам никъде какви са последващите действия от Брекзит. Знам какво е значението и съществения принос, с тази добавена стойност, към по-голямата ефективност на държавите членки и защита на европейската сигурност“, коментира Цветанов. \r\nЛюба АЛЕКСИЕВА", "date": "2018.03.19", "title": "Цветан Цветанов, ГЕРБ: Трябва да продължим да ползваме Великобритания като един от основните доставчици на информация в ЕС по темата „Сигурност“ и след Брекзит"}
{"url": "http://www.focus-news.net/news/2018/03/19/2501098/ministar-valentin-radev-nashite-vazrastni-sagrazhdani-vyarvat-v-mvr-i-reytingat-ni-raste-no-ne-tryabva-da-mislyat-che-nie-shte-iskame-pari-ot-tyah.html", "text": "Нашите възрастни съграждани вярват в МВР и рейтингът ни расте, но не трябва да мислят, че ние ще искаме пари от тях. Това каза министърът на вътрешните работи Валентин Радев по време на връчването на наградите „Достойните българи“, предаде репортер на Агенция „Фокус“. Той награди трима служители на МВР, които през 2017 г. са спасили възрастни хора от това да станат жертва на телефонни измами. „Днес поне ще четем добри новини. Искам да перифразирам фразата „светът е оцелял, защото се е смял“ и да кажа че светът е оцелял, защото има добри и достойни хора като тях. И добрите дела са повече от другите, така че благодаря на хората, които ги правят. Благодаря и на тези, които ги отразяват. Телефонните измами са един бич, който ни тормози от доста време. За това се обръщам към нашите по-възрастни съграждани – постоянно изисквате от МВР, това ни показва, че ни вярвате и рейтингът ни расте, но не вярвайте, че ние искаме пари от вас, защото не го правим“, каза още министър Радев.\r\nЦветилена СИМЕОНОВА", "date": "2018.03.19", "title": "Министър Валентин Радев: Нашите възрастни съграждани вярват в MВР и рейтингът ни расте, но не трябва да мислят, че ние ще искаме пари от тях"}
{"url": "http://www.focus-news.net/news/2018/03/19/2501100/dima-ukalska-obshtina-kyustendil-praznikat-kyustendilska-prolet-e-dalgoochakvanoto-sabitie-ot-zhitelite-i-gostite-na-grada.html", "text": "Празникът „Кюстендилска пролет” е дългоочакваното събитие от жителите и гостите на града. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите й по традиция празникът се отбелязва на 21 март, когато на площад „Велбъжд” се организира официалната част от тържествата. Тази година е предвиден молебен за здраве, след което ще се състои ритуал по предаването на символите на града. Предвидени са концерти, които ще започнат на площада, след което празникът ще се пренесе на двете сцени в лесопарк „Хисарлъка”. Културната програма за седмицата включва откриване на пролетна изложба на децата към школата по рисуване на читалище „Братство”, както и награждаване на отличените участници в Националния конкурс „Пролет върху листа”.\r\nВенцеслав ИЛЧЕВ", "date": "2018.03.19", "title": "Дима Укалска, Община Кюстендил: Празникът „Кюстендилска пролет” е дългоочакваното събитие от жителите и гостите на града"}
{"url": "http://www.focus-news.net/news/2018/03/19/2501089/yavor-govedarov-kmet-na-selo-taran-srutishteto-kray-tikale-otnovo-se-e-aktiviziralo-sled-dazhdovete.html", "text": "Срутището край с. Тикале отново се е активизирало след дъждовете в неделя. Това каза за Радио „Фокус“ – Смолян кметът на село Търън Явор Говедаров. Той поясни, че срутището е активно и непрекъснато падат по малко камъни и кал, но тази вечер са паднали повече. На пътя има дървета и скална маса, които са затрупали дори пътеката, по който хората минават пеша оттам, за да стигнат до Смолян. Говедаров посочи, че около 5.00 часа тази сутрин група от около 10 души от село Търън са разчистили падналите дървета и с фадрома са проправили отново пътека, с ширина около 1 метър, по която хората ежедневно преминават пеша. \r\n„Не можем да спрем хората да минават оттам. Въпреки че има организирани автобуси, които преминават през обходния засега път през Рудозем, пътуването от час и половина е дълго особено за болни хора“, отбеляза Говедаров. Той уточни, че  откакто пътят е затворен заради срутище за щастие не е имало тежък случай, за който да е трябвало да пристигне линейка. „При нужда, близките на болните хора, които трябва да отидат до болницата в Смолян ги карат с автомобилите до срутището, отново преминават пеша през тясната пътека и от другата страна ги взема друга кола, която да ги закара до болницата“, допълни Говедаров. Той каза още, че обходният път през Орешец и Влахово почти е пробит и остава само чакълиране и асфалтиране. „Дано влошаването на времето, което предстои да не забави направата на този обходен път“, изрази надежда кметът на Търън.\r\nНели ГЕРГЬОВСКА", "date": "2018.03.19", "title": "Явор Говедаров, кмет на село Търън: Срутището край Тикале отново се е активизирало след дъждовете"}
{"url": "http://www.focus-news.net/news/2018/03/19/2501103/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Председателят на Сръбската народна партия и бивш министър на външните работи на страната Вук Йеремич заяви, че сръбският президент Александър Вучич води тайни преговори с президента и премиера на Косово Хашим Тачи и Рамуш Харадинай и „се опитва неумело да преметне международната общност“ и „да купи допълнително време за себе си и своите коалиционни партньори“ в Прищина, пише скопското електронно издание „МКД“.\r\n„Тъй като срокът за разрешаване на косовския въпрос изтича в началото на лятото, Вучич сега се нуждае от всичко, което да използва като „смокинова клонка“. Във вторник той беше в Париж на тайна вечеря с Хашим Тачи, а в понеделник (19.03) тайно отпътува за Ню Йорк, за което сръбската общественост не е информирана. Той също така води преговори с Харадинай чрез близък посредник от обкръжението му \", заяви Йеремич пред сръбската телевизия „Фейс“.\r\nБившият външен министър на Сърбия, обясни, че Вучич е предложил на Запада \"гениална идея\" за обмен на южната част на Сърбия за Северно Косово, но тя е била отхвърлена, тъй като отдавна е обещал подписване всеобхватно споразумение между Белград и Прищина, което ще позволи на Косово да се присъедини към ООН.\r\nТой добави още, че Вучич, Тачи и Харадинай \"са замесени от едно и също тесто - с тон гел на главата си\", които заедно забавят решението за Косово.\r\n\"Но, когато разрешат проблема с Косово, те вече няма да бъдат необходими на Запада и се опасяват, че много скоро след това няма да са на свобода. В момента международната общност са й изгодни хора с багаж, като Тачи, Вучич и Харадинай \", увери Йеремич.\r\nТой посочи, че при такива обстоятелства Вучич панически се опитва да достигне до, „каквото и да било\" всеобхватно споразумение, тъй като от шест години \"търгувасъс сръбските интереси в Косово, за да укрепи своята брутална диктаторска власт\" и изпълнява абсолютно всичко, което е било поискано от него, без условия и без албанската страна да изпълни договореното.\r\n***За втори път в разстояние на два месеца, министърът на външните работи на Гърция Никос Коцияс получи писмо с куршум – явна заплаха за живота му, пише електронното издание на гръцкото вестник Protothema, като се позовава на информация от местен ежедневник.\r\nВестник „Та Неа“ съобщи, че в писмото Коцияс е обвинен, че продава гръцката история, съгласявайки се на компромисно име, в което се съдържа термина „Македония“, в рамките на спора със Скопие.\r\nПисмото е пристигнало в министерството в началото на миналата седмица,а патронът е подобен на тези, които се използват от оръжията на противовъздушната отбрана, като „Та Неа“ уточнява, че в момента случаят се разследва от полицията и военни експерти.\r\nProtothema припомня, че в началото на февруари Коцияс получи първото писмо със заплахи за живота му, в което пишеше: „Има три куршума за теб“.\r\n***Председателят на Съвета на министрите на Босна и Херцеговина (БиХ) Денис Звиздич се е срещнал в края на миналата седмица с британския министър по европейските и американските въпроси Алън Дънкан в Сараево, като домакинът е изразил благодарността си за подкрепата на Лондон и готовността на Великобритания да подкрепи БиХ и другите страни от Западните Балкани по пътя им към Европейския съюз, пише електронното издание Sarajevo Times.\r\nЗвиздич е изразил задоволството си от двустранните отношения и е поискал задълбочаването им чрез разширяване на икономическото сътрудничество и по-специално – обмен на знания и технологии и увеличаване на британските инвестиции в БиХ.\r\nМинистър Дънкан е посочил, че в последно време БиХ е успяла да осъществи множество позитивни реформи, които трябва да продължат, за да може Сараево да продължи пътя си към интеграция в НАТО и ЕС. Той е заявил, че Великобритания ще запази интереса си към региона на Западните Балкани и ще подкрепи регионалното сътрудничество, стабилността и икономико-социалните реформи в страните от района.\r\n***Техническият диалог между Белград и Прищина продължава в Брюксел в понеделник, пише базираното в Прищина албанско електронно издание Gazeta Express.\r\nОсновна тема на разговорите ще бъде основаването на Общност на сръбските общини в северната част на Косово, както и  енергетиката, мостът в Косовска Митровица, свободата на придвижване и др.\r\nНовият кръг на техническите преговори трябва да продължи до 21 март, съобщава изданието, като припомня, че последният кръг от техническия диалог под егидата на Европейския съюз се проведе през февруари след близо едногодишно прекъсване. Косовската делегация е оглавена от политическия съветник на премиера Рамуш Харадинай – Авни Арифи, а сръбската – от ръководителят на Канцеларията към сръбското президентство за Косово и Метохия Марко Джурич.\r\n***Турция е изпълнила задълженията си по сключената през 2016-а година сделка с Европейския съюз за ограничаване на мигрантския поток към Европа, заявиха от турското Министерство по европейските въпроси по случай втората годишнина от подписването на споразумението, пише турското издание Hurryiet.\r\nОт министерството съобщиха още, че благодарение на договорът е намаляла не само миграцията, но и чрез предоставените сигурни и легални пътища за тях, е намалял рязко броят на загиналите имигранти, опитващите се да достигнат до Европа.\r\n„Благодарение на споразумението от 18 март, средната бройка на нелегални преминавания на границата е спаднала от 7 хиляди (през октомври 2015 година) до около 43“, се казва в съобщението.\r\n„Турция изпълни задълженията си точка по точка“ по договора, „но, за съжаление, ЕС не изпълни всичките си задължения“, добавят от турското европейско ведомство. „Продължаваме да чакаме ЕС да активира Схемата за доброволно хуманитарно приемане, което ще предостави легални начини за пътуване на сирийските мигранти“.\r\nЩо се касае до преговорите за присъединяване към ЕС, в заявлението се посочва, че Турция „очаква от Брюксел конкретни стъпки в преговорния процес, визовата либерализация за турските граждани и обновяването на Митническия съюз“.\r\nHurryiet припомня, че според сделката от март 2016 година, Турция се съгласи да предприеме мерки срещу нелегалните мигранти и бежанците, които отплаваха от нейните брегове към Гърция, в замяна на финансова помощ. На 14 март Съюза отпусна поредни 3 милиарда евро за бежанците в Турция, които са втория транш по споразумението.", "date": "2018.03.19", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/03/19/2501104/dobrich-ofitsialna-tseremoniya-po-polagane-na-parva-kopka-po-proekt-za-rekonstruktsiya-i-razshirenie-na-prechistvatelnata-stantsiya-za-otpadachni-vodi-v-grada-shte-se-provede-na-21-mart.html", "text": "Община Добрич организира официална церемония „Първа копка“ на Пречиствателна станция за отпадъчни води - град Добрич,  по проект „Интегриран проект за подобряване на водния сектор в град Добрич – Фаза 1“. Това съобщиха от пресцентъра на Общината. Събитието ще се състои на 21 март 2018 г., от 13.00 часа на територията на ПСОВ.\r\nВ рамките на проекта ще се извърши реконструкция и разширение на Пречиствателна станция за отпадъчни води (ПСОВ)- град Добрич, която се намира в землището на с. Врачанци, община Добричка. Станцията е построена и въведена в експлоатация  през 1986 г. и досега не е била реконструирана. Стойността на дейностите по проекта е 31 913 683,42 лв.", "date": "2018.03.19", "title": "Добрич: Официална церемония по полагане на първа копка по проект за реконструкция и разширение на пречиствателната станция за отпадъчни води в града ще се проведе на 21 март"}
{"url": "http://www.focus-news.net/news/2018/03/19/2501106/polk-dots-vladimir-vasilev-e-noviyat-zamestnik-nachalnik-na-vma-po-diagnostichno-lechebnata-deynost.html", "text": "Полк. доц. Владимир Василев, д.м. е новият заместник-началник на ВМА по диагностично-лечебната дейност. Това съобщиха от пресцентъра на лечебното заведение. В изпълнение на заповед на министъра на отбраната той е назначен и за заместник главен лекар на Въоръжените сили на Република България. \r\nДоц. Владимир Василев, който е и началник на Катедра „Пластична хирургия и дерматология”, бе представен по време на годишния отчет на ръководството на ВМА и подчинените ѝ структури.\r\n„Пожелавам Ви успешна работа, защото това е един много труден ресор, който изисква изключително много знания, умения и бързо съобразяване в конкретната ситуация“, коментира началникът на ВМА бригаден генерал професор д-р Венцислав Мутафчийски, д.м.н., FACS.\r\nПо време на срещата ръководствата на болниците, част от структурата на ВМА, представиха отчет за дейността си за периода от май-декември 2017 година.\r\nПроф. Мутафчийски отчете повишаване броя на амбулаторните прегледи, преминалите пациенти през стационара, броя на оперираните болни и значимо повишение в извършените операции. По отношение на заетостта на леглата във ВМА-София той даде пример от преди време, когато е отчетена почти стопроцентова заетост - 99,6%, което означава само едно свободно легло.\r\nВсички тези числа показват качеството на работа на даденото лечебно заведение и ние вървим в правилната посока, отчете още бригаден генерал професор Мутафчийски.\r\nТой отдели специално внимание на факта, че ВМА е структура, създадена да обслужва Българската армия, преминалите през нея и нейните подразделения и т.н. \r\n„Вие сте огромният потенциал за развитие на ВМА“, обърна се професор Мутафчийски към представителите на периферните болници, изтъквайки че всеки един военнослужещ, независимо в коя част на страната се намира, има правото на еднаква качествена помощ, както във ВМА-София.", "date": "2018.03.19", "title": "Полк. доц. Владимир Василев е новият заместник-началник на ВМА по диагностично-лечебната дейност"}
{"url": "http://www.focus-news.net/news/2018/03/19/2501090/rob-ueynrayt-evropol-ima-interes-da-se-sazdade-neobhodimiyat-instrumentarium-za-prodalzhavane-na-sashtestvuvashtite-vrazki-i-sled-brekzit.html", "text": "Европол има интерес да се създаде необходимият инструментариум за продължаване на съществуващите връзки и след Брекзит. Това каза изпълнителният директор на Европол Роб Уейнрайт на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „Мога да изкажа личното си съжаление по отношение на Брекзит, защото това ще бъде първият и единствен британец, който заема длъжността директор на Европол. Г-н Цветанов е абсолютно прав – всички ние би трябвало да положим необходимите усилия и да проявяваме интерес към преговорите, така че в крайна сметка сигурността да не страда в бъдеще. Но измеренията, в които работим са международни. През последните 30 години постигнахме много и трябва да се гордеем с резултатите от работата си“, коментира той. Уейнрайт подчерта, че са създали най-добре развитата и сближена организация за обмен на информация. \r\n„Трябва да сме горди с резултатите от работата си. Сега средата, в която работим е с много по-добра оперативна съвместимост и не бихме искали тя да бъде фрагментирана. Най-добре е тези, които участват официално в преговорите, да осигурят такова споразумение. Европол има интерес да се създаде необходимия инструментариум, така че връзките, които вече съществуват в Европа, да продължат да се използват и в бъдеще след Брекзит“, каза още той. \r\nЛюба АЛЕКСИЕВА", "date": "2018.03.19", "title": "Роб Уейнрайт: Европол има интерес да се създаде необходимият инструментариум за продължаване на съществуващите връзки и след Брекзит"}
{"url": "http://www.focus-news.net/news/2018/03/19/2501107/kanal-5makedoniya-ohrid-presmyata-shtetite-prichineni-ot-valnite-i-silniya-vyatar.html", "text": "Общинските власти и Кризисния център в Охрид пресмятат щетите, причинени от вятъра и езерните вълни в събота и неделя, предава скопската телевизия „Канал 5“.\r\nДесет трактора и три товарни автомобила са изпратени от общинската фирма за чистота за почистване на крайбрежните улици от наноси.\r\nНаводнени са много заведения и частни сгради, има пострадали автомобили.\r\nПревод и редакция: Василена Йорданова", "date": "2018.03.19", "title": "„Канал 5“(Македония): Охрид пресмята щетите, причинени от вълните и силния вятър"}
{"url": "http://www.focus-news.net/news/2018/03/19/2501102/tv21-makedoniya-ohridskoto-ezero-se-ukroti-sled-kato-unishtozhi-golyama-chast-ot-inventara-na-kraybrezhnite-zavedeniya-i-chast-ot-patnata-nastilka.html", "text": "Охридското езеро се укроти след като унищожи голяма част от инвентара на крайбрежните заведения и част от пътната настилка, предава скопската телевизия „ТВ21“.\r\nНай-засегнати се главният площад, крайбрежните улици и намиращите се по тях десетки ресторанти и кафенета. Унищожен е „Мостът на желанията“, като една част от него е потънала, а друга продължава да се носи по повърхността на езерото.\r\nСпоред местните власти нанесените щети все още не са уточнени, но по най-груба преценка са големи както за общината, така и за частните собственици, част от които нямат необходимите застраховки.\r\nПревод и редакция: Василена Йорданова", "date": "2018.03.19", "title": "„ТВ21“ (Македония): Охридското езеро се укроти, след като унищожи голяма част от инвентара на крайбрежните заведения и част от пътната настилка"}
{"url": "http://www.focus-news.net/news/2018/03/19/2501105/kyustendil-vremenno-dvizhenieto-po-patya-kocherinovo-rila-v-chertite-na-gr-kocherinovo-se-osashtestvyava-v-edna-lenta-poradi-izkopni-raboti-vsledstvie-na-vik-avariya.html", "text": "Временно движението по път III-107 Кочериново-Рила в чертите на гр. Кочериново се осъществява в една лента поради изкопни работи вследствие на авария на ВиК мрежата. Това съобщиха от Агенция „Пътна инфраструктура“", "date": "2018.03.19", "title": "Кюстендил: Временно движението по пътя Кочериново-Рила в чертите на гр. Кочериново се осъществява в една лента поради изкопни работи вследствие на ВиК авария"}
{"url": "http://www.focus-news.net/news/2018/03/19/2501108/veliko-tarnovo-studenti-ot-chetiri-kontinenta-izuchavashti-turizam-shte-se-sreshtnat-s-kmeta-daniel-panov.html", "text": "В 15.30 часа в ритуалната зала на Община Велико Търново група студенти от четири континента, изучаващи туризъм, ще се срещнат с кмета Даниел Панов. Това съобщиха от пресцентъра на Община Велико Търново. Студентите са от България, САЩ, Виетнам, Тайланд, Индия, Великобритания, Китай, Гърция, Русия и Йордания. Срещата е част от работно пътуване на младите хора и е инициирана от Висше училище по мениджмънт - Варна.", "date": "2018.03.19", "title": "Велико Търново: Студенти от четири континента, изучаващи туризъм, ще се срещнат с кмета Даниел Панов"}
{"url": "http://www.focus-news.net/news/2018/03/19/2501109/silistra-86-godishna-zhena-ot-selo-shumentsi-e-stanala-zhertav-na-telefonna-izmama-za-4400-lv.html", "text": "86-годишна жена от село Шуменци е станала жертав на телефонна измама. Това съобщиха от ОДМВР-Силистра. На 15 март тя се доверила на телефонно обаждане от мним полицай и приела да участва в акция по залавяне на телефонни измамници. Съгласно получените указания, жената поставила в найлонов плик сумата от 4400 лв. и го окачила от външната страна на портата си. Едва на следващия ден разбрала, че е измамена и подала сигнал в полицията. По случая е образувано досъдебно производство. От полицията отново призовават да не се едават пари на непознати. Не съществува практика полицията да иска пари от гражданите за изпълнение на служебните си задачи.", "date": "2018.03.19", "title": "Силистра: 86-годишна жена от село Шуменци е станала жертав на телефонна измама за 4400 лв."}
{"url": "http://www.focus-news.net/news/2018/03/19/2501110/veliko-tarnovo-27-godishen-mazh-e-zadarzhan-v-moment-na-proizvodstvo-na-narkotichni-veshtestva-v-dolna-oryahovitsa.html", "text": "27-годишен мъж е задържан в момент на производство на наркотични вещества в Долна Оряховица, съобщиха от Областна дирекция на МВР – Велико Търново. При провеждане на специализирана полицейска операция за противодействие разпространението на наркотични вещества е извършена проверка в жилище в Долна Оряховица, обитавано от Л. С., известен на полицията и осъждан. Установено е, че в момента на проверката мъжът е достигнал крайната фаза в производството на пико. В жилището са намерени и иззети множество бутилки с течност, кутия, съдържаща натриева основа, газов котлон, везна, специализиран учебник и други вещи, имащи отношения към престъпната дейност на Л. С. Той е задържан с полицейска мярка за 24 часа. По случая е започнато досъдебно производство. Процесуално следствените действия  се осъществяват под наблюдението на Окръжна прокуратура – Велико Търново.", "date": "2018.03.19", "title": "Велико Търново: 27-годишен мъж е задържан в момент на производство на наркотични вещества в Долна Оряховица"}
{"url": "http://www.focus-news.net/news/2018/03/19/2501112/sport-huan-martin-del-potro-specheli-mastarsa-v-indian-uels-s-pobeda-nad-rodzhar-federer-na-finala.html", "text": "Хуан Мартин дел Потро нанесе първата загуба на световния номер едно Роджър Федерер през 2018-а година на финала на турнира от сериите „Мастърс“ в Индиън Уелс, който спечели с 2:1 сета (6:4, 6:7, 7:6 в отделните части) и взе първото си отличие от веригата в кариерата си. За удоволствие на многобройната публика, мачът продължи 2 часа и 42 минути и бе изпълнен с драма, обрати и тенис на високо ниво. Това е победа номер 400 в кариерата на дел Потро и седми успех от 19 двубоя с Федерер.", "date": "2018.03.19", "title": "Спорт: Хуан Мартин дел Потро спечели „Мастърса“ в Индиън Уелс с победа над Роджър Федерер на финала"}
{"url": "http://www.focus-news.net/news/2018/03/19/2501115/pazardzhik-nivoto-na-reka-maritsa-pri-grada-se-e-povishilo-s-20-sm-prez-poslednoto-denonoshtie.html", "text": "Увеличение в нивата на някои от големите реки се отчита в Пазарджишки регион през последното денонощие, сочи справка на сайта на Националния институт по метеорология и хидрология. В резултат на валежите от дъжд нивото на река Марица при град Пазарджик се е повишило с 20 см. При Белово нивото на Марица е с 5 см по-високо. Река Чепинска при Велинград е повишила нивото си с 10 см. При нивото на река Тополница при село Поибрене също се отчита повишение с 4 см.", "date": "2018.03.19", "title": "Пазарджик: Нивото на река Марица при града се е повишило с 20 см през последното денонощие"}
{"url": "http://www.focus-news.net/news/2018/03/19/2501114/ministar-kiril-ananiev-donorstvoto-e-vissh-akt-na-chovekolyubie-i-tryabva-da-povishim-kulturata-na-balgarina-v-tazi-oblast.html", "text": "Донорството е висш акт на човеколюбие и трябва да повишим културата на българина в тази област. Това каза министърът на здравеопазването Кирил Ананиев по време на връчването на наградите „Достойните българи“, предаде репортер на Агенция „Фокус“. Ананиев връчи награда на две лекарки от МБАЛ във Велико Търново, които през 2017 г. организираха успешна кампания за повече информираност на гражданите относно донорството.\r\n„Истински съм щастлив, че между достойните българи има и две достойни жени, две докторки от нашата Многопрофилна болница за активно лечение (МБАЛ) във Велико Търново. Използвам случая да им благодаря, че поставихме днес на тази церемония една много важна тема – темата за донорството. Донорството означава даряване на живот – когато един човек няма надежда, той може да даде надежда на много други хора. Донорството е висш акт на човеколюбие, а трансплантацията – това последно чудо на медицината, дава възможност на хиляди хора за живот“, каза здравният министър.\r\nТой уточни, че около 1200 души чакат в момента своите спасители. „Нека да благодарим за кампанията, която направиха д-р Маринова и д-р Лъчезарова, нека да увеличаваме културата на българина в областта на донорството и нека да имат те много последователи, които да правят добро за живота и здравето на българските граждани“, каза още министър Ананиев.\r\nЦветилена СИМЕОНОВА", "date": "2018.03.19", "title": "Министър Кирил Ананиев: Донорството е висш акт на човеколюбие и трябва да повишим културата на българина в тази област"}
{"url": "http://www.focus-news.net/news/2018/03/19/2501113/plovdiv-otlozhiha-s-1-sedmitsa-deloto-sreshtu-sreshtu-18-godishnata-mayka-udushila-bebeto-si-v-stamboliyski.html", "text": "Отложиха със седмица делото срещу срещу 18-годишната майка Гергана Благоева, удушила бебето си в Стамболийски, предаде репортер на Радио „Фокус“ – Пловдив. Състав на Окръжния съд не даде ход на делото, тъй като бащата на убитото дете, който се явява като частен обвинител, не е бил редовно призован. По закон призовката трябва да се получи най-рано седмица преди заседанието, за което лицето е призовано, като в противен случай призоваването се счита за нередовно. Разпоредителното заседание ще се състои през следващата седмица, като тогава ще стане ясно дали делото ще се гледа по бързата процедура или по общ ред. За престъплението, в което Гергана е обвинена, законът предвижда от 20 години до доживотен затвор без право на помилване, защото жертвата е малолетна, а деянието е извършено с изключителна жестокост.\r\nТони МИХАЙЛОВ", "date": "2018.03.19", "title": "Пловдив:  Отложиха с 1 седмица делото срещу срещу 18-годишната майка, удушила бебето си в Стамболийски"}
{"url": "http://www.focus-news.net/news/2018/03/19/2501118/aktualizatsiya-na-programata-za-kachestvoto-na-atmosferniya-vazduh-shte-bade-podlozhena-na-obshtestveno-obsazhdane-v-blagoevgrad.html", "text": "На обществено обсъждане ще бъде представен проект на програма „Актуализация на програмата за качеството на атмосферния въздух на територията на Община Благоевград“. Това съобщиха от пресцентъра на Община Благоевград. \r\nСрещата е насрочена за 27 март 2018 година. По време на обсъждането ще бъде представена програмата, която ще бъде качена на сайта на Община Благоевград, в раздел „Околна среда“, подкатегория „Планове и програми“ , за да бъде достъпна до всеки гражданин. \r\nПроектът се финансира по ОП „Околна среда 2014-2020 г.“ , по приоритетна ос 5 „Подобряване качеството на атмосферния въздух“. Срокът за изпълнение на проекта е 13 месеца, като началото бе поставено на 14 юни 2017 г. Общата стойност на проекта е 98 140,00 лв., от тях финансирането от Кохезионния фонд на ЕС е 83 419,00 лв., представляващи 85% от БФП и национално съфинансиране в размер на 14 721,00 лв., представляващи 15% от БФП “. \r\nОсновната цел е да се актуализира съществуващата Програма за намаляване на вредни емисии в атмосферния въздух на фини прахови частици и полициклични ароматни въглеводороди на територията на Община Благоевград чрез изготвянето на комплексна програма за достигане на установените норми на замърсителите – фини прахови частици и полициклични ароматни въглеводороди. Специфичната цел на проектното предложение е намаляване замърсяването на атмосферния въздух чрез понижаване на количествата на ФПЧ10 и ПАВ. \r\nМерките, които се предвижда да бъдат взети на местно ниво,  са свързани с газифициране на битовия сектор – поетапно увеличаване броя на домакинствата отопляващи се с газ от централен източник. Също така подмяна на стационарни индивидуални и многофамилни домакински горивни устройства на твърдо гориво, поставяне на филтри за ФПЧ10 на комините на горивни инсталации на твърдо гориво. Предвижда се обновяване на автобусите от градския транспорт, с автобуси, отговарящи най-малко на стандарт за вредни емисии ЕВРО 5, автобуси на газ и/или електро- и хибридни автобуси. Сред мерките са включени и въвеждане на зони с ниски емисии, редовно измиване на основните пътни артерии, благоустройство на крайпътните и междублокови пространства, озеленяване на свободните площи, поддържане в добро състояние на пътната настилка, контрол на строителните дейности на територията на общината.", "date": "2018.03.19", "title": "Актуализация на програмата за качеството на атмосферния въздух ще бъде подложена на обществено обсъждане в Благоевград"}
{"url": "http://www.focus-news.net/news/2018/03/19/2501097/gazeta-express-tehnicheskiyat-dialog-belgrad-prishtina-prodalzhava-v-ponedelnik-v-bryuksel.html", "text": "Техническият диалог между Белград и Прищина продължава в Брюксел в понеделник, пише базираното в Прищина албанско електронно издание Gazeta Express.\r\nОсновна тема на разговорите ще бъде основаването на Общност на сръбските общини в северната част на Косово, както и  енергетиката, мостът в Косовска Митровица, свободата на придвижване и др.\r\nНовият кръг на техническите преговори трябва да продължи до 21 март, съобщава изданието, като припомня, че последният кръг от техническия диалог под егидата на Европейския съюз се проведе през февруари след близо едногодишно прекъсване. Косовската делегация е оглавена от политическия съветник на премиера Рамуш Харадинай – Авни Арифи, а сръбската – от ръководителят на Канцеларията към сръбското президентство за Косово и Метохия Марко Джурич.\r\nПревод и редакция:", "date": "2018.03.19", "title": "Gazeta Express: Техническият диалог Белград – Прищина продължава в понеделник в Брюксел"}
{"url": "http://www.focus-news.net/news/2018/03/19/2501117/biser-mihaylov-oblasten-upravitel-na-blagoevgrad-nyamame-polucheni-signali-za-padnali-darveta-v-oblastta-prez-pochivnite-dni-vapreki-silniyat-vyatar.html", "text": "Нямаме получени сигнали в областният съвет по сигурност за паднали дървета в Област Благоевград. Това каза за Радио „Фокус“ – Пирин Бисер Михайлов, областен управител на Благоевград.  По думите му въпреки силният вятър през изминалите почивни дни в региона обстановката е била спокойна.  „Нямаме регистрирани села, който да са останали без електричество през изминалите денонощия“, допълни той.„Фокус“ припомня:\r\nПрез вчерашния ден в Област Благоевград бе обявен оранжев код за силен вятър и обилен дъжд. В събота в региона също имаше въведени код, този път жълт, отново за силен вятър.\r\nКристина МИТКОВА", "date": "2018.03.19", "title": "Бисер Михайлов, областен управител на Благоевград: Нямаме получени сигнали за паднали дървета в областта през почивните дни, въпреки силният вятър"}
{"url": "http://www.focus-news.net/news/2018/03/19/2501116/vanshniyat-ministar-na-germaniya-rusiya-shte-prodalzhi-da-e-truden-partnyor-za-evropa.html", "text": "Русия ще продължи да е труден партньор, заяви новият министър на външните работи на Германия Хайко Маас, в реакция за преизбирането на Владимир Путин за президент на Русия на изборите в неделя, чиято честност бе поставена под въпрос от германския политик, предава Reuters.\r\nСпоред думите на Маас, Европейският съюз трябва да продължи диалога с Кремъл въпреки множеството проблеми. „Резултатът от изборите в Русия не е изненадващ, имайки предвид обстоятелствата около изборите. Не можем да говорим за честна политическа борба във всички отношения, както ние я разбираме“, заяви той пред репортерите при пристигането си на срещата на външните министри от страните-членки на ЕС в Брюксел.\r\n„Русия ще продължи да бъде труден партньор. Но Русия също ще бъде нужна за разрешаването на големите международни конфликти, така че ние искаме да продължим диалога“, заключи Маас.\r\nПревод и редакция:", "date": "2018.03.19", "title": "Външният министър на Германия: Русия ще продължи да е труден партньор за Европа"}
{"url": "http://www.focus-news.net/news/2018/03/19/2501121/vanshniyat-ministar-na-ukrayna-es-tryabva-da-predprieme-deystviya-sreshtu-lobista-na-putin-gerhard-shryoder.html", "text": "Министърът на външните работи на Украйна Павел Климкин призова Европейския съюз да въведе санкции срещу бившия германски канцлер Герхард Шрьодер заради поддръжката му за проекти, в които участва Русия. Той заяви това в интервю пред немското издание Bild, публикувано в понеделник, предава ТАСС.\r\n„Важно е санкциите да не са насочени само към членове на руското правителство и държавните компании, но и срещу тези, които участват в задграничните проекти на Москва“, обясни Климкин.\r\n„Герхард Шрьодер е един от най-изтъкнатите лобисти (на руския президент Владимир) Путин по целия свят. Затова е важно да се разгледа въпросът, какви действия може да предприеме ЕС“, смята той.\r\nТАСС припомня, че Герхард Шрьодер заемаше канцлерския пост в Германия от 1998 до 2005 година. След оттеглянето си от политиката той се занимава с обществена дейност и бизнес. Конкретно, той е председател на Съвета на директорите на руския петролен гигант „Роснефть“ и председател на съвета на акционерите на компанията Nord Stream AG – собственик и оператор на газопровода „Северен поток“, доставящ газ директно от Русия в Германия.\r\nПревод и редакция:", "date": "2018.03.19", "title": "Външният министър на Украйна: ЕС трябва да предприеме действия срещу лобиста на Путин Герхард Шрьодер"}
{"url": "http://www.focus-news.net/news/2018/03/19/2501120/narodniyat-predstavitel-ot-bsp-za-balgariya-nikolay-tsonkov-i-obshtinskiyat-savetnik-ivan-takov-shte-provedat-priemna-za-grazhdani-na-20-mart.html", "text": "На 20 март, от 15.00 до 17.00 часа, народният представител от „БСП за България“Николай Цонков и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП София.\r\nЖелаещите може да се запишат предварително на телефон 02/987 20 86.", "date": "2018.03.19", "title": "Народният представител от „БСП за България“ Николай Цонков и общинският съветник Иван Таков ще проведат приемна за граждани на 20 март"}
{"url": "http://www.focus-news.net/news/2018/03/19/2501119/preskonferentsiya-na-evropeyskiya-komisar-po-transporta-violeta-bults-po-povod-rezultatite-ot-poseshtenieto-y-v-balgariya-shte-se-provede-na-20-mart.html", "text": "Пресконференция на европейския комисар отговарящ за транспорта Виолета Булц по повод резултатите от посещението й в България ще се проведе на 20 март (вторник), от 15:50 ч. в конферентната зала в Дома на Европа, ул. Г. С. Раковски № 124. Това съобщиха от Представителството на ЕК в България. \r\nДнес и утре комисар Булц участва в министерска среща на високо ниво на тема \"Мултимодален транспорт за Европа\", в която ще се включат министрите на транспорта на ЕС. Темата е част от инициативата на ЕК 2018 година да бъде обявена за \"година на мултимодалния транспорт\".", "date": "2018.03.19", "title": "Пресконференция на европейския комисар по транспорта Виолета Булц по повод резултатите от посещението й в България ще се проведе на 20 март"}
{"url": "http://www.focus-news.net/news/2018/03/19/2501125/pernik-obshtinata-zapochva-zapalvane-na-dupkite-po-vsichki-tsentralni-ulitsi-v-grada.html", "text": "Община Перник започва запълване на дупките по всички централни улици в Перник, заяви кметът Вяра Церовска, съобщиха от пресцентъра на Общината. „В момента се изготвя и един списък на улиците, на които трябва да се направи подсушаване. Много бих желала да се отделят повече средства, с които да се подобри инфраструктурата на кварталите в Перник, но за съжаление финансовото състояние не позволява“, коментира кметът. \"При тези задължения, които има Общината и това, което ни е наложено всеки ден от плащанията, които правим да отделяме по 20 % на НАП, е много трудно\", посочи Церовска и уточни, че тези суми са натрупани за периода 2009-2014 година и са в размер на 3 500 000 лв. Тя обясни, че облигационният заем в размер на 6 млн. лв, който иска да вземе Община Перник е, за да се върнат част от задълженията. Като пример тя даде Община Ямбол, която тегли 17 млн лева, за да направи благоустройство и подобри уличната мрежа. \r\n„Въпреки това  ще направим всичко възможно с наличните средства да направим каквото е по силите ни. Започваме запълване на дупките по улиците, където има най-активен обществен транспорт – „Софийско шосе“ Благой Гебрев“, „Рашо Димитров“, допълни кметът.", "date": "2018.03.19", "title": "Перник: Общината започва запълване на дупките по всички централни улици в града"}
{"url": "http://www.focus-news.net/news/2018/03/19/2501126/blagoevgrad-normalno-se-osashtestvyava-preminavaneto-na-leki-i-tovarni-avtomobili-prez-gkpp-kulata.html", "text": "Нормално се осъществява преминаването на леки и товарни автомобили през ГКПП „Кулата“. Това съобщиха за Радио „Фокус“ – Пирин от „Гранична полиция“. Без проблеми се извършва и движението на моторни превозни средства през ГКПП „Илинден“, както и през останалите пунктове на българо-гръцката граница движението също се осъществява нормално. Обичайно натоварени са и пунктовете по българо-македонската граница.\r\nЛивия НИНОВА", "date": "2018.03.19", "title": "Благоевград: Нормално се осъществява преминаването на леки и товарни автомобили през ГКПП „Кулата“"}
{"url": "http://www.focus-news.net/news/2018/03/19/2501124/predsedatelyat-na-narodnoto-sabranie-tsveta-karayancheva-kato-parlamentaristi-tryabva-da-sadeystvame-maksimalno-na-balgarskata-armiya-i-da-pravim-dobri-zakoni.html", "text": "Като парламентаристи трябва да съдействаме максимално на Българската армия. Това каза пред журналисти в Пловдив председателят на Народното събрание Цвета Караянчева, която присъства за честването на 75-та годишнина от сформирането на Парашутната дружина и създаването на българските Сили за Специални операции, предаде репортер на Радио „Фокус”-Пловдив. „Трябва да направим добри закони, с които те да се чувстват спокойни, за да охраняват още по-добре територията на Република България. Знаете, че те участват и в мисии”, каза още Карянчева. По думите й днешното събитие е голямо и тя много се вълнува затова.\r\nПо повод коремното превъртане на президента Румен Радев преди седмица в същото поделение Караянчева коментира, че няма лошо политиците да спортуват, тъй като те трябва да са здрави, за да си изпълняват добре задълженията. „Ние като парламентаристи гледаме да работим максимално активно, за да сме полезни на българските граждани и тези, които са ни избрали”, добави Караянчева.\r\nЦвета Караянчева прие тържествения строй на Специалните сили. След това митрополит Николай отслужи заупокойна молитва в памет на загиналите военни парашутисти и бяха поднесени цветя и венци пред паметната плоча и параклиса в поделението.\r\nПредседателят на Народното събрание Цвета Караянчева и министърът на отбраната Красимир Каракачанов, заедно с бригаден генерал Явор Матеев, откриха Тактически оперативен център и крило за настаняване.\r\nЧестването продължава в зала „България“ на Международен панаир – Пловдив.\r\nЦветана ТОНЧЕВА", "date": "2018.03.19", "title": "Председателят на Народното събрание Цвета Караянчева: Като парламентаристи трябва да съдействаме максимално на Българската армия и да правим добри закони"}
{"url": "http://www.focus-news.net/news/2018/03/19/2501099/vidin-bedstvenoto-polozhenie-v-selo-inovo-e-otmeneno.html", "text": "От 16:00 ч. на 18 март 2018 година, със заповед на кмета на Община Видин е отменено бедственото положение за част от територията на Общината - кметство Иново и землището му, поради отпадане на обстоятелствата, послужили като основание за обявяването и изтекъл срок. Това съобщиха от пресцентъра на Община Видин.\r\nЗаповедта е сведена до знанието на всички длъжностни лица и членове на щаба за изпълнение на Общинския план за защита при бедствия на територията на Общината.\r\nБедственото положение бе въведено във връзка с провеждането на аварийно-възстановителни работи за ограничаване на последствията от скъсана дига в района на село Иново, вследствие на усложнена хидрометеорологична обстановка.", "date": "2018.03.19", "title": "Видин: Бедственото положение в село Иново е отменено"}
{"url": "http://www.focus-news.net/news/2018/03/19/2501123/makedoniya-prodalzhavat-protestite-i-naprezhenieto-sreshtu-zakona-za-upotrebata-na-ezitsite-obzor.html", "text": "Протестите и напрежението в Македония срещу Закона за употребата на езиците, който узаконява двуезичността на държавата продължават не само в Скопие, но и в част от по-големите градове. Това констатират повечето от македонските медии, за които темата продължава да бъде водеща през последните дни.Телевизия „ТВ21“ съобщава за протести в Скопие и Битоля, като пред парламента в столицата е говорил Филип Петровски, бивш директор на Държавните архиви по време на управлението на ВМРО-ДПМНЕ. Според опозиционния активист „с приемането на Закона за езиците Македония окончателно губи характера си се превръща в трета албанска държава на Балканите.“\r\nВ друг репортаж „ТВ21“ информира за пореден протест пред дома на депутата от управляващата СДСМ, Фросина Ременски в Скопие, въпреки осигурената му полицейска охрана. Телевизията цитира поста на Ременски в социалните мрежи, в който тя обвинява местната организация на ВМРО-ДПМНЕ за организирането на протестите, наричайки протестиращите „упорити гробари на бъдещето на страната“ и заявява, че ще потърси защита в правосъдието.Телевизия „Канал 5“ цитира мнението на лидера на Демократичния съюз и бивш министър на вътрешните работи, Павле Траянов, който споделя експертното мнение на юристите, че „законът най-напред е трябвало да бъде изпратен на Венецианската комисия, а след това да се гласува“ и че е била „необходима по-широка парламентарна дискусия“.\r\nТелевизия „Сител“ излъчва репортаж както за протестите пред Събранието, които са призовали президента Иванов да не подписва указ за прилагането на закона, така и за блокада на дома на депутата от СДСМ Диме Велковски с македонски знамена и надписи „Предател!“.\r\nТелевизията цитира и изявление на председателя на опозиционната ВМРО-ДПМНЕ Християн Мицковски, който смята че „лидерът на Демократичен съюз за интеграция работи за албанската национална кауза, а не за провеждането на реформи в македонското общество“.Битолските телевизии „Тера“ и „Орбис“ излъчват репортажи от протеста срещу закона за употребата на езиците, проведен на площад „Магнолия“ в центъра на града, където са се събрали няколкостотин души с македонски знамена, начело със свещеници от Македонската православна църква.Албанската телевизия „Алсат-М“ продължава да твърди, че законът за езиците може да бъде приложен и без подписа на президента Иванов.„24 Вести“ съобщава, че протестът пред парламента е преминал при слабо участие заради лошото време, като в центъра на Скопие са се събрали едва стотина души.Македонският „Фокус“ пише, че паралелни протести срещу двуезичността са се провели в няколко от по-големите градове. Изданието също цитира обсадената депутатка Фросина Ременски, която заявява \"Наричайте ме както искате - македонка, албанка, влахинка, сръбкиня, туркиня, босненка, ромка...“\r\nСпоред електронното издание „Фактор“ над 200 души са поискали на митинг пред парламента да не се прилага законът за употреба на езиците“.Вестник „Вечер“ публикува интервю с депутата от ВМРО-ДПМНЕ Илия Димовски, който обвинява председателя на парламента Талат Джафери в нарушаване на правилника и несъобразяване с парламентарната практика, която според опозиционната партия е изисквала най-напред да се разгледат постъпилите над 35 000 възражения срещу закона за употребата на езиците и едва след това той да се гласува.„МКД“ и „Вечер“ съобщават за нови протести срещу приетия закон за употребата на езиците проведени в Торонто и Калгари, Канада, под надслов „Да живее Македония!“, в които са се включили стотици представители на македонската диаспора.\r\n„Вечер“ цитира мнението на лидера на ВМРО-ДПМНЕ, Християн Мицковски, който смята, че „албанската ДСИ държи главата на Заев под водата и не му дава да диша“.Електронният портал на албански език „Журнал“ припомня предупреждението на албанския премиер Еди Рама, отправено към македонския президент Георги Иванов по повод отказа му да подпише указа за прилагането на закона за употребата на езиците. В личния си профил в социалните мрежи Рама написа:„Без албанците няма Македония!“Вестник „Нова Македония“ пише, че въпреки посвещението на загиналите бойци на Армията за национално освобождение (АНО) и въпреки 17 години, прекарани във властта, лидерът на ДСИ, Али Ахмети все още има \"неясни представи за македонския език“.", "date": "2018.03.19", "title": "Македония: Продължават протестите и напрежението срещу Закона за употребата на езиците (ОБЗОР)"}
{"url": "http://www.focus-news.net/news/2018/03/19/2501131/plovdiv-3-sela-na-teritoriyata-na-oblastta-sa-s-chastichno-narusheno-vodopodavane-zaradi-avarii-i-lipsa-na-elektrozahranvane.html", "text": "3 села на територията на Пловдивска област са с частично нарушено водоподаване заради аварии и липса на електрозахранване. Това съобщиха за Радио „Фокус“ – Пловдив от ВиК-Пловдив. До 16.30 часа голяма част от жителите на село Триводици ще бъдат без вода, заради липса на ток.\r\nМного от домакинствата в селата Слатина и Розино също са с нарушено водоподаване, заради аварии, като не е посочен краен срок за отстраняването на повредите. Екипите са на място и работят за своевременното възстановяване на нормалното водоподаване, увериха от водоснабдителното дружество за Пловдивска област.\r\nТони МИХАЙЛОВ", "date": "2018.03.19", "title": "Пловдив: 3 села на територията на областта са с частично нарушено водоподаване заради аварии и липса на електрозахранване"}
{"url": "http://www.focus-news.net/news/2018/03/19/2501129/nimh-zhalt-kod-za-poleditsi-veche-e-obyaven-za-tsyala-severna-balgariya.html", "text": "Жълт код за поледици вече е обявен за цяла Северна България. Това сочи справка на сайта на Националния институт по метеорология и хидрология (НИМХ) при БАН. След като тази сутрин бе обявено предупреждение за 9 области на страната, по обяд жълтият код вече е в сила за цяла Северна България. При тази степен на предупреждение са възможни ограничения при дейности на открито. хората трябва да са внимателни когато вървят или шофирате при заледени повърхности.", "date": "2018.03.19", "title": "НИМХ: Жълт код за поледици вече е обявен за цяла Северна България"}
{"url": "http://www.focus-news.net/news/2018/03/19/2501111/tv21-makedoniya-protestirashti-obsadiha-doma-na-deputata-ot-upravlyavashtata-partiya-frosina-remenski-tya-gi-zaplashva-sas-sad.html", "text": "Протестиращи срещу Закона за употребата на езиците за поредна нощ са блокирали дома на депутата от управляващата СДСМ, Фросина Ременски в Скопие, предава скопската телевизия „ТВ21“ и уточнява, че протестите пред жилищата на тези, които са гласували за приемането на закона продължават, въпреки полицейската охрана, която им е осигурена.\r\nТелевизията цитира поста на Ременски в социалните мрежи, в който тя обвинява местната организация на ВМРО-ДПМНЕ за организирането на протестите, наричайки протестиращите „упорити гробари на бъдещето на страната“ и заявява, че ще потърси защита в правосъдието.", "date": "2018.03.19", "title": "„ТВ21“ (Македония): Протестиращи обсадиха дома на депутата от управляващата партия Фросина Ременски, тя ги заплашва със съд"}
{"url": "http://www.focus-news.net/news/2018/03/19/2501133/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Русия Владимир Путин е получил 92,16% от гласовете на избирателите в руския автономен регион Крим и 90,45% в отделния регион Севастопол, сочат първите данни от ЦИК, цитирани от РИА Новости.\r\nКолкото до другите кандидати, Сергей Бабурин печели 0,2%, Павел Грудинин - 2,27%, Владимир Жириновски - 1,87% и т.н. Избирателната активност на полуострова към 18:00 в неделя е била 63,9%, съобщава местната изборна комисия.\r\nТова са първите руски избори, на които участват жителите на региона.\r\n*** Мюсюлманската общност в белгийската провинция Лимбург планира да открие медресе (ислямско учебно заведение) в град Генк за началото на следващата учебна година, съобщи местното издание Het Belang van Limburg, предава The Brussels Times.\r\nЖелание да учат в медресето вече са изявили най-малко 50 ученици. Фламандското издание съобщава, че мюсюлманската организация Мили-Гьорюш, която вече е открила осем джамии в различни населени места в региона, както и няколко ислямски училища в Брюксел и Шарльороа, стои зад инициативата.\r\nСпоред ръководителите на благотворителната фондация, образователната система в Белгия не предоставя достатъчно възможности за младите хора от ислямска вяра. Координаторът на новото училище Рамазан Ербас обясни, че то ще се казва „Медресе полумесец“. „Ще се преподават арабски и турски, за да могат младежите да научат по-добре майчиния си език. Това ще бъде първото училище във Фландрия, което ще дава ислямско образование“, заяви той.\r\nИзданието коментира, че турската общност има свое собствено училище в Хутален, но тя е предпочела да не го прави чисто мюсюлманско медресе.\r\n***За втори път в разстояние на два месеца, министърът на външните работи на Гърция Никос Коцияс получи писмо с куршум – явна заплаха за живота му, пише електронното издание на гръцкото вестник Protothema, като се позовава на информация от местен ежедневник.\r\nВестник „Та Неа“ съобщи, че в писмото Коцияс е обвинен, че продава гръцката история, съгласявайки се на компромисно име, в което се съдържа термина „Македония“, в рамките на спора със Скопие.\r\nПисмото е пристигнало в министерството в началото на миналата седмица,а патронът е подобен на тези, които се използват от оръжията на противовъздушната отбрана, като „Та Неа“ уточнява, че в момента случаят се разследва от полицията и военни експерти.\r\nProtothema припомня, че в началото на февруари Коцияс получи първото писмо със заплахи за живота му, в което пишеше: „Има три куршума за теб“.\r\n***Повече от 25 хиляди души са изведени от сирисйкия район Източна Гута в неделя през хуманитарния коридор, съобщава департаментът за информация и масови комуникации на руското Министерството на отбраната, предава РИА Новости.\r\n„Вчера, по хуманитарния коридор, минаващ през град Хамурия, са изведени 25 235 души“, се казва в съобщението, като се добавя, че на официалния сайт на военното ведомство могат да се налблюдават кадри в реално време от камерите, поставени край хуманитарните коридори, както и тези, заснети от дроновете на руските военни.\r\nРуското министерство съобщава още, че от началото на действието на „хуманитарните паузи“ в Източна Гута, със съдействието на руския Център за примиряване на враждуващите страни са изведени повече от 77 хиляди души.\r\n***Турция е изпълнила задълженията си по сключената през 2016-а година сделка с Европейския съюз за ограничаване на мигрантския поток към Европа, заявиха от турското Министерство по европейските въпроси по случай втората годишнина от подписването на споразумението, пише турското издание Hurryiet.\r\nОт министерството съобщиха още, че благодарение на договорът е намаляла не само миграцията, но и чрез предоставените сигурни и легални пътища за тях, е намалял рязко броят на загиналите имигранти, опитващите се да достигнат до Европа.\r\n„Благодарение на споразумението от 18 март, средната бройка на нелегални преминавания на границата е спаднала от 7 хиляди (през октомври 2015 година) до около 43“, се казва в съобщението.\r\n„Турция изпълни задълженията си точка по точка“ по договора, „но, за съжаление, ЕС не изпълни всичките си задължения“, добавят от турското европейско ведомство. „Продължаваме да чакаме ЕС да активира Схемата за доброволно хуманитарно приемане, което ще предостави легални начини за пътуване на сирийските мигранти“.\r\nЩо се касае до преговорите за присъединяване към ЕС, в заявлението се посочва, че Турция „очаква от Брюксел конкретни стъпки в преговорния процес, визовата либерализация за турските граждани и обновяването на Митническия съюз“.\r\nHurryiet припомня, че според сделката от март 2016 година, Турция се съгласи да предприеме мерки срещу нелегалните мигранти и бежанците, които отплаваха от нейните брегове към Гърция, в замяна на финансова помощ. На 14 март Съюза отпусна поредни 3 милиарда евро за бежанците в Турция, които са втория транш по споразумението.\r\n***Техническият диалог между Белград и Прищина продължава в Брюксел в понеделник, пише базираното в Прищина албанско електронно издание Gazeta Express.\r\nОсновна тема на разговорите ще бъде основаването на Общност на сръбските общини в северната част на Косово, както и  енергетиката, мостът в Косовска Митровица, свободата на придвижване и др.\r\nНовият кръг на техническите преговори трябва да продължи до 21 март, съобщава изданието, като припомня, че последният кръг от техническия диалог под егидата на Европейския съюз се проведе през февруари след близо едногодишно прекъсване. Косовската делегация е оглавена от политическия съветник на премиера Рамуш Харадинай – Авни Арифи, а сръбската – от ръководителят на Канцеларията към сръбското президентство за Косово и Метохия Марко Джурич.\r\n***Охридското езеро се укроти след като унищожи голяма част от инвентара на крайбрежните заведения и част от пътната настилка, предава скопската телевизия „ТВ21“.\r\nНай-засегнати се главният площад, крайбрежните улици и намиращите се по тях десетки ресторанти и кафенета. Унищожен е „Мостът на желанията“, като една част от него е потънала, а друга продължава да се носи по повърхността на езерото.\r\nСпоред местните власти нанесените щети все още не са уточнени, но по най-груба преценка са големи както за общината, така и за частните собственици, част от които нямат необходимите застраховки.\r\n*** Владимир Путин има ясна визия за бъдещото развитие на Русия, заяви пред журналистите прессекретарят на Кремъл Дмитрий Песков, цитиран от РИА Новости.\r\n„Президентът има много строен, разбираем, последователен и впечатляващ план за развитието на страната, за който говори в своето послание пред Федералното събрание“, отбеляза Песков.\r\n„Разбира се, наличието на такъв план демонстрира пълната концентрация на президента върху вътрешноруските работи и върху това, Русия да се развива на основата на наличния потенциал, на основата на новите предстоящите нови възможности и които е възможно, от гледна точка на президента, да се открият“, добави говорителят на руския президент.\r\nПесков подчерта, че президентските избори са доказали, че руското общество е максимално консолидирано. „И то не е консолидирано на фона на нечии нападки, а по-скоро около плановете за бъдещото развитие на страната и резултатите от изборите го демонстрираха максимално красноречиво“, отбеляза още той.", "date": "2018.03.19", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/03/19/2501134/montana-v-pet-sela-v-oblastta-piteynata-voda-e-zamarsena-i-mozhe-da-se-izpolzva-samo-za-bitovi-nuzhdi.html", "text": "В пет села в област Монтана питейната вода е замърсена, съобщиха от РЗИ – Монтана. Питейната вода  в селата Безденица, Долна Вереница, Горно Церовене, Гаврил Геново и Георги Дамяново е мътна и негодна за пиене и готвене. От РЗИ – Монтана посочват, че  кметовете на двете общини – Монтана и Георги Дамяново трябва да информират населението и да осигурят вода за пиене и домакински нужди на хората в засегнатите  села. Водата може да се използва само за битови нужди.  Изисква се и допълнително обеззаразяване на водата с остатъчен хлор.", "date": "2018.03.19", "title": "Монтана: В пет села в областта питейната вода е замърсена и може да се използва само за битови нужди"}
{"url": "http://www.focus-news.net/news/2018/03/19/2501135/ombudsmanat-maya-manolova-iska-i-grazhdanite-s-pravo-da-davat-na-sad-tsenata-na-toka-vodata-i-toploto.html", "text": "Омбудсманът Мая Манолова даде на Конституционния съд (КС) текст от Закона за енергетиката, който не дава възможност на гражданите да обжалват в съда решенията на КЕВР за пределните цени за доставка на топло и електрическа енергия, природен газ и вода. Това съобщиха от пресцентъра на пресцентъра на Омбудсмана на Република България.\r\nСтава въпрос за чл. 36а, ал. 2 от Закона за енергетиката (ЗЕ), който определя тези решения като индивидуални административни актове. \r\nОмбудсманът се обърна и с писмо до председателя на Народното събрание г-жа Цвета Караянчева, в което препоръчва и законодателни промени в тази насока.\r\n „В резултат от възприетото законодателно решение на практика гражданите се лишават от право на защита, когато са нарушени или застрашени техни права и законни интереси, както повелява чл. 56 от Конституцията“, категорична е Манолова.\r\nТя подчертава още, че това не е в съответствие и с европейската директива 2009/72/ЕО, според която държавите-членки на ЕС трябва да въведат на национално ниво механизми, които да гарантират на всяка засегната страна възможност за обжалване на такива решения пред независим орган.\r\n„Макар чл. 13, ал. 9 от ЗЕ да предпоставя възможност за обжалване законосъобразността на актовете на КЕВР, разпоредбата на чл. 36а, ал. 2 от ЗЕ, която обявява решенията за утвърждаване на цени за доставка на електрическа енергия, природен газ и вода на гражданите за индивидуални административни актове, по същество ограничава тази възможност“, пише омбудсманът. \r\nОбщественият защитник посочва, че така се нарушава принципа на правовата държава /чл. 4, ал. 1 от Конституцията/, както и възможността гражданите да обжалват всички административни актове, които ги засягат /чл. 120, ал. 2 от Основния закон/.  \r\nВ писмото си до председателя на НС, националният обществен защитник припомня, че институцията на омбудсмана е помогнала на потребителски организации при обжалването на решения на КЕВР, с които се увеличава цената на природния газ, топлинната и електрическата енергия, но не е даден ход на делата. \r\n„В същото време, тъй като адресати са само дружествата лицензианти, които нямат интерес от обжалване, някои от решенията на КЕВР, дори и незаконосъобразни, влизат в сила. А, както омбудсманът вече се убеди, има случаи, в които решенията на регулатора са приети при неспазване на законовите правила. Това се потвърждава и от действията на прокуратурата, която, сезирана от омбудсмана през декември 2017 г., внесе 16 броя протести срещу решение на КЕВР относно цената на ВиК услугите“, аргументира позицията си Манолова.", "date": "2018.03.19", "title": "Омбудсманът Мая Манолова иска и гражданите с право да дават на съд цената на тока, водата и топлото"}
{"url": "http://www.focus-news.net/news/2018/03/19/2501137/haskovo-obshtinata-ne-e-sklyuchila-dogovor-za-satrudnichestvo-za-organizatsiya-na-haskovo-rok-fest-2018-organizatsiyata-na-sabitieto-e-v-hod.html", "text": "Община Хасково към настоящия момент не е сключила договор за сътрудничество за организацията на Хасково Рок фест 2018. Това съобщиха от Общината. \r\nПредложението за включване на Хасково Рок фест в календара на Община Хасково е на бившия зам.—кмет Милена Трендафилова, която е отговаряла за организацията на феста.  В предходните две издания на Хасково Рок фест Община Хасково е имала изключително добро сътрудничество с група Джон Стийл и се надявам то да продължи и през настоящата година, каза Златка Караджова  директор  на дирекция Хуманитарни дейности и обслужване на населението\r\nПолучено е предложение от Красимир Димитров в качеството му на представител на рок група Джон Стийл. В него се предлага съдействие за организирането на Хасково Рок фест 2018 година.  Според предложението за реализацията на фестивала ще са необходими средства за озвучаване, сценично осветление, реклама, хонорари на групите, нощувки на участниците, които не са от Хасково в размер на 15 000 лева. Освен това в предложението има изброени списъци с групи, на някои от които са отбелязани, че хонорарите им не са включени в посоченият бюджет от 15 000 лева.\r\nОбщински съвет Хасково утвърди Културен календар на общината за 2018 година. За Рокфест Хасково 2018 са предвидени 10 000 лева.\r\nВ ход е организацията на събитието от служителите  от отдел „Образование, култура, младежки дейности и спорт“.\r\nВсички групи, които желаят да участват във феста на 29 и 30 юни 2018 г., могат да подават своите оферти на: culture1_haskovo@abv.bg, или на karadjova@haskovo.bg.", "date": "2018.03.19", "title": "Хасково: Общината не е  сключила договор  за сътрудничество за организация на  Хасково Рок фест 2018, организацията на събитието е в ход"}
{"url": "http://www.focus-news.net/news/2018/03/19/2501136/rzi-stara-zagora-vav-vrazka-s-nadnormenoto-sadarzhanie-na-estestven-uran-vav-vodata-v-selo-kazanka-sa-vzeti-probi-rezultatite-se-ochakvat-do-30-40-dni.html", "text": "Във връзка с установеното наднормено съдържание на естествен уран в питейната вода на село Казанка, от „Водоснабдяване и канализация” ЕООД – Стара Загора, в присъствието на главен експерт от Дирекция „Обществено здраве” на РЗИ – Стара Загора, на 18 и 19 март са взети проби от два водоизточника и от чешма на потребител. Това съобщиха от РЗИ – Стара Загора.\r\nТе са изпратени в Националния център по радиобиология и радиационна защита в София, за да бъде изследвана отново концентрацията на естествен уран във водата. Очаква се резултатите да бъдат готови в рамките на 30 – 40 дни.\r\nДотогава е в сила предписанието на РЗИ – Стара Загора водата да не се използва за пиене и готвене. Населението се снабдява с питейна вода от водоноска, осигурена от „Водоснабдяване и канализация” ЕООД – Стара Загора.", "date": "2018.03.19", "title": "РЗИ – Стара Загора: Във връзка с наднорменото съдържание на естествен уран във водата в село Казанка са взети проби, резултатите се очакват до 30 – 40 дни"}
{"url": "http://www.focus-news.net/news/2018/03/19/2501140/targovishte-nyama-zaledeni-uchastatsi-i-ogranicheniya-za-dvizhenie-na-teritoriyata-na-obshtinata.html", "text": "Няма заледени пътни участъци и ограничения за движение на територията на община Търговище в следствие на валежите и последвалото понижаване на температурите. Това съобщиха от пресцентъра на Община Търговище. Общинско предприятие БКС е извършило опесъчаване на стръмни участъци на територията на общинската пътна мрежа от кв. \"Въбел\" до с. Момино, както и по направленията Разбойна-Стража-Черковна и Росина-Кошничари. В момента тече опесъчаване по направлението Божурка-Пайдушко. Улиците на територията на град Търговище се обработват превантивно против заледяване. Извършено е опесъчаване в районите на детските заведения. С предимство се обработват натоварените кръстовища, главните улици и тези, по които минават линиите на градския транспорт. Общинско предприятие  БКС остава в готовност за последваща", "date": "2018.03.19", "title": "Търговище: Няма заледени участъци и ограничения за движение на територията на общината"}
{"url": "http://www.focus-news.net/news/2018/03/19/2501138/dimitar-argirov-pevets-i-muzikant-lyubovta-na-iliya-argirov-kam-narodnata-muzika-go-karashe-tsyal-zhivot-da-se-zanimava-s-folklor-i-nikoga-da-ne-spira-da-pee.html", "text": "Любовта на Илия Аргиров към народната музика го караше цял живот да се занимава с фолклор и никога да не спира да пее. Това каза в интервю за Радио „Фокус“ – Пирин Димитър Аргиров, музикант и певец, син на емблемата на македонската песен Илия Аргиров, по повод 87-годишнина от рождението на баща му. Той обясни, че често е бил на концерти заедно със своя родител. „Това, което забелязвах бе, че той беше прекалено отговорен към професията си. Приемаше всичко много сериозно, абсолютно винаги беше изряден, дори и като облекло – винаги обръснат, изгладен. При него винаги всичко трябваше да е на много високо ниво и по този начин аз виждах колко много обича професията си и колко много обича българският фолклор. Според мен точно тази много силна любов го караше да пее през целия си живот“, каза още Димитър Аргиров. Той добави, че към днешна дата вече добре разбира отдадеността на баща си, защото това, което прави е да се занимавам с музика – пее, продуцира, издава. „Именно в наследство от баща си, получих любовта към народната песен и затова сега се занимавам с това. Мисля, че той, както и аз сега, е виждал какъв голям смисъл има в правенето на българска музика, защото това са неща, които са свързани с нашите традиции. Много е важно всичко това да остане за поколенията“, подчерта Димитър Аргиров.\r\nЛивия НИНОВА", "date": "2018.03.19", "title": "Димитър Аргиров, певец и музикант: Любовта на Илия Аргиров към народната музика го караше цял живот да се занимава с фолклор и никога да не спира да пее"}
{"url": "http://www.focus-news.net/news/2018/03/19/2501128/ria-novosti-dmitriy-peskov-spodeli-kakvi-sa-vpechatlyavashtite-planove-na-vladimir-putin-za-razvitieto-na-rusiya.html", "text": "Владимир Путин има ясна визия за бъдещото развитие на Русия, заяви пред журналистите прессекретарят на Кремъл Дмитрий Песков, цитиран от РИА Новости.\r\n„Президентът има много строен, разбираем, последователен и впечатляващ план за развитието на страната, за който говори в своето послание пред Федералното събрание“, отбеляза Песков.\r\n„Разбира се, наличието на такъв план демонстрира пълната концентрация на президента върху вътрешноруските работи и върху това, Русия да се развива на основата на наличния потенциал, на основата на новите предстоящите нови възможности и които е възможно, от гледна точка на президента, да се открият“, добави говорителят на руския президент.\r\nПесков подчерта, че президентските избори са доказали, че руското общество е максимално консолидирано. „И то не е консолидирано на фона на нечии нападки, а по-скоро около плановете за бъдещото развитие на страната и резултатите от изборите го демонстрираха максимално красноречиво“, отбеляза още той.\r\nПревод и редакция:", "date": "2018.03.19", "title": "РИА Новости: Дмитрий Песков сподели какви са „впечатляващите планове“ на Владимир Путин за развитието на Русия"}
{"url": "http://www.focus-news.net/news/2018/03/19/2501141/pazardzhik-obshtina-peshtera-se-vklyuchva-v-initsiativata-chasat-na-zemyata-na-24-mart.html", "text": "Община Пещера за пореден път ще се включи в инициативата „Часът на Земята“ на 24 март, съобщиха за Радио „Фокус“ – Пазарджик от Общината. На 24 март 2018 г. от 20.30 до 21.30 часа в знак на съпричастност ще бъде угасено осветлението в сградата на Общинската администрация.\r\nЧасът на Земята на WWF, организира се за първи път през 2007 г. в Сидни, Австралия, след което става традиция и се отбелязва всяка последна събота от март. Тогава 2,2 милиона души стават част от първия световен час на земята в Сидни, изключвайки осветлението си за 1 час. Само година по-късно, 50 милиона души от 370 града, в повече от 35 страни по света, се присъединяват и изключват осветлението си за час.", "date": "2018.03.19", "title": "Пазарджик: Община Пещера се включва в инициативата „Часът на Земята“ на 24 март"}
{"url": "http://www.focus-news.net/news/2018/03/19/2501139/plovdiv-5400-kasa-tsigari-bez-balgarski-banderol-sa-namereni-i-izzeti-ot-40-godishen-targovets-ot-selo-rozino.html", "text": "5400 къса цигари без български бандерол са намерени и иззети от 40-годишен търговец от село Розино. Това съобщиха от ОДМВР-Пловдив. Мъжът е заподозрян за престъпление с акцизни стоки и срещу него е започнато бързо производство по чл. 234 от НК, след като на 16 март карловски полицаи иззели от магазина му цигарите без бандерол.", "date": "2018.03.19", "title": "Пловдив: 5400 къса цигари без български бандерол са намерени и иззети от 40-годишен търговец от село Розино"}
{"url": "http://www.focus-news.net/news/2018/03/19/2501143/vratsa-starshi-komisar-yanko-yankolov-e-noviyat-direktor-na-odmvr.html", "text": "Старши комисар Янко Янколов беше представен като директор на ОДМВР-Враца. Заповедта за назначаването прочете главния секретар на министерството Младен Младенов, който изказа благодарност за добрата работата на Цветелин Стоянов- временно изпълняващ  длъжността директор на ОДМВР-Враца. Това съобщиха от ОДМВР-Враца.\r\nСтарши комисар Янко Янколов е роден на 10 март 1974 г. в гр.Лом.\r\nЗавършил е висше образование с образователно-квалификационна степен «магистър» по специалност «Финанси» във Великотърновския университет «Св.Св.Кирил и Методий».\r\nПрофесионалната му кариера в МВР започва през 1995 г. на длъжност полицай към 02 РПУ при СДВР. Последователно е заемал длъжностите полицай, старши полицай, командир на отделение, младши разузнавач, разузнавач, началник на група, началник на сектор, заместник-началник на 05 Районно управление при СДВР. \r\nНа 5 април 2016 г. е назначен на длъжност директор на ОД МВР - Видин.\r\nПо време на службата си многократно е награждаван.\r\nСтарши комисар Янко Янколов е преминал през специализиран курс към Международната правоприлагаща академия - ILEA - през 2014 г. в Будапеща.", "date": "2018.03.19", "title": "Враца: Старши комисар Янко Янколов е новият директор на  ОДМВР"}
{"url": "http://www.focus-news.net/news/2018/03/19/2501127/ministarat-na-otbranata-krasimir-karakachanov-75-mln-leva-otidoha-za-povishenie-na-zaplatite-a-30-mln-leva-sa-za-novite-voennosluzheshti.html", "text": "Средствата за модернизацията на армията са отпуснати, текат процедурите за набиране на нови военнослужещи. Това каза пред журналисти в Пловдив министърът на отбраната Красимир Каракачанов, който е в града за честването на 75-та годишнина от сформирането на Парашутната дружина и създаването на българските Сили за Специални операции, предаде репортер на Радио „Фокус”-Пловдив. „Разчетът на началника на отбраната е 1300 човека тази година, за тази цел от бюджета са отделени 30 млн. лева”, каза Каракачанов. Той уточни, че от 105 млн. лева, които са били отделени за заплати 75 млн. лева са отишли за повишение на заплатите, а 30 млн. лева са били за тези 1300 допълнителни бройки военнослужещи. По думите на Каракачанов големите проекти за реалната модернизация на Българската армия трябва да бъдат внесени в Министерски съвет. „Ще гледаме да се впишем в парите, които са гласувани”, добави той.\r\nЦветана ТОНЧЕВА", "date": "2018.03.19", "title": "Министърът на отбраната Красимир Каракачанов: 75 млн. лева отидоха за повишение на заплатите, а 30 млн. лева са за новите военнослужещи"}
{"url": "http://www.focus-news.net/news/2018/03/19/2501132/kmetat-na-vratsa-kalin-kamenov-do-tozi-moment-shtetite-ot-uragana-sa-na-stoynost-457-hil-lv-radvame-se-che-pravitelstvoto-reagira-barzo.html", "text": "До този момент щетите от урагана са на стойност 457 хил. лв. Радваме се, че правителството реагира бързо. Това каза пред журналисти кметът на Враца Калин Каменов във връзка със ситуацията в общината след вчерашния ураган, предаде репортер на Агенция „Фокус“.\r\n„Продължава оценката на щетите от урагана, очаквам да имам окончателните данни най-късно до утре. А до сряда в МВР при министър Радев трябва да внесем документите, с които ще кандидатстваме за финансиране от Министерски съвет, а по думи на премиера Борисов от четвъртък очакваме и финансиране, с което реално да започнем възстановяването на щетите. В момента се следят и всички язовири и идеята е наистина до края на седмицата най-пострадалите къщи, домове и жители на общината да бъдат подпомогнати особено като се има предвид снега, който се очаква в края на седмица. Искаме те да го посрещнат в нормални условия. А в момента има жители, които буквално са с изглед към небето, защото покривите на къщите им липсват. До момента сме обезопасили всичко, което можем – покривите са покрити с найлони и брезенти, така че къщите да не се наводняват“, каза още Каменов и уточни, че на този етап няма жители, които да са поискали да бъдат настанени в общински жилища, въпреки че има такава възможност. \r\n„По информация от последния час щетите до този момент са в размер на 457 хил. лв., но е възможно след като работата на комисията приключи, техният размер да е половин милион. Радостното е, че правителството бързо реагира, така че се надявам в най-кратки срокове да помогнем на хората в нашия град, които имат нужда от подкрепа“, коментира още Каменов.\r\nЦветилена СИМЕОНОВА", "date": "2018.03.19", "title": "Кметът на Враца Калин Каменов: До този момент щетите от урагана са на стойност 457 хил. лв., радваме се, че правителството реагира бързо"}
{"url": "http://www.focus-news.net/news/2018/03/19/2501130/afp-angela-merkel-shte-pozdravi-vladimir-putin-i-shte-obsadi-s-nego-predizvikatelstvata-v-otnosheniyata-mezhdu-moskva-i-berlin.html", "text": "Германският канцлер Ангела Меркел ще поздрави руския президент Владимир Путин за преизбирането му на поста, в послание, в което ще бъдат засегнати също „предизвикателствата“ в отношенията между Москва и Берлин, предава AFP, като се позовава на думите, изказани от говорителя на германския лидер Щефан Зайберт.\r\n„Не мога да предвидя точното съдържание на поздравителното послание, но вярвам, че в него ще бъдат споменати също и предизвикателствата в отношенията между Русия и Германия“, заяви Зайберт.\r\nПревод и редакция:", "date": "2018.03.19", "title": "AFP: Ангела Меркел ще поздрави Владимир Путин и ще обсъди с него „предизвикателствата“ в отношенията между Москва и Берлин"}
{"url": "http://www.focus-news.net/news/2018/03/19/2501144/mvnr-20-balgari-sa-postradali-pri-katastrofa-s-turisticheski-avtobus-v-egipet.html", "text": "20 българи са пострадали при катастрофа днес с туристически автобус в Египет. По първоначални данни петима от тях са с фрактури, а останалите - с охлузни рани. Това съобщиха от пресцентъра на Министерството на външните работи (МВнР). Днес сутринта около 09.15 ч местно време туристически автобус с около 40 българи се е преобърнал в района на град Марса Алам. Пътниците са отведени за преглед и в болницата в гр. Марса Алам. Те имат застраховки. Посолството ни в Кайро е в непрекъснат контакт с представителя на туроператора, който се намира в болницата. По разпореждане на министър Захариева дипломатите ни са в готовност да окажат пълно съдействие  на пострадалите граждани. \r\nБългарски граждани, които желаят да получат актуална информация или да подадат сигнал за свои близки, могат да го направят на телефоните на посолството ни в Кайро: +202 273 63 025; +202 273 66 077 и +20 12 231 71 991", "date": "2018.03.19", "title": "МВнР: 20 българи са пострадали при катастрофа с туристически автобус в Египет"}
{"url": "http://www.focus-news.net/news/2018/03/19/2501147/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.03.19", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/03/19/2501151/sport-daniel-ivanov-aoiyama-zapisa-sedma-pobeda-na-turnira-po-sumo-v-osaka.html", "text": "Даниел Иванов – Аоияма постигна седмата си победа на турнира по сумо в японския град Осака. В битка от деветия кръг той надделя над Сококурай. Българинът има и две загуби в турнира до момента, а водачи са двама сумисти с пълен актив от по девет победи – Какурю и Кайсей.", "date": "2018.03.19", "title": "Спорт: Даниел Иванов – Аоияма записа седма победа на турнира по сумо в Осака"}
{"url": "http://www.focus-news.net/news/2018/03/19/2501146/ministarat-na-otbranata-krasimir-karakachanov-shte-pokanim-oshte-firmi-za-oferti-po-proekta-za-novite-iztrebiteli.html", "text": "Министерството на отбраната ще покани още фирми за оферти по проекта за новите изтребители. Това каза пред журналисти в Пловдив министърът на отбраната Красимир Каракачанов, предаде репортер на Радио „Фокус”-Пловдив. „Ще поканим не само тези трите фирми, които са участвали досега. Имаме писмо и от Боинг 18, имаме и други предложения”, заяви министър Каракачанов. Той посочи, че от Хърватия са закупили почти цяла ескадрила от  Израел, така че, ще бъдат поискани оферти и от тях. „Техните самолети са по-нови от тези, които ни предлагаха досега”, добави Каракачанов. Той уточни, че тази сделка първо трябва да мине през Министерския съвет (МС), после до края на април трябва да мине и през парламента. ”Но искам хората да са спокойни, че за разлика от други покупки в армията, които са скъпи и стоят по хангарите и земята, тези пари този път няма да отидат на вятъра”, каза още министърът на отбраната Красимир Каракачанов.\r\n„Ще има и нов проект за военноморските сили, но преди това трябва да се реализира проекта с модернизацията на фрегатите, които имаме и които не са пълноценни сега, защото имат нужда от ремонт“, заяви също Каракачанов.\r\nМинистърът на отбраната посочи още, че парите за полигона в Црънча, в размер на 3 млн. лева, са потвърдени от МС вече трети път. Очаква се проектът да бъде преправен така, че средствата да бъдат отпуснати. Той поясни, че при предишния проект са били искани 5 млн. лева, но за неща, които не трябва да присъстват в такъв полигон, като сладкарски цел например. „Когато проектът е готов, парите са на разположение, те са гласувани”, уточни министърът на отбраната.\r\nЦветана ТОНЧЕВА", "date": "2018.03.19", "title": "Министърът на отбраната Красимир Каракачанов: Ще поканим още фирми за оферти по проекта за новите изтребители"}
{"url": "http://www.focus-news.net/news/2018/03/19/2501142/regnum-deputati-ot-ukrainskiya-parlament-predlozhiha-da-se-priznayat-za-nelegitimni-izborite-za-prezident-na-rusiya.html", "text": "Депутатите в украинския парламент регистрираха проектопостановление да се признаят проведените на 18 март президентски избори в Русия за нелегитимни. Това се казва в съобщение, публикувано на официалния сайт на Върховната рада, предава руската информационна агенция REGNUM.\r\nДокументът е регистриран под названието „Проектопостановление за заявление на Върховната рада по повод непризнаването от Украйна на легитимността на президентските избори в Русия, техните резултати, правови последствия и съответно, актовете на нелегитимно избраните на тази длъжност лица“.\r\nАвторите на документа са членове на фракцията „Народен фронт“ Максим Бурбак и Георгий Логвинский. Официалният текст на проекта все още не е публикуван.\r\nВ неделя украинските власти блокираха провеждането на изборите в руските консулства. Гражданите на Русия, които живеят на  територията на Украйна временно или постоянно не можаха да подадат гласовете си в консулските служби в Киев, Харков, Одеса и Лвов.\r\nСградите на дипломатическите мисии бяха блокирани от полицията и Националната гвардия на Украйна, по разпореждане на вътрешния министър Арсен Аваков, като в тях можеха да влизат само дипломати. Освен това, припомня REGNUM, президентът на Украйна Петро Порошенко вече обяви изборите в Крим за нелегитимни, на основание, че са фалшифицирани.\r\nСпоред официалните данни на руската ЦИК, избирателната активност в Крим е била около 71%, като за Владимир Путин са гласували 92,15% от избирателите.\r\nПревод и редакция:", "date": "2018.03.19", "title": "REGNUM: Депутати от украинския парламент предложиха да се признаят за нелегитимни изборите за президент на Русия"}
{"url": "http://www.focus-news.net/news/2018/03/19/2501150/yordan-yordanov-kmet-na-dobrich-v-posleden-etap-e-podgotovkata-na-protsedurite-po-obshtestvenite-porachki-po-transgranichniya-proekt-s-partnyor-rumanskata-obshtina-medzhidiya.html", "text": "В последен етап е подготовката на процедурите по обществените поръчки по трансграничния проект с партньор румънската Община Меджидия. Това заяви в интервю за Радио „Фокус” кметът на Община град Добрич Йордан Йорданов. „Всъщност ние сме вече в последен стадий по подготовка на процедурите по обществените поръчки. Очакваме до края на месец март да бъдат обявени. Мисля, че бяха около 35 дни за събиране на оферти. И очакваме в рамките най-много на два месеца да имаме и решението на комисията. Самият проект, аз го споменах, мисля че е едно смело решение от наша страна да подходим по този начин, тъй като е много трудно да привличаме средства от други места. Но съгласието с Община Меджидия да направим един общ проект даде своя благоприятен резултат за нашия град. Участъци, които никога, казвам го съвсем отговорно, никога не са били асфалтирани цялостно, ще имат изцяло изградени велоалеи, пътни настилки, ще бъдат ремонтирани тротоари, включително и осветлението. Говорим за улица „Никола Петков“, около 2 км дълга – от албенска „Добротица“ до булевард „Добруджа, минава през всички части на квартал „Дружба“. И отделно частта на булевард „Добруджа“ от изхода на бензиностанция „Шел“ до кръговото кръстовище на квартал „Рилци“. Този участък е около километър и половина. Това е булевард четирилентов, ще има там положени и велоалеи, ще има осветление, ще има нови тротоари. Мисля, че ни очаква доста работа на първо време и впоследствие поетапно завършване на тези обекти за крайния резултат“, каза Йордан Йорданов. \r\nПо думите му същинските дейности за обновяване на двете пътни отсечки по проекта за трансгранично сътрудничество ще „вървят ръка за ръка“: „Ние всъщност сме изпратили вече писма да приоритизираме тези улици и да помолим изпълнителите да си актуализират графика, имайки предвид че имаме тези проекти и трябва да ги реализираме. Идеята е да си приоритизират графика така, че първо да се работи по важни улици в града, като „Никола Петков“, бул. „Добруджа“, „Кирил и Методий“, „Панайот Хитов“, „Любен Каравелов“. Имаме вече обратна връзка с тях с актуализиран график и очакваме до края на месец юни да бъдат приключени тези участъци, включително и булевард „Добричка епопея““, допълни кметът. \r\nЖулиета НИКОЛОВА", "date": "2018.03.19", "title": "Йордан Йорданов, кмет на Добрич: В последен етап е подготовката на процедурите по обществените поръчки по трансграничния проект с партньор румънската Община Меджидия"}
{"url": "http://www.focus-news.net/news/2018/03/19/2501149/korneliya-ninova-bsp-premierat-borisov-da-zayavi-pozitsiya-v-zashtita-na-suvereniteta-i-teritorialnata-ni-tsyalost-na-sreshtata-si-s-erdogan-kardzhali-e-balgariya.html", "text": "Премиерът Борисов да заяви позиция в защита на суверенитета и териториалната ни цялост на срещата си с Ердоган –Кърджали е България и духовната столица на Източните Родопи. Това каза лидерът на БСП Корнелия Нинова след изнесеното заседание на Изпълнителното бюро на партията в Кърджали, предаде репортер на Агенция „Фокус“.  Нинова уточни, че БСП прави изнесени заседания на ръководството на Изпълнителното бюро на БСП в страната и обърна внимание, че това в Кърджали не е първото.  „Днес сме в Кърджали заедно с областните, общинските председатели, женското ни сдружение, младежите и всички структури. Започнахме обсъждане както на някои национални теми, така и на местни проблеми и намиране на решение на тези проблеми“, каза лидерът на БСП. Във връзка с изказването на президента на Турция Реджеп Тайп Ердоган за духовните граници на Турция, Нинова каза: „Първо, да заявим категорично, че Кърджали е България, Кърджали е духовната столица на Източните Родопи. Изказването на президента Ердоган за душевните граници на Труция, които се простират до Кърджали, е поредната провокация към суверенитета и националната цялост на България. Това е абсолютно неприемливо за нас. Обявяваме се против намесата на чужди държави във вътрешните дела на България“, каза Нинова и подчерта, че позицията на президента Ердоган е в разрез с международното право, международните норми и принципите на добросъседство. „Настояваме на срещата, която се очаква на 26 март да бъде заявена категорично от министър-председателя на България позиция за защита на националния суверенитет и териториалната цялост на страната. Призоваваме го в ролята на посредник между ЕС и Турция да мисли на първо място за народа си и за националния суверенитет на България“, посочи лидерът на БСП. Корнелия Нинова заяви, че на тази среща настоява, именно служейки на народа, премиерът да постави въпроса за обезщетението на тракийските бежанци.  Нинова отчете, че през 2008 г. по искане на български евродепутати, е приета резолюция на Европейския парламент, в която се обвързват разговорите с Турция и бъдещето й членство в ЕС с уреждане на двустранните отношения и в това число уреждане на тракийския въпрос.", "date": "2018.03.19", "title": "Корнелия Нинова, БСП: Премиерът Борисов да заяви позиция в защита на суверенитета и териториалната ни цялост на срещата си с Ердоган - Кърджали е България"}
{"url": "http://www.focus-news.net/news/2018/03/19/2501148/egypt-independent-dvadeset-i-dvama-balgari-postradaha-pri-avtobusna-katastrofa-v-egipet.html", "text": "Двадесет и двама български туристи са пострадали при автобусна катастрофа на пътя межу Марса Алам и Едфу в Египет в понеделник сутринта, пише египетското електронно издание Egypt Independent.\r\nНяколко линейки са извозили пострадалите до болницата в Марса Алам, където  те са получили първа помощ, съобщават медицински и полицейски източници от района на червеноморската област на страната. \r\nПревод и редакция:", "date": "2018.03.19", "title": "Egypt Independent: Двадесет и двама българи пострадаха при автобусна катастрофа в Египет"}
{"url": "http://www.focus-news.net/news/2018/03/19/2501153/vidin-starshi-komisar-petar-kotsin-e-noviyat-direktor-na-odmvr.html", "text": "Главният секретар на МВР главен комисар Младен Маринов представи тази сутрин старши комисар Петър Коцин пред ръководния състав на областната дирекция във Видин, съобщиха от ОДМВР – Видин. Със заповед на вътрешния министър той е назначен за директор на полицията в областта. Досегашният директор старши комисар Янко Янколов поема ръководството на врачанската областна дирекция. Петър Коцин е роден на 1 юли 1972 г. в град Белоградчик. Завършил е висше образование с образователно-квалификационна степен «магистър» по специалността „Право“ във Великотърновския университет „Св.Св.Кирил и Методий“. Професионалната му кариера в МВР започва през 1995 г. на длъжност полицай в РПУ-Белоградчик. Заемал е последователно длъжностите полицай, младши разузнавач и разследващ полицай. От януари 2016 г. до сега е бил началник на РУ-Белоградчик.\r\nПриемни дни: всеки първи и трети вторник на месеца от 14.00 до 16.00 часа.", "date": "2018.03.19", "title": "Видин: Старши комисар Петър Коцин е новият директор на ОДМВР"}
{"url": "http://www.focus-news.net/news/2018/03/19/2501145/boris-dzhonsan-otrichaniyata-na-rusiya-za-uchastie-v-otravyaneto-na-sergey-skripal-sa-vse-po-absurdni.html", "text": "Министърът на външните работи на Великобритания Борис Джонсън заяви в понеделник, че отричанията на Русия за участие в отравянето на бившия полковник от ГРУ Сергей Скрипал и дъщеря му в Солсбъри са „все по-абсурдни“, предава Reuters.\r\nДжонсън, който запозна колегите си от 27-те страни-членки на Европейския съюз с последните развития около случая в понеделник в Брюксел, получи отново подкрепата на Съюза, но дипломатите все пак заявиха, че моментът за налагане на нови санкции срещу Русия не е назрял.\r\n„Отричанията на Русия са все по-абсурдни“, заяви Джонсън пред репортерите при пристигането си на ежемесечната среща на външните министри от Съюза. „Това е класическа руска стратегия... Вече не могат да заблудят никой“, увери британския дипломат.\r\n„Почти не остана страна в ЕС, която през последните години да не е била засегната от зловредното и разрушително поведение на Русия“, констатира той.\r\nПревод и редакция:", "date": "2018.03.19", "title": "Борис Джонсън: Отричанията на Русия за участие в отравянето на Сергей Скрипал са все по-абсурдни"}
{"url": "http://www.focus-news.net/news/2018/03/19/2501154/biser-mihaylov-oblasten-upravitel-na-blagoevgrad-otcheteno-e-leko-povishenie-v-nivata-na-rekite-mesta-i-struma-no-sme-dalech-ot-kritichni-stoynosti.html", "text": "През изминалото денонощие има леко повишение на нивата на двете основните реки в Благоевградска област – Места и Струма, но сме далеч от критични стойности. Това каза за Радио „Фокус“ – Пирин Бисер Михайлов, областен управител на Благоевград. „Имаме и достатъчно свободни обеми в язовирите“, добави той. Областният управител заяви, че се правят денонощни наблюдения на реките и язовирите и към момента няма място за притеснения. Той добави, че всички 14 общини на територията на областта са уведомени, че с оглед на метеорологичната обстановка, в следващите дни трябва да се извършват действия за превенция и наблюдение на водните нива на двете основни реки в Благоевградския регион, както и на техните притоци.  „Основно сме съсредоточени върху Санданска Бистрица  и Мелнишката река. От другата страна при река Места – това са Черна и Бяла Места“, добави Бисер Михайлов.\r\nКристина МИТКОВА", "date": "2018.03.19", "title": "Бисер Михайлов, областен управител на Благоевград: Отчетено е леко повишение в нивата на реките Места и Струма, но сме далеч от критични стойности"}
{"url": "http://www.focus-news.net/news/2018/03/19/2501159/pernik-57-godishna-zhena-e-bila-ubita-v-grada.html", "text": "57-годишна жена е била убита в града. Това съобщиха от пресцентъра на МВР. Сигналът по случая е подаден в 10.25 часа. Към този момент вървят процесуално-следствени действия и се изясняват всички факти и обстоятелства около инцидента.\r\nОчаквайте подробности!", "date": "2018.03.19", "title": "Перник: 57-годишна жена е била убита в града"}
{"url": "http://www.focus-news.net/news/2018/03/19/2501157/korneliya-ninova-bsp-kolegi-polititsi-sprete-da-razdelyate-naroda-po-vsichki-linii-zashtoto-e-ubiystveno-za-nego.html", "text": "Колеги политици, спрете да разделяте народа по всички линии, защото е убийствено е за българския народ. Това каза лидерът на БСП Корнелия Нинова след изнесеното заседание на Изпълнителното бюро на партията в Кърджали, предаде репортер на Агенция „Фокус“.  „Обединихме се в един общ проблем за Кърджали. Бих искала този проблем да оформя като обръщение към всички колеги политици и партии. То е: колеги, спрете. Спрете да разделяте народа ни по всички линии. Едни партии тук разделят хората по вяра и език. Други по такива, които са с ГЕРБ и които са против ГЕРБ. Стигна се до алтернативно честване на национални, християнски празници. Такова разделение между народа ни е незапомнено в смесените райони от много години. Това се прави в изгода на партии, в лична изгода, с политически цели, но това е убийствено за българския народ, достатъчно разделен по много линии“, каза Нинова. „Имаме, уважаеми колеги, политици и лидери достатъчно общи проблеми, които ни обединяват с този народ“, каза Нинова. По думите й регионът в Кърджали е затънал в бедност, има лошо качество на образованието,  на здравеопазването, липса на работа и младите заминават в чужбина. По думите и в региона се наблюдава демографска катастрофа. „Ето ги големите теми на деня, които биха могли да ни обединят да ги решим. Спрете с разделението и дайте да решаваме реалните проблеми на хората. Разделението работи в полза на партиите, но е против народа ни“, посочи Нинова и заяви, че реалното решаване, общото на проблемите на хората ще помогне на всички като държава.", "date": "2018.03.19", "title": "Корнелия Нинова, БСП: Колеги политици, спрете да разделяте народа по всички линии, защото е убийствено за него"}
{"url": "http://www.focus-news.net/news/2018/03/19/2501156/dimitar-argirov-pevets-i-muzikant-doydi-mayko-izprati-me-e-nay-emblematichnata-silna-i-emotsionalna-pesen-izpyata-ot-iliya-argirov.html", "text": "„Дойди майко, изпрати ме“ е най-емблематичната, силна и емоционална песен, изпята от Илия Аргиров. Това каза в интервю за Радио „Фокус“ – Пирин Димитър Аргиров, музикант и певец, син на емблемата на македонската песен Илия Аргиров, по повод 87-та годишнина от рождението на баща си. Той обясни, че е правил опити да открие корените ѝ, да разбере от къде идва, кой я е запял за първи път. \r\n„Другата песен, която е много характерна за него е „Горо ле горо зелена“. За тези две песни успях да установя, че те започват да се пеят за първи път от баща ми. Преди него не съм намерил друг, който да е записвал тези песни. „Де гиди, луди млади години“ пък е песен, която баща ми пееше, както и Костадин Гугов. „Хубавото Стойне“, „Три години либе“ също са от емблематичните му песни, заедно с много други“, каза още Димитър Аргиров. Той добави, че в наследство от баща си е получил любовта към народната музика и затова днес се занимава именно с нейното издирване, записване и популяризиране.  \r\n„Активно работя върху македонският фолклор като правя свои аранжименти на негови песни, а и не само. Дори последният ми албум „Пиринска цветя“ е изцяло съставен от песни по мой аранжимент, като влагам едно свое виждане за нещата, имам си свой концепция. В общи линии се старая да накарам тези песни да зазвучат по мой си начин, пречупени през моята призма. Самото звучене е меко, лирично. Старя се те да се реят и да не се прекалява с технологиите и със съвременните инструменти, които много често оркестрите включват в своите изпълнения. Освен това извършвам издирвателска дейност, свързана с македонският фолклор като се опитвам да стигна до неговите корени“, добави Димитър Аргиров. Той допълни, че се интересува от стари песни и такива, които са много малко познати. „Винаги, във всичките албуми, които съм издал до момента има по някоя такава песен, която като я пусна на някой човек, който познава добре българският фолклор казва: „Аз тази песен я чувам за първи път“. Това от своя страна ме кара да се чувствам доволен“, коментира Димитър Аргиров.\r\nЛивия НИНОВА", "date": "2018.03.19", "title": "Димитър Аргиров, певец и музикант: „Дойди майко, изпрати ме“ е най-емблематичната, силна и емоционална песен, изпята от Илия Аргиров"}
{"url": "http://www.focus-news.net/news/2018/03/19/2501152/rob-ueynrayt-evropol-rabotata-ni-e-nevazmozhna-bez-podkrepata-na-kolegite-ni-ot-pravoprilagashtite-organi-v-tsyala-evropa.html", "text": "Работата ни е невъзможна без подкрепата на колегите ни от правоприлагащите органи в цяла Европа. Това каза на пресконференция изпълнителният директор на Европол Роб Уейнрайт след откриването на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „За мен е истинска привилегия да ръководя Европол през тези години. Беше приятно да представя приоритетите на Европол за бъдещия период. Европол подкрепи редица разследвания на високо равнище. Подкрепяме полицейските органи в България. С тях имаме изключително добро сътрудничество. Наша цел е да се увеличи и обменът на информация, за да разберем как еволюират заплахите през границите. Европол надмина 1 млн. съобщения през миналата година“, заяви той и подчерта, че работят с партньори и извън ЕС, но вътре работят за модернизиране на техните информационни системи. „Работата ни е невъзможна без подкрепата на нашите колеги от правоприлагащите органи в цяла Европа. Нашата работа е невъзможна и без политическа подкрепа. Предоставят ни насока и критична подкрепа. Нужен е контрол и отчетност и за Европол. Установихме механизмът, който ще сближи националните парламенти, за да упражняват ефективен контрол“, каза още той. \r\nЛюба АЛЕКСИЕВА", "date": "2018.03.19", "title": "Роб Уейнрайт, Европол: Работата ни е невъзможна без подкрепата на колегите ни от правоприлагащите органи в цяла Европа"}
{"url": "http://www.focus-news.net/news/2018/03/19/2501160/severen-kipar-zatyaga-kontrola-po-granitsata-ot-turtsiya-vlizat-prekaleno-mnogo-prestapnitsi.html", "text": "Правителството на т.нар. Северно-кипърска турска република (СКТР) затяга контрола по границата по повод зачестилите случаи на насилие през последните дни и започва директни контакти с Анкара по отношение на идващите от Турция престъпници, предаде информационната агенция Догу хабер ажансъ (ДХА). За целта екип от турското министерство на правосъдието  пристига в Никозия да водене на конкретни преговори. Министърът на вътрешните работи на т.нар. СКТР Айшегюл Байбарс обясни, че „нарастващите престъпления в страната предизвикват сериозно безпокойство сред гражданите и нарушават обществения ред и спокойствие.”. Подразбира се, че става въпрос за брутални случаи за пране на пари, наркотрафик и трафик на хора. Същевременно министърът опроверга появили се по-рано съобщения, че е отнето северно-кипърското гражданство на 2000 души. Тя поясни, че има отделни случаи на нередовно и незаконно получаване на гражданство, което се анулира, но това не за масова практика.\r\nАгенция „Фокус” припомня:\r\nТ.нар. СКТР е призната единствено от Анкара и на практика пристигащите в северната част на остров Кипър идват предимно от или през Турция. Формално т.нар. СКТР се води като „частично призната” – само една държава (Турция) от 193 членове на ООН. Република Кипър, която е член и на ЕС, формално също е „частично призната”. Разликата обаче е в броя на призналите я членове на ООН – 192 (без Турция) от всичките 193 страни-членки на най-универсалната световна организация.\r\nПревод и редакция:", "date": "2018.03.19", "title": "Северен Кипър затяга контрола по границата – от Турция влизат прекалено много престъпници"}
{"url": "http://www.focus-news.net/news/2018/03/19/2501161/yambol-rayonen-sad-elhovo-zadarzha-pod-strazha-siriyski-grazhdanin-obvinen-v-protivozakonno-podpomagane-na-chuzhdi-grazhdani-da-proniknat-na-balgarska-teritoriya.html", "text": "Районен съд – Елхово задържа под стража сирийския гражданин Ибрахим Х. ( на 21г.). Той е обвинен за това, че на 6 март 2018 г. в района на гранична пирамида, в землището на с. Шарково, обл. Ямбол, превел през границата на страната от Р. Турция в Р. България  десет чужди граждани (от  Републиките Иран, Ирак и Сирия), без разрешение на надлежните органи на властта  - престъпление по чл.280, ал.2, т.3, вр. ал.1 от НК. Това съобщиха от пресцентъра на Апелативна прокуратура-Бургас.\r\nСпоред прокурора е налице обосновано предположение за това, че Ибрахим Х. е извършил престъплението, в което е обвинен. Представителят на държавното обвинение е категоричен, че сирийският гражданин може да се укрие или да извърши ново престъпление.\r\nСъдът прие мотивите на прокурора и задържа под стража Ибрахим Х.\r\nОпределението на Районен съд – Елхово може да бъде обжалвано в Окръжен съд – Ямбол.", "date": "2018.03.19", "title": "Ямбол: Районен съд – Елхово задържа под стража сирийски гражданин, обвинен в противозаконно подпомагане на чужди граждани да проникнат на българска територия"}
{"url": "http://www.focus-news.net/news/2018/03/19/2501163/burgas-okrazhnata-prokuratura-predade-na-sad-mazh-obvinen-v-opit-za-ubiystvo-na-svoya-brat.html", "text": "Окръжна прокуратура – Бургас предаде на съд Марин А. (на 25г.). Той е подсъдим за това, че на 19 юни 2017 г., в град Бургас, направил опит умишлено да умъртви Красимир С. (негов брат, непълнолетен), като го ударил  крак в лявата част на главата, при което пострадалият паднал, удряйки дясната част на челото си в теракотен под, а след това  отново ударил  пострадалия с ръка в лявата част на главата, причинявайки му така мозъчна контузия, представляваща постоянно общо разстройство на здравето, опасно за живота, като деянието е останало недовършено поради независещи от дееца причини – смъртта на Красимир С. не настъпила поради оказаната му своевременна, квалифицирана и ефикасна медицинска помощ- престъпление по чл. 115, вр. чл. 18, ал. 1 от НК. Това съобщиха от пресцентъра на Апелативна прокуратура-Бургас.\r\nПодсъдимият и пострадалият живеели в една къща. На горепосочената дата Марин А. употребил алкохол и  наркотично вещество – метамфетамин. В един момент двамата се срещнали в къщата и между тях протекъл кратък разговор, при който пострадалият казал на Марин А., че e „надрусан“. Без да каже нищо повече подсъдимият ударил своя брат с крак, а после и с ръка, след което напуснал районна на къщата, която се намира в бургаския кв. „Победа“. \r\nОкръжен съд – Бургас е насрочил заседанието си за 20 март 2018 г.", "date": "2018.03.19", "title": "Бургас: Окръжната прокуратура предаде на съд мъж, обвинен в опит за убийство на своя брат"}
{"url": "http://www.focus-news.net/news/2018/03/19/2501164/vitsepremierat-ekaterina-zaharieva-shte-predsedatelstva-zasedaniya-na-savet-obshti-vaprosi-i-savet-obshti-vaprosi-chl50.html", "text": "Вицепремиерът и министър на външните работи Екатерина Захариева ще председателства предстоящите заседания на Съвет „Общи въпроси“ и Съвет „Общи въпроси“ (член 50). Заседанията на двата формата ще се проведат на 20 март в Брюксел. Това съобщиха от пресцентъра на Министерството на външните работи.  \r\nСъвет „Общи въпроси“ ще завърши подготовката на заседанието на Европейския съвет през март. Министрите  ще обсъдят проекта на заключения и ще обменят мнения по основните теми, които бъдат поставени на вниманието на лидерите на 28-те държави-членки. Редовното заседание на Европейския съвет, което ще се състои  на 22 март, ще бъде посветено на темите „Работни места, растеж и конкурентоспособност”, „Данъчно облагане” и „Външни отношения”. Европейската комисия ще представи информация относно диалога с полските власти в съответствие с член 7, параграф 1 от ДЕС относно принципите на правовата държава в Полша. Министрите ще проведат работен обяд, посветен на темата „Пътят към следващия институционален цикъл – ключови въпроси за действие”. \r\nСъвет „Общи въпроси“ във формат 27 ще подготви Европейския съвет (член 50), който ще се състои на 23 март. Министрите ще обсъдят проекта на насоки относно рамката за бъдещите отношения с Обединеното кралство, които се очаква да бъдат одобрени от лидерите. Главният преговарящ на ЕС Мишел Барние ще информира Съвета  за актуалното състояние на преговорите \r\nПреди началото на заседанията в Брюксел министър Захариева ще направи изявление за медиите около 9.10 ч. местно време (10.10 ч. българско време). \r\nПресконференцията на вицепремиера след приключването на СОВ ще започне около 13.00 ч. местно време (14.00 ч. българско време), а след края на СОВ по чл.50 – около 18.00 ч. местно време (19.00 ч. българско време).", "date": "2018.03.19", "title": "Вицепремиерът Екатерина Захариева ще председателства заседания на Съвет „Общи въпроси“ и Съвет „Общи въпроси“ (чл.50)"}
{"url": "http://www.focus-news.net/news/2018/03/19/2501167/gerb-dobrich-organizira-velikdensko-pochistvane.html", "text": "Кампания „Великденско почистване” организира структурата на ГЕРБ в област Добрич. Целта й е Добрич и областта да посрещнат по-чисти светлия християнски празник. Това съобщиха от пресцентъра на партията. Началото бе поставено с почистване на района на паметника на Хан Аспарух в Добрич. Провеждането на кампанията ще позволи всеки, който желае, да се погрижи  за района около дома си, междублоковите пространства, кварталните паркове и места за отдих. За желаещите да се включат са осигурени ръкавици и чували за събиране на отпадъците. \r\nОбщинските структури и клубове на ГЕРБ ще участват активно в почистването, като ще се погрижат за паметници и мемориали, спортни и детски площадки, междублокови пространства и участъци от плажната ивица. Областното ръководство на ГЕРБ кани жителите на Добрич и областта да проявят активност и загриженост в почистването и опазването на обществените територии, като се включат в кампанията. \r\nГражданите могат да получат чували и ръкавици от офиса на ГЕРБ в Добрич. На телефон 0879485859 ще се приема предварителна информация за местата, на които ще се чисти.\r\nВ рамките на кампанията ГЕРБ ще отличи:\r\n-\tНай-добре почистено междублоково пространство; \r\n-\tНай-добре поддържана детска/спортна площадка.\r\nЖелаещите да се включат в конкурса трябва да изпратят илюстративен снимков материал, информация и контакт за връзка до 31.03.2018 г. на имейл dobrich_pr@gerb.bg. Снимките ще бъдат публикувани на Фейсбук страницата на ГЕРБ-Добрич в специално събитие „Великденско почистване”.\r\nСред наградите ще има цветен разсад, градински инструменти, пейка, кошчета за отпадъци, осигурени с лични средства от народните представители от ГЕРБ-Добрич Даниела Димитрова и вицеадмирал Пламен Манушев.", "date": "2018.03.19", "title": "ГЕРБ-Добрич организира Великденско почистване"}
{"url": "http://www.focus-news.net/news/2018/03/19/2501122/smolyan-dvizhenieto-po-pat--865-vehtino-pri-razklona-za-s-byal-izvor-vremenno-se-izvarshva-v-edna-lenta-poradi-svlichane-na-zemna-masa-i-padashti-kamani.html", "text": "Движението по път ІІІ-865 Вехтино при разклона за с. Бял извор, в област Смолян, временно се извършва в една лента, поради свличане на земна маса и падащи камъни от ската. Това съобщиха от пресцентъра на Агенция \"Пътна инфраструктура\" (АПИ). Участъкът е сигнализиран с пътни знаци.\r\nШофьорите трябва да се движат с повишено внимание и съобразена скорост.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.03.19", "title": "Смолян: Движението по път ІІІ-865 Вехтино при разклона за с. Бял извор временно се извършва в една лента, поради свличане на земна маса и падащи камъни"}
{"url": "http://www.focus-news.net/news/2018/03/19/2501169/plovdiv-okrazhnata-prokuratura-vnese-obvinitelen-akt-spryamo-45-godishen-mazh-za-falshivi-pari.html", "text": "Окръжна прокуратура-Пловдив внесе в съда обвинителен акт срещу Валери Г., на 45 г., за това, че държал неистински парични знаци в големи количества –престъпление по чл.244 ал.2 във връзка ал. 1 във връзка с чл.243 ал. 1 от Наказателния кодекс. Това съобщиха от пресцентъра на Апелативна прокуратура-Пловдив.\r\nНа 12 октомври 2017 г., в гр. Пловдив, обвиняемият Валери Г. бил в дома си, където служители на МВР извършвали претърсване, за което имали издадено разрешение от съда. Обвиняемият държал в стаята си неистински парични знаци в купюри от 20, 50 и 100 евро. Без да бъде забелязан, той успял да каже на негов близък да отиде до стаята и от бюрото да прибере, намиращите се там банкноти в евро. Свидетелят взел парите, без да знае колко са точно, но когато излизал полицейските служители поискали да покаже какво носи в себе си. Свидетелят предал взетите от бюрото пари, които били собственост на обвиняемия. На място пристигнал разследващ полицай, който извършил оглед на местопроизшествието. Установило се, че банкнотите са 56 на брой, от тях 45 броя с номинал 20 евро, 9 броя с номинал 50 евро, 2 броя с номинал 100 евро. По делото е била извършена техническа експертиза, според която посочените по горе банкноти са неистински парични знаци.  \r\nПредвиденото от закона наказание за престъплението, в което Валери Г. е обвинен, е от две до осем години лишаване от свобода.", "date": "2018.03.19", "title": "Пловдив: Окръжната прокуратура внесе обвинителен акт спрямо 45-годишен мъж за фалшиви пари"}
{"url": "http://www.focus-news.net/news/2018/03/19/2501155/regnum-alternativa-za-germaniya-pozdravi-vladimir-putin-za-pobedata-na-prezidentskite-izbori.html", "text": "Ръководството на германската консервативна партия „Алтернатива за Германия“ (АзГ) поздрави Владимир Путин за преизбирането му като президент на Русия. Това се казва в публикувано на 19 март съвместно изявление на съпредседателите на партията, предава руската агенция REGNUM.\r\nСъгласно текста на заявлението, немските политици от „АзГ“ призовават да се започне руско-германски диалог на равни начала.\r\n„Поздравяваме Владимир Путин с преизбирането му на президентския пост, желаем му успех и политическо усърдие в течение на следващия президентски мандат“, се казва в поздравлението на съпредседателите на партията Александър Гауланд и Йорг Мойтен.\r\nОсвен това, политиците съобщиха, че подкрепят връщането на руско-германските отношения в конструктивно русло и се обявиха твърдо срещу антируските санкции, които, според тях, нанасят вреди и на двете страни.\r\nREGNUM отбелязва, че заявлението на „АзГ“ е било публикувано след обращението към Владимир Путин от страна на управляващия Съюз (ХДС/ХСС) на Ангела Меркел, в което Русия се призовава да прекрати „нарушенията на международното право“ и успоредно с това да се движи към подобряване на отношенията със Запада.\r\nПревод и редакция:", "date": "2018.03.19", "title": "REGNUM: „Алтернатива за Германия“ поздрави Владимир Путин за победата на президентските избори"}
{"url": "http://www.focus-news.net/news/2018/03/19/2501171/dobrich-kmetat-yordan-yordanov-se-sreshtna-s-narodniya-predstavitel-d-r-hasan-ademov.html", "text": "Кметът на Добрич Йордан Йорданов се срещна с народния представител от листата на ДПС д-р Хасан Адемов по негово искане. Това съобщиха от пресцентъра на Общината. Д-р Адемов е председател на парламентарната комисия по труда, социалната и демографска политика към 44 – то Народно събрание. В рамките на срещата е обсъдено състоянието на социалните услуги в Добрич. Депутатът д-р Адемов декларира своята готовност да подкрепя социалната политика на Община Добрич.", "date": "2018.03.19", "title": "Добрич: Кметът Йордан Йорданов се срещна с народния представител д-р Хасан Адемов"}
{"url": "http://www.focus-news.net/news/2018/03/19/2501158/albena-georgieva-oblasten-upravitel-na-vidin-pokazatelite-na-piteynata-voda-v-bregovo-sa-v-norma-no-bedstvenoto-polozhenie-tam-se-udalzhava.html", "text": "Показателите на питейната вода в с. Брегово са в норма, но бедственото положение там се удължава, каза на пресконференция Албена Георгиева, областен управител на Видин, предаде репортер на Радио „Фокус“ – Видин. Тя посочи, че пробите от питейната вода са взети на 15 март в Брегово и резултатите са били готови днес. „Това, което многократно повтаряхме, което заявяваха от ВиК-дружеството и от Регионална здравна инспекция, бе, че качеството на питейната вода в Брегово е добро. Питейната вода в Брегово постъпва от кладенци, които нямат нищо общо със залятата помпена станция от водите на река Тимок. Не бива да има притеснение у хората за водата. Недопустима е ситуацията в Брегово да се използва за политическо говорене“, коментира Албена Георгиева. \r\nТя посочи, че бедственото положение в Брегово бе обявено на 11 март, а с решение на Общинския щаб за защита при бедствия срокът е удължен до края на седмицата, заради високото ниво но река Тимок. „Водата вече е спаднала с около 1 метър. Обстановката вече бавно се нормализира. Река Тимок повиши нивото си заради снеготопенето и скатните води, които събира. За справяне със ситуацията на Община Брегово е предоставена мощна хидромодулна помпа“, допълни Албена Георгиева.\r\nАнна ЛОЗАНОВА", "date": "2018.03.19", "title": "Албена Георгиева, областен управител на Видин: Показателите на питейната вода в Брегово са в норма, но бедственото положение там се удължава"}
{"url": "http://www.focus-news.net/news/2018/03/19/2501170/regnum-srabskoto-selo-putinovo-otpraznuva-rezultatite-ot-prezidentskite-izbori-v-rusiya.html", "text": "Сръбското село Путиново отпразнува победата на Владимир Путин на президентските избори в Русия на 18 март, предава руската агенция REGNUM.\r\nЖителите на селцето, съобщава руското издание „Известия“, са следили хода на руските избори в неголямо ресторантче. В продължение на три столетия селото се е казвало Хаджинци, но през 2012 година жителите му го преименуват в чест на руския президент.\r\nНай-добрите резбари в селото са се трудили цяла седмица над новата табелка на Путиново, изготвена от масивна дъбова дъска. „Известия“ добавя, че путиновците не са се спрели само с промяната на името на населеното място. В чест на руския лидер, местните лозари приготвят сливова ракия под названието „Путиновка“.\r\nСъобщава се още, че през 2018 година, местното кафе е получило названието „Кафе Крим“. Именно по този начин жителите на селото са решили да увековечат четвъртата годишнина от деня на възвръщането на Крим в състава на Русия. Въпросът за принадлежността на полуострова е близък на жителите на Путиново, тъй като селото се намира на няколко километра от границата с откъснатото от Сърбия Косово.\r\nПревод и редакция:", "date": "2018.03.19", "title": "REGNUM: Сръбското село Путиново отпразнува резултатите от президентските избори в Русия"}
{"url": "http://www.focus-news.net/news/2018/03/19/2501175/stara-zagora-na-izvanredno-zasedanie-na-obshtinskiyat-savet-v-kazanlak-prie-godishen-finansov-otchet-na-fondatsiya-chudomir-za-2017-godina-i-programa-za-deynostta-i-prez-2018-godina.html", "text": "На извънредно заседание на Общинският съвет в Казанлък бяха приети годишен финансов отчет на Фондация „Чудомир“ за 2017 година и Програма за дейността и през 2018 година, предаде кореспондент на Радио „Фокус“. Приет бе и проект на бюджет на Фондацията за 2018 година. \r\nПредседателят и Борис Кърчев поясни, че основно дейността и през 2017 година е била съсредоточена в организацията на Чудомирови празници и уточни: „За съжаление в последните години дейността на фондацията основно е по организацията и реализирането на тези празници. Тя би следвало да изпълнява доста по-широка дейност. Основните и цели – популяризиране творчеството на Чудомир, търсене и подпомагане на талантливи млади хора в областта на хуманитарните науки, но поради липса на средства нямаме възможност да организираме тази дейност.“ \r\nКърчев поясни, че през 2017 година фондацията е на печалба от стопанската си дейност, като се изчистени стари задължения от предишното ръководство. Освен това, са преиздадени трети том  на събраните съчинения на Чудомир и албум с рисунки, карикатури и пейзажи на твореца. През 2018 година ще бъдат преиздадени и останалите томове, с което ще бъде завършен целият цикъл на преиздаване на шесттомника с Чудомирови творби. Една от идеите на фондацията за 2018 година е, да бъдат издадени книжка с Чудомирови разкази и рисунки за най – малките от първи и втори клас, както и луксозно издание с негови творби. „Наред с това големият пробив на Фондацията и Литературно – художествен музей „Чудомир“ е, че Димитър Чорбаджийски е включен в програмите за свободно – избираеми по литература и изобразително изкуство.Това е една стъпка към нашата по – голяма цел, Чудомир да бъде изучаван в задължителните часове по литература и по изобразително изкуство“, каза Борис Кърчев.\r\n33 събития ще се проведат в рамките на Чудомирови празници 2018 година – изложби представяне на книги, спектакли от Театралния фестивал „Комедийният хит на сезона“, оперен и оперетен спектакли и други. Предстои  в Управителния съвет на Фондация „Чудомир“ да бъде обсъден въпросът за популяризиране на  проявите от празниците извън пределите на Казанлък, в национален мащаб.\r\n48 872 лева ще струват Чудомирови празници 2018. От тях 21 210 лева са за театралните постановки, 12 718 лева – за концертите, 4 320 лева – за конкурсите, за изложби и представяне на книги са заложени 1570 лева, а за съпътстващи събития - 9 054 лева. \r\nОбщинският съвет в Казанлък одобри бюджетът на фондацията за 2018 година, който според внесената докладна записка възлиза на 70 000 лева. От тях собствените приходи са 39 179 лева, от които 33 350 лева са от продажба на билети, 5 829 лева – от дарения. Общинската субсидия за Чудомировите празници възлиза на 20 000 лева. В приходите се включват още вземанията от минали години в размер на 5 900 лева и преходен остатък от 5 621 лева.\r\nСлавяна ГАЙДАРОВА", "date": "2018.03.19", "title": "Стара Загора: На извънредно заседание на Общинският съвет в Казанлък прие годишен финансов отчет на Фондация „Чудомир“ за 2017 година и Програма за дейността и през 2018 година"}
{"url": "http://www.focus-news.net/news/2018/03/19/2501176/republika-sarbiya-shte-provede-inspektsiya-na-voenno-formirovanie-ot-sastava-na-balgarskata-armiya-v-izpalnenie-na-vienskiya-dokument.html", "text": "В изпълнение на Виенския документ (2011 г.)  в периода 20-23 март 2018 г. група военнослужещи от Република Сърбия ще проведе посещение за оценка на военно формирование от състава на Българската армия. Това съобщиха от пресцентъра на Министерството на отбраната. Групата ще бъде съпровождана от офицери от дирекция „Стратегическо планиране“ към Министерството на отбраната на Република България.\r\nИнспекцията е в съответствие с Протокола между министерствата на отбраната на двете страни относно мерки за укрепването на доверието и сигурността, допълващи Виенския документ. Дейностите в съответствие с международните документи допринасят за увеличаване на прозрачността във военната област, изграждането на взаимоотношения на доверие между държавите-участнички в договора и укрепването на сигурността и стабилността в Европа.", "date": "2018.03.19", "title": "Република Сърбия ще проведе инспекция на военно формирование от състава на Българската армия в изпълнение на Виенския документ"}
{"url": "http://www.focus-news.net/news/2018/03/19/2501162/komisaryat-dzhulian-king-evropol-pravi-svoya-prinos-kam-sigurnostta-na-grazhdanite-v-es.html", "text": "Европол прави своя принос към сигурността на гражданите в ЕС. Това каза на пресконференция еврокомисарят за Съюз за сигурност Джулиан Кинг след откриването на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „Много се радвам, че днес сме в София на това заседание, което е много важно. Обединява представители на националните парламенти. Още веднъж те подчертават своята подкрепа за Европол, както и определят начина, по който ще се наблюдава дейността на Европол. Това е един много важен орган, който има огромната отговорност да се справя със заплахите на организираната престъпност, тероризма, киберпрестъпността и да си сътрудничи с институциите в държавите членки“, заяви Кинг. По думите му има много повече неща, които той би могъл да направи в рамките на ЕС. „Нашите институции са много важни в подкрепата, която държавите членки оказват. Европол е в центъра на нашите усилия в борбата с тероризма, киберпрестъпността и тежката организирана такава. Под ръководството на Роб Уейнрайт Европол става все по силен. Миналата година 400 най-различни разследвания бяха проведени от Европол, най-вече в сферата на тероризма. Европол прави своя принос към сигурността на гражданите в ЕС. Ще продължим да оказваме подкрепа“, коментира Кинг. \r\nЛюба АЛЕКСИЕВА", "date": "2018.03.19", "title": "Комисарят Джулиан Кинг: Европол прави своя принос към сигурността на гражданите в ЕС"}
{"url": "http://www.focus-news.net/news/2018/03/19/2501165/evrokomisaryat-mariya-gabriel-terorizmat-i-kiberatakite-ne-poznavat-granitsi.html", "text": "Тероризмът и кибератаките не познават граници. Това каза на пресконференция българският еврокомисар по цифрова икономика и цифрово общество Мария Габриел след откриването на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „Чрез учредяването и вътрешния правилник на съвместния орган за парламентарен контрол на Европол ясно показваме, че националните парламенти искаме да укрепим капацитета на Европол, да подчертаем централната му роля в борбата с предизвикателствата, каквито са тероризма, кибератаките. Те не познават граници“, заяви Габриел. По думите ѝ, говорейки за дигитализацията и новите технологии, в ЕК намерението е едно – гражданите да се чувстват също толкова сигурни офлайн, колкото онлайн. „Затова ключовата дума е сътрудничество. Участие на всички заинтересовани страни. С Европол имаме изключително ползотворно сътрудничество, най-напред що се отнася до борбата с незаконното съдържание. Само преди 2 седмици от ЕК публикувахме препоръка за борба с незаконното съдържание, в което акцент е поставен именно и на това засилено сътрудничество с полицейските и юридическите органи“, допълни тя. Според нея в областта на киберсигурността отново добро сътрудничество и сега съществува. „Работим за меморандум, който да бъде сключен най-вероятно през май. Обсъждаме вариант, в който страните от Западните Балкани да получат статут на наблюдатели към агенцията ENISA. И днес посланието е ясно – сътрудничество не само между европейските страни, но и тези извън ЕС. Областта на кибератаките има необходимост от обмен на информация и от това да се изгражда технически капацитет, да се работи по посока превенция, но без партньорство това няма как да се получи“, каза още Мария Габриел. \r\nЛюба АЛЕКСИЕВА", "date": "2018.03.19", "title": "Еврокомисарят Мария Габриел: Тероризмът и кибератаките не познават граници"}
{"url": "http://www.focus-news.net/news/2018/03/19/2501179/varna-dvoyno-namalenie-na-registriranite-sluchai-s-uslozhneniya-ot-ostri-respiratorni-zabolyavaniya-otchita-regionalnata-zdravna-inspektsiya.html", "text": "Двойно намаление на регистрираните случаи с усложнения от остри респираторни заболявания отчита Регионалната здравна инспекция във Варна за периода от 9 до 15 март. За този период са установени 30 болни с усложнения – 16 с бронхит и 14 с пневмония, срещу 67 болни за предходната седмица. Това съобщиха за Радио „Фокус“ – Варна от Регионалната здравна инспекция във Варна. За периода от 9 до 15 март регистрираните случаи с диагноза остри респираторни заболявания са увеличени – 282 болни срещу 226 за предходната седмица, по данни, предоставени от сентинелните практики. С диагноза грип в Инфекциозна клиника на болница „Св. Марина” са постъпили за лечение 8 души срещу 12 за предходната седмица.\r\nПо данни на здравната инспекция за периода са регистрирани 28 случая на чревни инфекции срещу 29 от предходната седмица, като през настоящите дни чревните инфекции са представени от 23 ентероколита, 1 колиентерит, 1 вирусен хепатит, 3 ротавирусни ентерита.\r\nПрез изминалата седмица няма регистрирани случаи на заболели от Марсилска треска и Лаймска борелиоза. С бързо известие в РЗИ- Варна са съобщени 8 лица, ухапани от кърлеж. Регистрирани са 8 случая на заболели от ламблиоза, 1 случай на ехинококоза и 1 на хименолепидоза.\r\nМарияна ВАЛЕНТИНОВА", "date": "2018.03.19", "title": "Варна: Двойно намаление на регистрираните случаи с усложнения от остри респираторни заболявания отчита Регионалната здравна инспекция"}
{"url": "http://www.focus-news.net/news/2018/03/19/2501178/rob-ueynrayt-evropol-trudno-e-da-se-pretseni-tochniyat-broy-na-teroristite-ili-drugi-takiva-tayni-obshtestva-v-evropa-zashtoto-te-deystvat-po-mnogo-prikrit-nachin.html", "text": "Очевидно точният брой на терористите или други такива тайни общества в Европа е трудно да се прецени, тъй като те действат по много прикрит начин. Това каза на пресконференция изпълнителният директор на Европол Роб Уейнрайт след откриването на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „Заплахата очевидно е голяма и комплексна по отношение на активните чуждестранни бойци, които са били в Сирия и Ирак и които се връщат. В много европейски страни има редица радикализирани лица, които се наблюдават от органите на сигурността за потенциалната им ангажираност“, заяви Уейнрайт. \r\n„Не само Европол предоставя информация, но националните органи в Обединеното кралство, в Белгия и редица държави, може би е достигнат броят от 30 000, а може би и повече. Тук също предоставяме подкрепа и не всички от тези лица имат намерението да предприемат терористични действия. Това ни дава възможност да видим колко огромно е предизвикателството пред органите, защо международното сътрудничество е толкова важно“, каза още той. \r\nЛюба АЛЕКСИЕВА", "date": "2018.03.19", "title": "Роб Уейнрайт, Европол: Трудно е да се прецени точният брой на терористите или други такива тайни общества в Европа, защото те действат по много прикрит начин"}
{"url": "http://www.focus-news.net/news/2018/03/19/2501173/bezopasnostta-na-dvizhenie-po-patishtata-i-protivodeystvieto-na-bitovata-prestapnost-byaha-obsadeni-na-operativno-zasedanie-na-pravitelstvoto.html", "text": "Противодействието на битовата престъпност и състоянието на републиканската пътна мрежа в края на зимния сезон бяха основните теми на оперативно заседание на правителството, свикано днес от министър-председателя Бойко Борисов, съобщиха от правителствената информационна служба. Премиерът възложи на министъра на вътрешните работи организирането на видеонаблюдението и осигуряването на полицейско присъствие в малките населени места да стане негов личен приоритет. Борисов нареди също така при пътуванията си в страната и участието си в анализи за работата на областните дирекции на МВР Валентин Радев да провежда срещи с всички кметове, включително кметските наместници, да се информира лично от тях за работата на мобилните полицейски групи и да предприема незабавни мерки за подобряването й, ако бъдат докладвани проблеми.\r\nМинистър-председателят обвърза осъществяването на пътните ремонти с безопасността на движението. Той препоръча администрацията на АПИ и полицията да бъдат ангажирани активно с осигуряване на сигурността на пътуващите по време на ремонтите, както и с подпомагане на местните власти при изпълнение на отговорностите им по отношение на общинските пътища. „Убеден съм, че имаме и сили, и мощности, стига да има воля и желание. Не само да регистрираме хорското нещастие. Защото, като си счупиш джантата и пукнеш гумата – да говорим за европейска интеграция, Европейски съюз, европейско председателство... Последното, което минава на хората през ума, е това. Двеста хиляди души администрация имаме. Ако трябва – всички ги изкарвате навън и докато не се поправи – стоят, алармират. И тогава ще видите как много по-бързо ще стане ремонтът“, посочи премиерът Борисов.", "date": "2018.03.19", "title": "Безопасността на движение по пътищата и противодействието на битовата престъпност бяха обсъдени на оперативно заседание на правителството"}
{"url": "http://www.focus-news.net/news/2018/03/19/2501177/sport-zhoze-mourinyo-gotvi-chistka-v-manchestar-yunayted-sled-kraya-na-sezona.html", "text": "Мениджърът на Манчестър Юнайтед Жозе Моуриньо планира мащабна чистка в отбора след края на настоящия сезон. Според английските медии, осмина футболисти могат да напуснат след кампанията, като сред тях е и Майкъл Карик. „Дейли мейл“ разкри, че обстановката в съблекалнята на „червените дяволи“ е изключително напрегната след трудната победа над Брайтън за ФА Къп и отпадането от Севиля на осминафинала на Шампионската лига.", "date": "2018.03.19", "title": "Спорт: Жозе Моуриньо готви чистка в Манчестър Юнайтед след края на сезона"}
{"url": "http://www.focus-news.net/news/2018/03/19/2501182/dimitar-argirov-pevets-i-muzikant-spomenat-za-iliya-argirov-vse-oshte-e-zhiv-sred-horata-koito-obichat-balgarskata-narodna-pesen.html", "text": "Споменът за Илия Аргиров все още е жив сред хората, които обичат българската народна песен. Това каза в интервю за Радио „Фокус“ – Пирин Димитър Аргиров, музикант и певец, син на емблемата на македонската песен Илия Аргиров, по повод 87-та годишнина от рождението на баща си. По думите макар баща му вече да не е сред нас, почитателите му не са го забравили. \r\n„Определено мога да кажа, че в това отношение не съм разочарован. Въпреки това трудно мога да кажа и че съм доволен, просто защото ми се искаше баща ми все още да е жив, да е сред нас, да ни радва и той да се радва на нещата, които правя. Но категорично мога да кажа, че хората го помнят. Пишат ми постоянно в различните социални мрежи, а коментарите под песните, които публикувам винаги са много топли и това ме радва“, каза още Димитър Аргиров. Според него всички тези неща са показателни затова, че хората не са го забравили, въпреки че това поколение, което е слушало неговите песни е малко по-възрастно. \r\n„Освен това не ми се е случвало да срещна някой, който да не е чувал за него, да не знае кой е Илия Аргиров. Горд съм от нещата, които той е направил, горд съм, че съм негов син и имам възможността да се занимавам с музика. Радвам се и на това, че хората не са го забравили, макар той вече да не е сред нас“, подчерта Димитър Аргиров.\r\nЛивия НИНОВА", "date": "2018.03.19", "title": "Димитър Аргиров, певец и музикант: Споменът за Илия Аргиров все още е жив сред хората, които обичат българската народна песен"}
{"url": "http://www.focus-news.net/news/2018/03/19/2501166/ria-novosti-polsha-mozhe-da-izgoni-ruski-diplomati-v-znak-na-solidarnost-s-velikobritaniya-po-sluchaya-skripal.html", "text": "Полските власти обсъждат възможността да изгонят руски дипломати от страната в знак на солидарност с Великобритания във връзка с отравянето на бившия полковник от ГРУ Сергей Скрипал. Това съобщи полското издание Gazeta Prawna, като се позовава на неназовани източници от правителството във Варшава, предава РИА Новости.\r\nСпоред информацията на вестника, Полша иска да въведе санкции и срещу руски компании и чиновници. Отбелязва се, че дискусиите по този въпрос за започнали още миналата седмица, но решението е било отложено за след президентските избори в Русия.\r\nИзточниците на Gazeta Prawna са съобщили, че полското правителство смята за най-добро решение съвместните действия против Кремъл на ниво Европейски съюз. Но ако европейските власти не успеят да стигнат до общо решение, Варшава ще въведе собствени ограничителни мерки.\r\nПо-рано заместник-министърът на външните работи на Полша Конрад Шимански заяви, че Полша ще се опита да убеди Германия да се откаже от строителството на газопровода „Северен поток 2“ на фона на „делото Скрипал“. Според неговите думи, този инцидент дава повод за размисъл, дали „Русия е партньор, който заслужава доверие“.\r\nПревод и редакция:", "date": "2018.03.19", "title": "РИА Новости: Полша може да изгони руски дипломати в знак на солидарност с Великобритания по случая Скрипал"}
{"url": "http://www.focus-news.net/news/2018/03/19/2501181/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин отново ще се спрем на актуалните и интересни теми, свързани с Община Петрич. В първата част ще имате възможността да разберете повече за кампанията на Българският червен кръст, свързана с  поетапно раздаване на индивидуални пакети с хранителни продукти на 331 485 нуждаещи се български граждани в цялата страна. От кога жителите на Община Петрич ще могат да получат своите пакети и има ли някакви промени в условията на инициативата ще попитаме д-р Бойка Радева, председател на червенокръстката организация в Петрич. С нея ще говорим и по други актуални теми и въпроси, свързани с Българският червен кръст. Във втората част от изданието пък отново ще Ви срещнем с Илиян Цветков, директор на дирекция „Местни данъци и такси“ към Община Петрич, от който ще научим повече за това как върви данъчната кампания за 2018 година. В края на днешното издание очаквайте и актуална информация, свързана с първият Международен турнир по билярд „Dinamic Best of the East”, който се проведе в Петрич.", "date": "2018.03.19", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/03/19/2501183/reuters-es-skoro-shte-izleze-s-predlozheniya-za-tranzitniya-period-sled-brekzit-irlandiya-poiska-garantsii-za-granitsata.html", "text": "Европейския съюз скоро ще предложи на Великобритания сделка за транзитния период след Брекзит, съобщиха европейски дипломати в понеделник, когато се разбра също, че Ирландия е поискала гаранции, че във всяко възможно споразумение, ще бъдат отчетени интересите на Дъблин за границата със Северна Ирландия, предава Reuters.\r\nПопитан какво става със сделката, Главният преговарящ от страна на ЕС Мишел Барние отговори на репортерите: „Решени сме“, докато посрещаше министърът за Брекзит на Великобритания Дейвид Дейвис в Европейската комисия. Двамата ще дадат съвместна пресконференция по-късно в понеделник.\r\nПревод и редакция:", "date": "2018.03.19", "title": "Reuters: ЕС скоро ще излезе с предложения за транзитния период след Брекзит, Ирландия поиска гаранции за границата"}
{"url": "http://www.focus-news.net/news/2018/03/19/2501187/abv-izdade-kalendar-s-belezhiti-dati-i-imena-ot-balgarskata-istoriya.html", "text": "ПП АБВ издаде календар с бележити дати и имена от българската история. Това съобщиха от пресцентъра на партията. Читалища и кметства в Община Плевен ще получат екземпляр от патриотичното издание, което бе представено в областния град от  Румен Петков – член на Изпълнителното бюро на партията. \r\nКалендарът започва с цитат от предисловието на Паисий Хилендарски към „История Славянобългарска”. Първият месец е март, а първата бележита дата - 3 март, на която България извоюва своята свобода. Плевен присъства на много места в изданието  със събития и личности като Ячо Хлебаров, Илия Бешков, дарението на колекцията на акад. Светлин Русев, Дойранската епопея и участието на Девета плевенска пехотна дивизия в нея, Освобождението на Плевен и др. \r\nЕкземпляри от патриотичното издание ще бъдат подарени на редица културни институти, от Община Плевен. „Целта ни е да създадем условия младото поколение да придобие осъзната обич към родината си и родния си край“, подчерта Румен  Петков.", "date": "2018.03.19", "title": "АБВ издаде календар с бележити дати и имена от българската история"}
{"url": "http://www.focus-news.net/news/2018/03/19/2501186/kyustendil-vazstanoveno-e-dvizhenieto-po-pat-iii-107-pastra-rilski-manastir-koeto-se-osashtestvyavashe-v-edna-lenta-poradi-srutvane-na-skalna-masa.html", "text": "Възстановено е движението по път III-107 Пастра - Рилски манастир, което се осъществяваше в една лента поради срутване на скална маса. Това съобщиха от пресцентъра на Агенция \"Пътна инфраструктура\".", "date": "2018.03.19", "title": "Кюстендил: Възстановено е движението по път III-107 Пастра - Рилски манастир, което се осъществяваше в една лента поради срутване на скална маса"}
{"url": "http://www.focus-news.net/news/2018/03/19/2501180/evrokomisaryat-dzhulian-king-borbata-s-terorizma-i-kibersigurnostta-se-izvarshva-po-dobre-kogato-sme-zaedno.html", "text": "Борбата с тероризма и киберсигурността се извършва по-добре, когато сме заедно. Това каза на пресконференция еврокомисарят за Съюз за сигурност Джулиан Кинг след откриването на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „Все още не говорим за бъдещите взаимоотношения на Обединеното кралство с останалите 27 държави, защото в края на седмицата Европейският съвет ще говори за бъдещето. Един от основните въпроси по време на преговорите ще бъде сигурността и отбраната. Когато започнем да обсъждаме тези теми, всичко останало за Брекзит ще се вмести във възможността за предоставяне на най-тясно възможно сътрудничество, защото заплахите са за всички ни“, коментира Кинг. Според него борбата с тероризма и киберсигурността се извършва по-добре, когато са заедно. „Това ще бъде изходната позиция за бъдещите разговори, когато се стигне до там“, добави той. \r\nЛюба АЛЕКСИЕВА", "date": "2018.03.19", "title": "Еврокомисарят Джулиан Кинг: Борбата с тероризма и киберсигурността се извършва по-добре, когато сме заедно"}
{"url": "http://www.focus-news.net/news/2018/03/19/2501189/veliko-tarnovo-obshtinski-savet-svishtov-shte-zasedava-izvanredno.html", "text": "Общински съвет Свищов ще заседава извънредно, съобщиха от пресцентъра на Общината. Заседанието ще се проведе от 15.30 часа в Зала № 1 на Община Свищов. В проекта за дневен ред са включени две точки. Първата е за прекратяване на конкурсна процедура за възлагане на управлението на Многопрофилна болница за активно лечение „Д-р Димитър Павлович” ЕООД, гр. Свищов.\r\nВтората точка отново е свързана с местната болница. Общинските съветници ще гласуват промени в ръководството на едноличното дружество.", "date": "2018.03.19", "title": "Велико Търново: Общински съвет Свищов ще заседава извънредно"}
{"url": "http://www.focus-news.net/news/2018/03/19/2501172/tsvetan-tsvetanov-gerb-okolo-5000-sa-grazhdanite-na-es-koito-sa-bili-naemani-kato-boytsi-za-islyamska-darzhava.html", "text": "Около 5000 са гражданите на ЕС, които са били наемани като бойци за „Ислямска държава“. Това каза на пресконференция председателят на Комисията по вътрешна сигурност и обществен ред и председател на ПГ на ГЕРБ Цветан Цветанов след откриването на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „По всяка вероятност търсят начин да се приберат по родните си места и вече стават една много по-сериозна потенциална заплаха за ЕС“, коментира Цветанов. \r\nПо думите му Великобритания е една от най-надеждните системи за сигурност в ЕС, но е и един от най-големите доставчици на информация за системите на Съюза. „Убеден съм, че всички национални парламенти, лидери на европейски институции, всички политици ще търсим възможността да не изгубим един съществен източник на информация“, каза още Цветанов. \r\nЛюба АЛЕКСИЕВА", "date": "2018.03.19", "title": "Цветан Цветанов, ГЕРБ: Около 5000 са гражданите на ЕС, които са били наемани като бойци за „Ислямска държава“"}
{"url": "http://www.focus-news.net/news/2018/03/19/2501190/pp-abv-rumen-petkov-i-tsvetan-antov-sa-sred-parvite-dariteli-za-izgrazhdane-pametnik-na-deveta-plevenska-pehotna-diviziya.html", "text": "По 1000 лв. ще внесат днес Румен Петков и Цветан Антов за учредяване дарителска сметка за изграждането на паметник на Девета плевенска пехотна дивизия. Това обявиха двамата на пресконференция в клуба на БТА - Плевен, съобщиха от пресцентъра на ПП АБВ. Те се надяват към инициативата да се присъединят общински съветници, политици, както и широк кръг от плевенската общественост. „Особено ценни са даренията, които ще направят наследниците на воювалите в знаменателната битка“, подчерта Петков. Той припомни, че идеята за изграждането на такъв паметник е на 101 години. „През 2015 г. въпросът отново беше повдигнат, но резултат нямаше и тогава. Надеждата е с широката подкрепа, заявена при учредяването на инициативния комитет в петък, най-после идеята да бъде осъществена“. \r\nИсторията: Битката при Дойран на 18 и 19 септември 1918 г. е най-големият воински капитал на България в световната военна история. Тактиката и стратегията, които прилага ген. Владимир Вазов в Дойранската епопея, като командир на „Девета пехотна плевенска дивизия“, са оценени и изучавани във всички военни академии в света, дори в Япония.\r\nНевероятен е героизмът на нашите воини, които след три години позиционна война на Южния фронт са безкрайно уморени. При Дойран няма никой друг освен Девета дивизия срещу обединените сили на англичани и гърци плюс невероятната  подкрепа – боеприпаси, храна и разузнаване с аероплани, които те получават от САЩ. Англичаните не пестят нито боеприпаси, нито жива сила. Девета дивизия не само удържа позицията, но преминава в контранастъпление. Всяка завладяна позиция е била връщана от нашите войници с атака на нож. Победата става възможна благодарение на образцово укрепена позиция край река Вардар, създадена от главнокомандващия Девета дивизия ген. Владимир Вазов. Под нестихващия обстрел са оцелели само бетонните скривалища и наблюдателници. 518 са жертвите, които дават българите, срещу 11 548 на вражеската страна, въпреки многократното превъзходство във въоръжението на англичаните.\r\nЕдинствено и само заради тази победа при Дойран, при сключването на ”Солунското примирие” не се допуска сръбските и гръцки войски да окупират България.\r\nИдеята за паметник: На 28 април 1917 г. във Военния клуб на София се открива Войнишка индустриална художествена изложба, организирана о т 9-а пехотна Плевенска дивизия. Идеята се заражда на фронта, като целта е с получената сума да се постави началото на един фонд за паметник на дивизията.\r\nНа 2 ноември 1927 г. офицерите от Плевенския гарнизон решават да се пристъпи към събиране на средства за усилване на фонда за паметник. Те получават разрешение за организиране на парична лотария. Предвижда се отпечатването на 500 000 билета на обща стойност 5 млн. лв. Само за около 3 месеца са пласирани лотарийни билети за около 3 млн. лв.\r\nНа 9 октомври 1932 г. са положени основите на Военния клуб в Плевен, открит официално на 19 декември 1934 г. Тогава в близост до него е положен основният камък за паметник на падналите във войните от 9-а дивизия, чества се и 100-годишнината на църквата „Свети Николай“. В тържествата участва и цар Борис III, който дарява 20 000 лв. на фонда.\r\nПрез 1936 г. конкурсът е официално обявен. Журито, начело с генерал-майор Недев, решава, че предложенията не са задоволителни и обявява втори. Междувременно издигането на паметника се обвързва с цялостно градоустройствено решение на новия централен площад. Проектант е софийският архитект Владимир Хашнов. Паметникът трябва да бъде в западната част на площада. Около него ще се издига колонада, която насочва вниманието към Военния клуб.\r\nНовият конкурс за паметник е предвиден за март 1937 г. През това време се сипят безкрайни жалби от собственици на сгради, които трябва да бъдат отчуждени. Започва подготовка за нов градоустройствен план.\r\nПрограмата за нов конкурс е публикувана едва през февруари 1941 г. Според нея паметникът ще бъде издигнат „по оста: входа на областната палата – средата на военния клуб, на около 12 метра западно от канала“ и ще струва 3 милиона лева.\r\nПредвиденият за 13 август 1941 г. конкурс отново е отложен – за 13 декември, с мотивировката „да се даде възможност на повече участници и за по-завършени проекти“. Това ново отлагане ще се окаже фатално. Нови дискусии по градоустройствения план, както и военновременната обстановка оставят нереализирана една благородна идея, напълно забравена в последвалите я десетилетия.\r\nПрез юни 2013 г. с писмо до кмета представители на Военно-исторически музеи, Регионален исторически музей, държавна агенция „Архиви“, дружество „Краезнание“ предложиха в бъдещия бюджет на общината да се предвидят средства за организирането на конкурс за издигане на паметник в чест на загиналите воини.\r\nНа 25 март 2014 година е определено мястото „за поставяне на монументално-декоративен елемент – паметник на Девета плевенска дивизия във връзка с отбелязване на 100-годишнината от началото и хода на Първата световна война“.", "date": "2018.03.19", "title": "ПП АБВ: Румен Петков и Цветан Антов са сред първите дарители за изграждане паметник на Девета плевенска пехотна дивизия"}
{"url": "http://www.focus-news.net/news/2018/03/19/2501168/tsvetan-tsvetanov-gerb-evropol-deystvitelno-se-otvori-kam-vsichki-potentsialni-partnyori.html", "text": "Европол действително се отвори към всички потенциални партньори. Това каза на пресконференция председателят на Комисията по вътрешна сигурност и обществен ред и председател на ПГ на ГЕРБ Цветан Цветанов след откриването на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „Успяхме да постигнем този значим политически консенсус, за да можем да започнем и съответната работа, свързана с парламентарния контрол на Европол. Убеден съм, че със заложеното в многогодишното планиране, виждаме стратегическото партньорство със САЩ. Виждаме какви са акцентите в партньорството на Европол с Близкия Изток, Северна Африка и Западните Балкани, които са част от Европа. Всички знаем, че най-важното за Западните Балкани е евроатлантическата ориентация“, заяви Цветанов. По думите му ако Европол и държавите-членки не са активни, ако тези приоритети, които изцяло кореспондират и с Берлинския процес, не постигнат необходимия ефект, това означава, че Европа ще има бели полета, а този вакуум ще бъде запълнен от други геополитически партньори или противници. „Европол действително се отвори към всички потенциални партньори, за да можем да споделяме значима информация и да се правят правилните анализи със съответните препоръки. Убеден съм, че с това, което предстои да направи Европол в предстоящите години, ще може да гарантираме сигурността на ЕС и да боравим с много повече анализи“, каза още Цветан Цветанов. \r\nЛюба АЛЕКСИЕВА", "date": "2018.03.19", "title": "Цветан Цветанов, ГЕРБ: Европол действително се отвори към всички потенциални партньори"}
{"url": "http://www.focus-news.net/news/2018/03/19/2501188/nimh-prez-poslednoto-denonoshtie-vodnite-niva-na-rekite-v-zapadnobelomorskiya-baseyn-sa-se-povishili.html", "text": "През последното денонощие водните нива на реките в Западнобеломорския басейна са се повишили, вследствие на валежи, сочи справка на сайта на Националният институт по метеорология и хидрология към Българската академия на науките (НИМХ към БАН). Значително колебание на речното ниво е регистрирано на река Струма при гр. Перник – -90/+121 см. Регистрираните колебания в останалата част от басейна са -17 см до +76 см. Водните количества в басейна са около и над праговете за високи води. Днес речните нива в горните течения на основните реки временно ще се понижават, като в средните и долните течения на реките все още ще има повишения на водните нива вследствие на оттичане. Нови повишения на нивата в целия басейн ще има от следобедните часове днес и на 20 март сутринта, вследствие на валежи. От обедните часове на 20 и  21 март ще започне процес на понижение на нивата на реките в басейна, но те ще се задържат високи, като повишения ще има в средните и долни течения на основните реки, вследствие на оттичане. На 22 март процесът на понижение на речните нива ще продължи в горните и средните течения на основните реки в басейна, но в долните течения нивата на реките ще се повишат незначително вследствие на валежи. Вероятност за поройни наводнения ще има в следобедните и вечерни часове днес – в долното течение на река Места в притоците ѝ река Бабешка, река Златарица, река Туфча и река Неврокопска, в средното и долното течение на река Струма в притоците ѝ реките Елешница,  Джерман,  Копривен,  Лисийска,  Логодашка,  Стара река,  Сушичка, Цапаревска и в горното течение на река Струмешница (в притока ѝ река Градешница).", "date": "2018.03.19", "title": "НИМХ: През последното денонощие водните нива на реките в Западнобеломорския басейн са се повишили"}
{"url": "http://www.focus-news.net/news/2018/03/19/2501194/evrokomisaryat-mariya-gabriel-shte-obyavi-vazhen-etap-ot-initsiativata-wifi4eu-na-20-mart.html", "text": "На 20 март в Брюксел българският комисар по цифровата икономика и общество Мария Габриел ще обяви откриването на специален портал за кандидатстване по инициативата за безплатен интернет на обществени места WiFi4EU. Това съобщиха от пресцентъра на Представителството на ЕК в България . Пресконференцията на комисар Габриел може да бъде проследена на живо от 13:00 ч. българско време по сателитния канал EbS.", "date": "2018.03.19", "title": "Еврокомисарят Мария Габриел ще обяви важен етап от инициативата WiFi4EU на 20 март"}
{"url": "http://www.focus-news.net/news/2018/03/19/2501195/dobrich-obshtinata-predvizhda-razkrivane-na-novi-avtobusni-spirki-i-promyana-na-marshruti-ot-transportnata-shema.html", "text": "Общината предвижда разкриване на нови автобусни спирки и промяна на маршрути от транспортната схема в Добрич. Това заяви в интервю за Радио „Фокус” кметът на Община град Добрич Йордан Йорданов. „Всъщност линиите не са нови, но те просто вече имат различни маршрути. Някои се добавят, други се разделят и се създават нови спирки. Това беше всъщност част от предизборното обещание преди две години, когато обикаляхме и разговаряхме с хората, а те споделяха, че има нужда от разкриването на нови спирки от градския транспорт. Това е плод на доста мащабен труд. С моя заповед беше създадена комисия с председател Росица Йорданова, зам.-кмет „Икономическо развитие и европейски фондове“. Комисията преди около седмица излезе с крайно решение, вземайки предвид всички желания на гражданите и възможността ние да успеем да разкрием тези спирки и да създадем изцяло нова маршрутна схема. Това са различни автобусни линии – 233, 302, 304, 306. Създава се нова спирка до детската градина по ул. „Сан Стефано“. Създават се нови спирки до РЗИ, по ул. „Братя Жекови“. Създаваме удобства за хората“, каза кметът на Добрич. \r\nЙордан Йорданов отбеляза също, че до края на месец март започва голяма рехабилитация на тротоарната мрежа, едно от обещанията, които този кметски екип е дал в началото на мандата си. „За съжаление на моменти получаваме упреци, за това, че се бавим, но има факти и обстоятелства, които са налице. Иронично можем да благодарим за финансовата корекция, което допринесе за самото забавяне. Но, през 2018-та ще се види мащабът, с който ние искахме да работим още в самото начало“, коментира кметът на добруджанския град. \r\nЖулиета НИКОЛОВА", "date": "2018.03.19", "title": "Добрич: Общината предвижда разкриване на нови автобусни спирки и промяна на маршрути от транспортната схема"}
{"url": "http://www.focus-news.net/news/2018/03/19/2501197/ntv-rusiya-v-ukrayna-nameriha-martav-obvineniya-za-svalyaneto-na-mh-17-pilot-voloshin.html", "text": "В украинския град Николаев е намерен мъртъв Владислав Волошин, чието име беше спрягано в хода на разследването на обстоятелствата около сваления малоазийски „Боинг“ MH-17 край Донецк през 2014 година, предава руският телевизионен канал “НТВ“.\r\nДвадесет и девет годишният мъж, който през последните няколко месеца ръководеше летище в Николаев, е намерен в своя дом. Волошин е закаран в болница с огнестрелна рана и е починал там. Според някои данни, става дума за самоубийство.\r\nКакто съобщава портал „НикВести“, до тялото на Волошин е намерен пистолет с изтрит сериен номер. Оръжието е изпратено на експертиза.\r\nРоднините му са разказали, че в последно време той е бил потиснат и е изказвал тревожни намерения. По случая е образувано наказателно дело.\r\n„НТВ“ отбелязва, че Владислав Волошин е бил пилот на щурмови бомбардировач Су-25 и е участвал във военните действия в Донбас. Награден е с орден „За мъжество“ III степен.\r\nРуският телевизионен канал припомня, че през декември 2014 година в Русия се обяви украински военнослужещ, който заяви, че знае кой е свалил малайзийския „Боинг“. Даже от Следствената служба на Русия тогава са говорили, че са получили доказателства за участието на украински Су-25 в свалянето на авиолайнера.\r\nКатастрофата на самолета Boeing 777 на авиокомпанията Malaysia Airlines, летящ по маршрута от Амстердам до Куала Лумпур, се случи на 17 март 2014 година в източната част на Донецка област, в района на военните действия на украинските сили и опълченците. На борда бяха граждани на 10 различни страни – 283 пасажера и 15  души екипаж. Всички те загинаха.\r\nПревод и редакция:", "date": "2018.03.19", "title": "„НТВ“ (Русия): В Украйна намериха мъртъв обвинения за свалянето на MH-17 пилот Волошин"}
{"url": "http://www.focus-news.net/news/2018/03/19/2501198/ministar-predsedatelyat-boyko-borisov-predstavi-investitsionnite-vazmozhnosti-v-balgariya-pred-delegatsiya-ot-katar.html", "text": "Български бизнес проекти, към които Катар проявява интерес за инвестиции, бяха обсъдени на среща на министър-председателя Бойко Борисов с делегация от Катар, водена от шейх Абдул Азиз бин Али Ал-Тани, член на емирското семейство, и включваща представители на Qatar Investment Autority. Това съобщиха от правителствената информационна служба. Срещата е продължение на разговора на българския премиер с емира на Катар Шейх Тамим бин Хамад Ал-Тани в началото на март в София.\r\nФокусът на разговорите беше поставен върху потенциала за сътрудничество при изграждането на инфраструктурни обекти като тунела под „Шипка“, АМ „Черно море“, индустриалната зона в Стара Загора, летищата „София“ и „Стара Загора“ и др. Друга обсъждана тема беше свързана с възможностите за инвестиции, които предоставя богатството на страната ни от минерални и изворни води, както и балнеоложки центрове.\r\nОт българска страна в разговорите участваха министрите на регионалното развитие и благоустройството Николай Нанков и на икономиката Емил Караниколов, както и кметовете на Бургас и Стара Загора.", "date": "2018.03.19", "title": "Министър-председателят Бойко Борисов представи инвестиционните възможности в България пред делегация от Катар"}
{"url": "http://www.focus-news.net/news/2018/03/19/2501196/blagoevgrad-dvizhenieto-po-pat-ii-19-dobrinishte-gotse-delchev-v-rayona-na-krastovishteto-za-eleshnitsa-se-osashtestvyava-v-ednata-lenta-poradi-katastrofa.html", "text": "Движението по път II-19 Добринище - Гоце Делчев в района на кръстовището за Елешница се осъществява в едната лента поради катастрофа. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.03.19", "title": "Благоевград: Движението по път II-19 Добринище - Гоце Делчев в района на кръстовището за Елешница се осъществява в едната лента поради катастрофа"}
{"url": "http://www.focus-news.net/news/2018/03/19/2501199/varna-narodniyat-predstavitel-emiliya-milkova-pozdravi-uchitelite-i-vazpitanitsite-na-iv-eg-frederik-zh-kyuri-v-grada.html", "text": "Народният представител Емилия Милкова бе сред официалните гости на празничния концерт, с който във Варна беше отбелязан 60-годишният юбилей на IV езикова гимназия „Фредерик Жолио-Кюри“. Това съобщиха то пресцентъра на ПП ГЕРБ – Варна.\r\nВ знак на признателност към всеотдайната работа на ръководството и на целия екип на училището кметът Иван Портних връчи почетен плакет на директора Веселина Тотева. „Със своята богата история, с отличните постижения на учениците, с високия професионализъм на преподавателите гимназията вече 60 години е символ на успешната образователна система във Варна”, каза в приветствието си кметът Иван Портних и се ангажира догодина да започне разширение и обновяване на училищната сграда.\r\n„За нас е важно да градим поколение, което знае и може. С духа, който носи и предава на младите хора, IV ЕГ е една от емблемите на Варна”, заяви народният представител Емилия Милкова. От свое име и от името на Таня Петрова, варненски депутат и дългогодишен директор на ОУ „П. Р. Славейков”, тя поздрави учителите и учениците на гимназията, като им пожела дръзновение, нови успехи и още много поводи за гордост и радост. „Развълнувана съм, защото съм родител на възпитаник на гимназията”, сподели Емилия Милкова. „Отдаваме заслужено признание за грижите и всеотдайността на педагозите. Вярваме, че ще продължат и занапред да следват отговорната си мисия. Скъпи ученици, гордейте се със своето училище, уважавайте и ценете Вашите учители, радвайте ги с постиженията си”, пожела Милкова.\r\nВ Двореца на културата и спорта, където се състоя празничният концерт, се събраха много настоящи и бивши възпитаници на училището, учители и гости. Сред присъстващите бяха председателят на комисията по наука и образование към Общинския съвет Славчо Славов, дипломати, представители на Регионалното управление на образованието, както и на институции, с които гимназията е установила добро партньорство през годините.\r\n„Гордеем се с постиженията на нашите ученици в различни области на науката, изкуството и спорта, с изявите и отличията им от национални и международни състезания. Неслучайно през 2017 г. френското министерство на външните работи поднови членството на гимназията ни в мрежата на училищата носители на знак за качество в билингвалното франкофонско обучение”, изтъкна Веселина Тотева, директор на IV ЕГ „Фредерик Жолио-Кюри“.", "date": "2018.03.19", "title": "Варна: Народният представител Емилия Милкова поздрави учителите и възпитаниците на IV EГ „Фредерик Ж. Кюри“ в града"}
{"url": "http://www.focus-news.net/news/2018/03/19/2501200/kyustendil-premahvat-se-opasni-topoli-v-rayona-na-selo-golemo-selo-obshtina-bobov-dol.html", "text": "Премахват се опасни тополи в района на село Големо село, Община Бобов дол. Това каза пред Радио „Фокус” – Кюстендил кметът на населеното място Васил Васев. По думите му опасните тополи се намират по пътя за траурния парк в селото. Те се премахват от фирма-изпълнител, спечелила обявена обществена поръчка.  Около 7 хиляди лева е стойността на обществената поръчка. „След направена справка се оказа, че имотът   в   който се намират дърветата е държавен. Затова трябваше време за изготвянето на необходимите документи за  деактуването на собствеността   от държавна в   общинска, за да може, правомощията по премахването на тополите да преминат в ръцете на общината”, каза Васил Васев. По думите му по време на силен вятър и буря от дърветата са се отчупвали големи клони, застрашаващи живота на преминаващите хора. Вятърът е повалял и цели дървета.\r\nВенцеслав ИЛЧЕВ", "date": "2018.03.19", "title": "Кюстендил: Премахват се опасни тополи в района на село Големо село, Община Бобов дол"}
{"url": "http://www.focus-news.net/news/2018/03/19/2501202/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“-Пловдив днес ще чуем дали силният вятър вчера причини някакви щети в общината. По темата ще говорим със зам.-кмета Петър Георгиев и с кмета на Чешнегирово Христо Атанасов. Община Садово работи активно за това всички деца от етническите малцинства, които са в детските градини, да започват първи клас в училище с готов български език. Преди година Общината започна реализация на проекта „Интеграция и добро образование в детските градини“. Дали ще продължи тази работа и има ли полза от нея ще ни каже ръководителят на проекта Йордан Ташев, директор на дирекция „Обща администрация” в Общината.\r\nВ последните минути на предаването ще разберем какви културни прояви подготвят в село Поповица, от Маринела Ставрева – секретар на читалището.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.03.19", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/03/19/2501201/sport-sled-zagubata-ot-tsska-s-gol-na-karanga-levski-sezira-bfs-i-prokuraturata-za-deystviyata-na-braziletsa-v-macha-s-pirin-i-drugi.html", "text": "След загубата от ЦСКА с гол на Фернандо Каранга в последните минути, ръководството на Левски ще сезира Дисциплинарната комисия на БФС, Комисията по Феърплей и етика и Изпълкома на БФС за някои прояви на бразилеца и ще поиска по случая да бъде сезирана и прокуратурата, съобщи Дарик. Столичният клуб ще изпрати писмо с видео материали и снимки, демонстриращи „провокативните“ действия на футболиста, които, според ръководството на Герена, не са пристойни за обществото на страна-членка на Европейския съюз.", "date": "2018.03.19", "title": "Спорт: След загубата от ЦСКА с гол на Каранга, Левски сезира БФС и прокуратурата за действията на бразилеца в мача с Пирин и други"}
{"url": "http://www.focus-news.net/news/2018/03/19/2501185/vladimir-toshev-gerb-zashtitnata-diga-na-reka-timok-pri-bregovo-shte-bade-vazstanovena-s-darzhavni-sredstva.html", "text": "Защитната дига на река Тимок при Брегово ще бъде възстановена с държавни средства, каза Владимир Тошев, народен представител от ГЕРБ, на пресконференция, предаде репортер на Радио „Фокус“ – Видин. Той посочи, че при огледите на дигата това е било заявено от представители на различни държавни институции. „Част от дигата на река Тимок, която бе пробита при покачване на водите ще бъде възстановена за да не се повтарят подобни кризисни ситуации“, каза народният представител. Той посочи, че част от отводнителните канали в Бреговска община са разрушени и това също е спомогнало за кризисната ситуация. „8 язовира са големи на територията на Видинска област, които са стопанисвани от държавата и те се поддържат в добро състояние. Ще бъде извършена категоризация на всички язовири и вече се формира мнение, че всички язовири трябва да се стопанисват от единен държавен орган“, заяви Владимир Тошев.\r\nАнна ЛОЗАНОВА", "date": "2018.03.19", "title": "Владимир Тошев, ГЕРБ: Защитната дига на река Тимок при Брегово ще бъде възстановена с държавни средства"}
{"url": "http://www.focus-news.net/news/2018/03/19/2501193/todor-aleksiev-kmet-na-obshtina-hayredin-bedstvenoto-polozhenie-ostava-v-sila.html", "text": "Бедственото положение остава в сила. Това съобщи за Агенция „Фокус“ кметът на община Хайредин Тодор Алексиев. „Съществува реална опасност стените на язовира да се срутят. Предполагам, че до дни ще отменим бедственото положение, но искаме язовира да се изтече на едно безопасно ниво. Има подпочвени води, които изтичат от язовира и създават предпоставки да разрушат дори временното укрепление. Нивото на язовира е 60% към момента“ добави още той. Мерките които са взети включват изтегляне на водата от язовира със сифонни устройства, но по думите на кмета на общината, бързото изтегляне и сваляне на нивото на водата е противопоказно, защото може да бъде разрушена стената. Към този момент няма информация за потърпевши от обявеното бедствено положение.", "date": "2018.03.19", "title": "Тодор Алексиев, кмет на община Хайредин: Бедственото положение остава в сила"}
{"url": "http://www.focus-news.net/news/2018/03/19/2501205/pazardzhik-diga-s-dalzhina-16-km-e-izgradena-po-leviya-bryag-na-reka-topolnitsa-v-regulatsiyata-na-selo-lesichovo.html", "text": "Община Лесичово успя да изгради дига с дължина 1,6 км по целия ляв бряг на река Тополница в регулацията на село Лесичово, каза за Радио „Фокус“ – Пазарджик Веселина Милкова, заместник-кмет на община Лесичово. Тя обясни, че това значително намалява опасността от разливане на реката в този участък. „Освен това се утвърдихме като лидер на територията на ВиК-Пазарджик по степен на реконструкция на уличната водопроводна мрежа през последните две години. Общо водопроводната мрежа на общината е 73 000 метра, а вече сме подменили 43 000 линейни метра. В тези метри не сме включили последния етап на подмяната на водопровода в село Памидово“, коментира Милкова. Тя допълни, че общината ще продължава да работи по различни инфраструктурни проекти съобразно с възможностите, които имат малките общини.\r\nВаня НИКОЛОВА", "date": "2018.03.19", "title": "Пазарджик: Дига с дължина 1,6 км е изградена по левия бряг на река Тополница в регулацията на село Лесичово"}
{"url": "http://www.focus-news.net/news/2018/03/19/2501204/kyustendil-pochistena-e-srutilata-se-na-patnoto-platno-skalna-i-zemna-masa-po-patya-za-rilski-manastir.html", "text": "Почистена е срутилата се на пътното платно скална и земна маса по пътя за Рилски манастир. Това съобщи за Радио „Фокус” – Кюстендил дежурният в Областно пътно управление – Кюстендил. По думите му причината за срутването са обилните дъждове, паднали през последните дни в района. Сигналът е подаден около 10.00 часа днес. В района е изпратена техника на фирмата за пътно поддържане, която е освободила пътното платно от свляклата се земна и скална маса. Пътят не е бил затварян, но е била въведена временна организация на движението. Фирмата ще осигури техника, която ще бъде на разположение в района.\r\nВенцеслав ИЛЧЕВ", "date": "2018.03.19", "title": "Кюстендил: Почистена е срутилата се на пътното платно скална и земна маса по пътя за Рилски манастир"}
{"url": "http://www.focus-news.net/news/2018/03/19/2501184/evrokomisaryat-dzhulian-king-es-shte-ima-yasno-poslanie-kam-onezi-koito-stoyat-zad-uzhasyavashtoto-napadenie-v-solsbari.html", "text": "ЕС ще има ясно послание към онези, които стоят зад ужасяващото нападение в Солсбъри. Това каза на пресконференция еврокомисарят за Съюз за сигурност Джулиан Кинг след откриването на Срещата на Съвместната група за парламентарен контрол (СГПК) на Европол, предаде репортер на Агенция „Фокус“. „По въпроса за Русия – външните министри на ЕС днес имат среща в Брюксел и преди няколко часа казаха, че са силно разтревожени от последните събития в Солсбъри, Обединеното кралство и следят съвсем внимателно събитията в там. Ще има ясно послание от ЕС към онези, които са зад това ужасяващо нападение. В Комисията имаме екип, който следи пропагандата, дезинформацията, която се върти в медиите в различните държави-членки. Този екип е определил много опити за пропаганда, които като че ли водят към Русия“, коментира Кинг. По думите му това не е единственият източник на дезинформация и пропаганда, които засягат държавите членки. „Има около 3500 най-различни публикации, които са идентифицирани от този екип в Брюксел. Много е важно това да бъде съобщено, за да могат хората критично да възприемат тези публикации. В европейската служба за външни действия ще продължим да го правим“, каза още той. \r\nЛюба АЛЕКСИЕВА", "date": "2018.03.19", "title": "Еврокомисарят Джулиан Кинг: ЕС ще има ясно послание към онези, които стоят зад ужасяващото нападение в Солсбъри"}
{"url": "http://www.focus-news.net/news/2018/03/19/2501207/ministar-krasimir-valchev-ochakva-se-do-2021-g-uchitelskite-zaplati-da-dostignat-1300-lv.html", "text": "Очаква се до 2021 г. учителските заплати да достигнат 1300 лв. Това каза пред журналисти в Пловдив министърът на образованието и науката Красимир Вълчев, предаде репортер на Радио „Фокус“ – Пловдив. По думите му се работи активно по поетия ангажимент за двойно увеличаване на учителските заплати до 2021 година. „Миналата година минималната заплата за длъжността учител и младши учител беше 660 лв. Има по-високи заплати за старши и главен учител. През 2017 година средната брутна заплата в страната беше около 930 лв., а основната – над 800 лв. Към момента средната брутна работна заплата в системата на образованието е 1080. Важно е тази заплата да надвишава средната за страната. Ние за първи път имаме учителска заплата, която да надвишава средната за страната, като целта е да мотивираме повече млади хора да се включат в учителска професия. Ние сме поели ангажимент да направим следващо увеличение“, каза министър Вълчев. По думите му, по-високите заплати в сектора следва да увеличат интереса на повече млади хора към педагогическата професия, а преди това и към педагогическо образование. „Целта е да завършват гимназия с по високи образователни резултати, за да може в бъдеще да имаме по-добри и мотивирани учители“, каза Красимир Вълчев.\r\n„Двойното увеличение на учителските заплати е силен политически и бюджетен ангажимент“, коментира той. Красимир Вълчев заяви, че от гледна точка на бюджета, се предполага едно значително увеличение на бюджетните разходи в сектора. „Много е важно ние като държава и като общество да сме направили този политически и бюджетен избор да увеличим заплатите, но и да ги поддържаме над средните за страната. Учителската професия не само в България, а и във всички страни и модерни общества, с времето е станала относително по-непривлекателна“, коментира министър Вълчев. Той посочи, че младите хора търсят развитие в професии, в които могат да се реализират по-бързо, да имат по-високи доходи в по-кратък период от време. „Това, което отличава учителската професия е стабилността и предвидимостта на работата. Един млад човек, който прави избор да бъде учител, често този избор касае професионалната му реализация за цял живот. Все по-трудно е да мотивираме повече млади хора да бъдат учители и затова е важно нивото на възнаграждение. Разбира, то не е единствено и достатъчно. Ние трябва да имаме политики за квалификация на педагогическите специалисти, политики за подобряването на работата в училищата, за кариерно развитие, за подбор. Важно е също така не просто да обезпечим системата като цяло с педагогически специалисти, но и във всички училища и детски градини да има достатъчно учители, дори и в най-малките и най-отдалечените места. Затова променихме моделът на разпределение, като стъпваме на тази политика, че водещият разход е разходът за учители, съответно и финансирането на системата трябва да бъде настроено към това предизвикателство“, коментира министърът на образованието.\r\n„След 10-15 години ще имаме най-голям недостиг на учители в България“, посочи също Красимир Вълчев. По думите му, недостигът на учители е тема, към която Министерството на образованието е заострило вниманието и спрямо която то е предприело действия. „Все още имаме резерв на пазара на труда – учители, които не са в системата и могат да се включат, учители, които са навършили пенсионна възраст, но остават. Това, обаче, може да бъде само за няколко години. Ние не може да очакваме, че учителите в пенсионна възраст могат да преподават много години след навършване на тази възраст. Предизвикателството пред всички образователни системи е да увеличат склонността на младите хора за включване най-напред в педагогическото образование. Стимули за това са допълнителните стипендии, допълнителния прием и т.н. Педагогическите направления са приоритетни, предлагат се допълнителни квалификации, търсят се алтернативни пътеки. В системата могат да се включват като учители и хора, които нямат педагогическа правоспособност, но имат задължението да я придобият до една година“, коментира министърът на образованието Красимир Вълчев. Той посочи още, че през следващите години и десетилетия педагогическата професия ще бъде много и в по-голяма степен отворена към специалисти от другите системи.\r\n„Ресурсният учител е най-значимият, най-важният и ключов фактор за приобщаващото образование“, каза министърът на образованието и науката Красимир Вълчев при откриването на Националната конференция на тема „Ресурсният учител – значим фактор за приобщаващото образование“ в Пловдивския университет „Паисий Хилендарски“. Министър Вълчев изрази надежда, че ресорното министерство ще успее да подкрепи ресурсните учители чрез политики, чрез бюджета и с всичко необходимо в този етап на реализацията на концепцията за приобщаващото образование.\r\n„Смятам, че висшите училища в България трябва в по-голяма степен да бъдат ангажирани с важните обществени теми. Пловдивският университет „Паисий Хилендарски“ прави това. Той не просто обучава студентите, но организирането на подобна конференция показва ангажираност въобще с политиките на образованието, в конкретния случай с политиката за подкрепа на децата със специални образователни потребности“, каза още министър Вълчев при откриването на конференцията.\r\n„Мерило за всяка една образователна система е способността й да приобщи и да подкрепи децата със специални потребности, които в България са близо 2 %“, коментира министър Вълчев. По думите му всички институции трябва са ангажирани в подкрепа на децата със специални образователни потребности. „Министерството на образованието се опитва чрез политики да направи така, че да има по-добра организация в системата. Благодаря на вас, ресурсните учители, за работата, която вършите. Готови сме да чуем всички предложения. Има множество сегменти в системата на образованието. Опитваме се осъществяваме ефективна комуникация с всеки един от тях. Надявам ресурсните учители да са почувствали това“, каза при откриването на конференцията министър Вълчев.\r\nДнес министърът на образованието Красимир Вълчев посети Пловдив. Програмата му включваше посещение на Младежкият център в града, който е отличен с европейски Знак за качество. Министърът се запозна с кратка история и с развитието на центъра, с дейностите, които се развиват в него, също така и с бъдещите му цели. В рамките на програмата си, министър Вълчев проведе и работна среща с директори на образователни институции и представители на социалните партньори. По-късно Красимир Вълчев се включи и в Националната конференция на тема „Ресурсният учител – значим фактор за приобщаващото образование“ в Пловдивския университет „Паисий Хилендарски“.\r\nТони МИХАЙЛОВ", "date": "2018.03.19", "title": "Министър Красимир Вълчев: Очаква се до 2021 г. учителските заплати да достигнат 1300 лв."}
{"url": "http://www.focus-news.net/news/2018/03/19/2501208/burgas-prirodonauchniyat-muzey-v-grada-otvori-vrati-napalno-obnoven.html", "text": "Природонаучният музей в Бургас отвори врати напълно обновен. Всички посетители могат да разгледат обогатената музейна експозиция, която се намира на улица \"Константин Фотинов\" № 30, в първия му работен ден (19 март) безплатно. Това съобщиха от пресцентъра на Община Бургас.\r\n\"Благодаря на Община Бургас за изключителната помощ, която ни предостави за реализирането на проекта за обновяване на музея. Средствата за ремонт са по програма \"Красива България\" и от Общината. Благодарности и на Областна управа за бързото изготвяне на необходимите документи по програмата.\", заяви директорът на РИМ-Бургас Милен Николов.\r\n\"Днес отново сме в любимия музей на децата, но този път той е обновен и допълнен с нови витрини, експонати и предизвикателства, насочени към посетителите. В цял свят музеите са визитните картички на всеки град пред жителите и гостите му. Затова и Община Бургас веднага откликна на Регионалния исторически музей и помогна да се реализира проектът за основен ремонт на сградата - паметник на културата, която е дом на природонаучната експозиция. Поздравявам служителите на музея, които извършиха голяма част от обновителните дейности на витрините и помещенията\", сподели заместник-кметът на Община Бургас Йорданка Ананиева.\r\nФасадата на сградата и всички декоративни елементи по нея са възстановени и пребоядисани. Извършена е цялостна подмяна на покрива, дренаж за защита на сградата от подпочвени води, подменена е цялостната ел. инсталация и старото осветление с енергоспестяващо. Изградена е нова пожароизвестителна инсталация за максимално предпазване на културните ценности, съхранявани във фондовете на музея. На външните стени е поставена топлоизолация, а остарялата дограма е подменена с нова.\r\nВеднага след официалното откриване гостите разгледаха обновените витрини и експонатите в музея. Една от изненадите за малки и големи е новата витрина, която още от вратата привлича погледа на посетителите. В нея са разположени 3D експонати в реален размер на четирите вида бозайници, които се срещат в Черно море - афалата, муткура, черноморския делфин и тюлена.\r\nВ приземния етаж на музея може да се види още диорама /умален макет на реално съществуваща местност/, която показва нагледно как се образуват и нарастват минералите и кристалите под земята. Тя е изградена с калцитните друзи /кристали, сраснали в единия край в обща основа и оформени само откъм другия край/, които са намирани в затворените вече Бургаски медни мини.\r\nЕкспонатите са допълнени от четири интерактивни тъч скрийн /сензорни/ екрани, които предоставят на посетителите възможност да получат допълнителни изображения и интересна информация за тях.\r\nМузейните витрини са обновени като са съобразени с всички съвременни изисквания за по-добро съхранение на експонатите и тяхното представяне. Експозицията е допълнена с нови изображения и двуезични текстове.\r\nСградата на улица \"Константин Фотинов\" 30 е построена през 1896 година за семейството на бургаския доктор Куцодимитрос. Обособена е за нуждите на Природонаучния музей през 1985 година, когато е обявена за недвижима културна ценност от местно значение.\r\nНа откриването на обновения Природонаучен музей присъстваха още областният управител Вълчо Чолаков, председателят на комисията по култура в Общинския съвет Веселин Пренеров, народни представители, общински съветници и ученици от ОУ \"Васил Априлов\".", "date": "2018.03.19", "title": "Бургас: Природонаучният музей в града отвори врати напълно обновен"}
{"url": "http://www.focus-news.net/news/2018/03/19/2501209/ministerstvoto-na-otbranata-voennosluzheshti-ot-suhopatnite-voyski-shte-povishat-podgotovkata-si-za-obezvrezhdane-na-nevzriveni-boepripasi-i-improvizirani-vzrivni-ustroystva.html", "text": "Двуседмичен сбор за повишаване на подготовката на военнослужещите от Сухопътните войски, специализирани в обезвреждането на невзривени бойни припаси и импровизирани взривни устройства, започна днес, 19 март, в 55-ти инженерен полк в Белене. Това съобщиха от пресцентъра на Министерството на отбраната. В него ще участват 53-ма военнослужещи от  състава на инженерния полк, 2-ра  Тунджанска и 61-ва Стрямска механизирана бригада.\r\nПо време на двуседмичната подготовка за изпълнение на задачи по третата мисия на Българската армия - „Принос към националната сигурност в мирно време”, военнослужещите ще повишат теоретичните си занятия и ще проведат практически действия за усъвършенстване на тактиките, техниките и процедурите при неутрализиране на невзривени бойни припаси и импровизирани взривни устройства. Те ще повишат и уменията си за работа с новопридобитото оборудване, получено по програмата на САЩ за чуждестранно военно финансиране (FMF). \r\nВ рамките на сбора, на 28 март, военнослужещите за първи път ще покажат пред журналисти практически дейности по разузнаване, транспортиране и неутрализиране на открит невзривен боеприпас; неутрализиране на импровизирано взривно устройство (ИВУ), поставено на маршрут за движение на войски; разузнаване на подозрителен автомобил и неутрализиране на кола-бомба и разузнаване на сграда и неутрализиране на импровизирани взривни устройства в непосредствена близост до нея. Действията на военнослужещите по време на заключителния етап от тяхната подготовка ще наблюдава командирът на Сухопътните войски генерал-майор Михаил Попов.", "date": "2018.03.19", "title": "Министерството на отбраната: Военнослужещи от Сухопътните войски ще повишат подготовката си за обезвреждане на невзривени боеприпаси и импровизирани взривни устройства"}
{"url": "http://www.focus-news.net/news/2018/03/19/2501192/api-do-kraya-na-denya-ekspertite-prouchvashti-srutishteto-na-patya-smolyan-madan-shte-vnesat-doklada-si-v-api.html", "text": "До края на деня експертите, проучващи срутището на път ІІ-86 Смолян - Мадан, ще внесат в Агенция „Пътна инфраструктура“ доклада за извършените от тях огледи на свлачището. Това съобщиха от пресцентъра на АПИ. Работната група бе сформирана със заповед на председателя на УС на АПИ инж. Дончо Атанасов и задачата й е да се извърши подробен оглед и картировка на свлачището, да изготви становище за механизма и динамиката на свлачищно-срутищния процес и да даде препоръки за изпълнението на неотложни аварийни мероприятия за стабилизиране на участъка.\r\nПът ІІ-86 Смолян - Мадан в района на село Тикале остава затворен заради опасността от свличане на скална маса. Алтернативният маршрут за тежкотоварните камиони е през Рудозем - Смилян, а за леките автомобили и по пътя Смолян – Фатово – Рудозем. \r\nОсновните изводи в доклада ще бъдат представени на брифинг в АПИ от ръководителя на експертната работна група доц. д-р Стефчо Стойнев, който е ръководител на катедра „Хидрология и инженерна геология“ в Минно-геоложкия университет „Св. Иван Рилски“, и от председателя на УС на АПИ инж. Дончо Атанасов. Брифингът е утре - 20 март, от 11,30 часа.", "date": "2018.03.19", "title": "АПИ: До края на деня експертите, проучващи срутището на пътя Смолян - Мадан, ще внесат доклада си в АПИ"}
{"url": "http://www.focus-news.net/news/2018/03/19/2501203/blagoevgrad-dva-leki-avtomobila-sa-katastrofirali-v-rayona-na-krastovishteto-za-eleshnitsa-nyama-postradali.html", "text": "Два леки автомобила са катастрофирали по второкласен път 19 Добринище – Гоце Делчев в района на кръстовището за Елешница. Това съобщи за Радио „Фокус“ – Пирин дежурният служител в Областно пътно управление – Благоевград. При инцидента няма пострадали, нанесени са само материални щети. Движението в района на произшествието се осъществява в едната лента, като се регулира от \"Пътна полиция“.\r\nКристина МИТКОВА", "date": "2018.03.19", "title": "Благоевград: Два леки автомобила са катастрофирали в района на кръстовището за Елешница, няма пострадали"}
{"url": "http://www.focus-news.net/news/2018/03/19/2501212/predsedatelyat-na-narodnoto-sabranie-tsveta-karayancheva-shte-otkrie-izlozhba-vav-varnenskata-biblioteka-po-povod-135-godini-ot-sazdavaneto-y-i-125-g-ot-rozhdenieto-na-parviya-y-direktor.html", "text": "Председателят на Народното събрание Цвета Караянчева ще открие изложба, с която Варненската библиотека ще отбележи 135-ата годишнина от създаването си и 125-ата годишнина от рождението на нейния първи директор. Експозицията ще бъде представена на 20 март 2018 г. в 16.00 часа в Регионалната библиотека „Пенчо Славейков“ във Варна. Това съобщиха от пресцентъра на Народното събрание.\r\nИзложбата „Аз съм мечтател...” представя библиотеката от създаването и през 1883 г. с първите книги за варненци и нейния директор Добрин Василев. Чрез лични документи и артефакти тя показва облика на общественика и твореца, автор на библиография и история за Варна. \r\nВ 16.45 часа председателят на Народното събрание ще разговаря с председателя на Фондация „Международен балетен конкурс - Варна“ Димитър Димитров и членове на Управителния съвет на организацията. \r\n          По-късно Цвета Караянчева ще се запознае с направеното по изграждането на варненския булевард „Васил Левски“, което е най-големият инфраструктурен проект на града.", "date": "2018.03.19", "title": "Председателят на Народното събрание Цвета Караянчева ще открие изложба във Варненската библиотека по повод 135 години от създаването й и 125 г. от рождението на първия й директор"}
{"url": "http://www.focus-news.net/news/2018/03/19/2501210/lovech-vazstanoveno-e-dvizhenieto-po-pat--6072-apriltsi-sevlievo-v-uchastaka-kvartal-ostrets-s-kravenik.html", "text": "Възстановено е движението по път ІІІ-6072 Априлци - Севлиево в участъка квартал Острец - с. Кръвеник. Това съобщиха от пресцентъра на Агенция \"Пътна инфраструктура\".", "date": "2018.03.19", "title": "Ловеч: Възстановено е движението по път ІІІ-6072 Априлци - Севлиево в участъка квартал Острец - с. Кръвеник"}
{"url": "http://www.focus-news.net/news/2018/03/19/2501174/afp-osse-otbelyaza-lipsata-na-realna-konkurentsiya-na-prezidentskite-izbori-v-rusiya.html", "text": "Президентските избори в Русия са били помрачени от липсата на реална конкуренция, независимо от това, че, като цяло, вотът е бил организиран добре, заявиха от Организацията за сигурност и сътрудничество на Европа (ОССЕ) в понеделник, предава AFP.\r\n„Ограниченията над фундаменталните свободи на събрания, асоцииране и изразяване... ограничиха полето за политическа изява и доведоха до липса на реална конкуренция“, се казва в доклад на ОССЕ, където се добавя още, че руската ЦИК е организирала процеса „открито и ефективно“.\r\nПревод и редакция:", "date": "2018.03.19", "title": "AFP: ОССЕ отбеляза липсата на „реална конкуренция“ на президентските избори в Русия"}
{"url": "http://www.focus-news.net/news/2018/03/19/2501214/blagoevgrad-normalno-natovaren-e-trafikat-na-gkpp-ilinden.html", "text": "Нормално натоварен е трафикът на ГКПП „Илинден“. Това съобщиха за Радио „Фокус“ – Пирин от „Гранична полиция“. Без проблеми се извършва и преминаването на моторни превозни средства през ГКПП „Кулата“, както и на останалите пунктове на българо-гръцката граница.\r\nКристина МИТКОВА", "date": "2018.03.19", "title": "Благоевград: Нормално натоварен е трафикът на ГКПП „Илинден“"}
{"url": "http://www.focus-news.net/news/2018/03/19/2501191/eurasia-daily-afrin-padna-proturskite-boytsi-grabyat-imushtestvoto-na-kyurdite.html", "text": "Турската армия и съюзните й формирования от ислямистката организация „Свободна сирийска армия“ (ССА) влязоха в административния център на кюрдския анклав Африн в северозападна Сирия. Няколко часа преди това бойците от ССА са заели северните предмостия, височината Тел Тавил и горския масив край северните покрайнини на град Африн, съобщи руския портал „Военньiй Обозреватель”, предава руското електронно издание Eurasia Daily.\r\nКюрдите не са оказали организиран отпор. Командването на кюрдските „Отряди за народна самоотбрана“ (ОНС), предвид ситуацията, е взело решение да изведе основната част от своите сили от Африн и да ги изпрати в района на Манбидж, намиращ се в североизточната част на сирийската провинция Алепо.\r\nНа турско-ислямистките сили им е бил нужен всичко на всичко половин час, за да вземат под контрол цялата западна част на Африн. По линиите на съприкосновение в източната част на града престрелките са продължили от 03:00 до 04:00 в неделя.\r\nСутринта на 18 март турските военни и бойците от ССА вече са контролирали целия град и неговото южно предградие Туранд. Селищата Киразли и Айн-Дара засега още са във владение на кюрдите, но основният мотив е от там да се помага на жителите на Африн, които са решили да го напуснат. Край южните граници на града са се стълпили хиляди мирни жители. Според свидетелства от очевидци, бойците-ислямисти са пропускали хората през организираните блокпостове само срещу определено заплащане.\r\nБойците от ССА са устроили мащабно разграбване на град Африн. Ислямистите се разпореждат в изоставените от кюрдите домове, магазини, задигат имущество, различни транспортни средства и даже домашни животни. Турските военни са се разположили основни в покрайнините на града и не вземат участие в грабежа, пише EA Daily.\r\nУспоредно с падането на Африн, на практика се е прекратила съпротивата на ОНС и в планинските райони на запад от град Африн. Кюрдите са се изтеглили от блокираните от турците райони в нощта срещу 18 март. Все пак там е останал малък отряд на кюрдските формирования.\r\nСпоред турските медии, операцията ще продължи до пълното изчистване на региона от „терористите“. За следваща цел на турската армия се сочи контролираният от кюрдите град Манбидж, където е разположен и ограничен контингент от американски военнослужещи.\r\nEA Daily пише, че през последните няколко дни Африн е напуснат от повече от 150 хиляди жители заради интензивните артилерийски обстрели и въздушните удари по жилищните квартали на града.\r\nПревод и редакция:", "date": "2018.03.19", "title": "Eurasia Daily: Африн падна: Протурските бойци грабят имуществото на кюрдите"}
{"url": "http://www.focus-news.net/news/2018/03/19/2501216/varna-normalna-kam-momenta-e-situatsiyata-po-otnoshenie-na-vodoemite-v-oblastta.html", "text": "Нормална към момента е ситуацията по отношение на водоемите във Варненска област. Това съобщиха за Радио „Фокус“ – Варна от Областната администрация. Според оперативните данни обстановката в областта към момента е нормална и няма сведения за аварии или проблемни места при водоемите. Наблюдението на водните нива на реките и язовирите на територията на областта продължава.\r\nПо данни на Басейнова дирекция „Черноморски район“ – Варна към 12.00 часа днес яз. „Георги Трайков“ (Цонево) в община Дългопол е спаднал с 28 см спрямо петък, продължава контролирано изпускане през основен изпускател – 39,4 м3/сек. Язовирът не прелива, има свободен обем. Понижение на водното ниво се наблюдава и при яз. „Елешница“, който също е на територията на община Дългопол, като продължава контролирано изпускане през основен изпускател – 4,2 м3/сек. Понижението на водното ниво е с 8 см спрямо петък. Язовирите „Долни чифлик“, „Горен чифлик“ и „Пчелник“ на територията на община Долни чифлик не преливат, изпускат се контролируемо. Няма данни за възникнали аварийни ситуации на територията на областта. Няма постъпила информация и за критични ситуации по Черноморските реки. На дежурния телефон не са постъпвали данни за аварийни ситуации, скъсани диги или укрепителни съоръжения. Нивото на река Камчия при местност Пода в община Аврен продължава да се понижава.\r\nМарияна ВАЛЕНТИНОВА", "date": "2018.03.19", "title": "Варна: Нормална към момента е ситуацията по отношение на водоемите в областта"}
{"url": "http://www.focus-news.net/news/2018/03/19/2501211/deutsche-welle-predvaritelnoto-sporazumenie-za-prehodniya-period-sled-brekzit-e-pochti-dogovoreno-zayavi-mishel-barnie.html", "text": "Главният преговарящ за Брекзит от страна на Европейския съюз Мишел Барние заяви в понеделник, че е постигнато съгласие относно „голяма част от това, което би се превърнало в подредено излизане на Великобритания“ от Съюза, съобщава Deutsche Welle. Съгласно думите на Барние, след проведените в събота и неделя срещи е постигнато широко съгласие по сделката за преходния период, започващ след 29 март 2019 г. На пресконференция в Брюксел, след разговори между Барние и неговия британски колега Дейвид Дейвис, бе съобщено, че „ние постигнахме съгласие за преходния период“, който според дадената информация ще бъде ограничен във времето. Според договорката между двамата, Великобритания ще остане част от единния пазар на Съюза до края на 2020 г., като през това време ще спазва законите на организацията, но няма да участва във взимането на решенията. : Цанко Цолов", "date": "2018.03.19", "title": "Deutsche Welle: Предварителното споразумение за преходния период след Брекзит е почти договорено, заяви Мишел Барние"}
{"url": "http://www.focus-news.net/news/2018/03/19/2501206/afp-emanyuel-makron-pozhela-na-vladimir-putin-uspeh-v-moderniziraneto-na-rusiya.html", "text": "Френският президент Еманюел Макрон пожела на руския си колега Владимир Путин по случай преизбирането му успех при „модернизирането на Русия“, съобщава AFP.\r\nСъгласно разпространена от Елисейския дворец информация, двамата са провели телефонен разговор, в рамките на който Макрон е изразил загриженост относно конфликта в Сирия и случая с отравянето на бившия агент на ГРУ Сергей Скрипал. В съобщение след края на разговора между двамата се казва, че френския президент е пожелал на Путин „успех за политическото, демократическото, икономическото и социалното модернизиране на Русия“. : Цанко Цолов", "date": "2018.03.19", "title": "AFP: Еманюел Макрон пожела на Владимир Путин „успех в модернизирането на Русия“"}
{"url": "http://www.focus-news.net/news/2018/03/19/2501218/sport-ole-eynar-byorndalen-potvardi-uchastieto-si-v-norvezhkiya-otbor-za-svetovnata-kupa-po-biatlon-v-tyumeni.html", "text": "Осемкратният олимпийски шампион Оле Ейнар Бьорндален потвърди участието си в норвежкия отбор за състезанието от Световната купа по биатлон в руския град Тюмени. Освен 44-годишния ветеран, от норвежка страна ще участват Йоханес и Тарей Бьо. По-рано няколко държави обявиха бойкот на руския етап от Световната купа по биатлон, сред които САЩ, Канада и Чешката република.", "date": "2018.03.19", "title": "Спорт: Оле Ейнар Бьорндален потвърди участието си в норвежкия отбор за световната купа по Биатлон в Тюмени"}
{"url": "http://www.focus-news.net/news/2018/03/19/2501220/darzhavniyat-glava-rumen-radev-shte-bade-na-poseshtenie-v-izrael-i-palestina.html", "text": "От 20 до 22 март президентът Румен Радев ще бъде на официално посещение в Държавата Израел по покана на президента Реувен Ривлин. Това съобщиха от прессекретариата на държавния глава.\r\nВизитата на българския държавен глава е в контекста на 75-ата годишнина от спасението на българските евреи и 70-ата годишнина от създаването на Държавата Израел. Посещението на Румен Радев е в продължение на политическия диалог на най-високо равнище между двете страни. Сред темите на срещите на българския държавен глава ще са възможностите за задълбочаване на сътрудничеството във всички области от взаимен интерес, в това число в сферата на сигурността, борбата с тероризма, икономиката и инвестициите.  \r\nНа 20 март българският държавен глава ще бъде посрещнат от израелския си колега Реувен Ривлин с официална церемония в президентския дворец в Йерусалим, след което ще се проведат пленарни разговори на официалните делегации на България и Израел. В първия ден от визитата си Румен Радев ще се срещне и с представители на организациите на българските евреи в Държавата Израел. \r\nНа 21 март, в Мемориала „Яд Вашем“ държавният глава ще участва в церемония по запалването на вечния огън в памет на жертвите на Холокоста, а по-късно през деня ще  положи венец и пред гробовете на жертвите на кораба „Салвадор“ на хълма „Херцел“. Президентът Радев ще се срещне с председателя на Кнесета Юли-Йоел Еделщайн и ще направи изказване в рамките на Шестия глобален форум за борба с антисемитизма. Международната среща събира политически лидери, общественици, духовници, дипломати, преподаватели, представители на гражданското общество от цял свят. На форума се обсъждат стратегически мерки за борба с антисемитизма и други форми на расова и етническа омраза. \r\nВ рамките на деня Румен Радев ще посети също високотехнологичния парк „Гав Ям Негев“, който се намира в град Бер Шева. \r\nНа 22 март българският държавен глава ще разговаря с Роберт Сингер, вицепрезидент и главен изпълнителен директор на Световния еврейски конгрес. По-късно Румен Радев ще проведе среща с министър-председателя на Държавата Израел Бениамин Нетаняху. Програмата на президента в Йерусалим предвижда още посещение в църквата “Божи гроб” и Стената на плача. \r\nПрез деня президентът Румен Радев ще посети Палестина. По време на официалното посещение в Рамала българският държавен глава ще положи венец пред гроба на Ясер Арафат и ще разговаря със своя палестински колега Махмуд Аббас. Двамата ще обсъдят перспективите за развитието на двустранните българо-палестински отношения. Задълбочаването на политическия диалог и на сътрудничеството в сфери като търговско-икономическите контакти, образованието, науката и културата ще бъдат във фокуса на срещата. \r\nВ ръководената от българския държавен глава делегация участват народни представители, представители на еврейски организации в България, както и на деловите среди, на работодателски и търговски организации. В рамките на визитата си президентът Румен Радев ще бъде придружаван от своята съпруга.", "date": "2018.03.19", "title": "Държавният глава Румен Радев ще бъде на посещение в Израел и Палестина"}
{"url": "http://www.focus-news.net/news/2018/03/19/2501221/api-vazstanovi-predpaznata-ograda-pri-paten-vazel-balgarovo-na-am-trakiya-otkradnata-prez-pochivnite-dni.html", "text": "Агенция „Пътна инфраструктура“ предприе незабавни мерки за възстановяването на 120 метра предпазната ограда на АМ „Тракия“, открадната през почивните дни. Това съобщиха от пресцентъра на АПИ. При обход на участъка от служители на Областно пътно управление - Бургас е установено, че е премахната предпазната ограда край платното за София в района след пътен възел „Българово“ на автомагистралата. Нанесените щети са на стойност 4200 лв.\r\nАгенция „Пътна инфраструктура“ разполага с ограничени финансови ресурси и премахването на предпазните огради от недобросъвестни граждани застрашава безопасността на движението на всички шофьори и граждани, пътуващи по републиканските пътища.", "date": "2018.03.19", "title": "АПИ възстанови предпазната ограда при пътен възел „Българово“ на АМ „Тракия“, открадната през почивните дни"}
{"url": "http://www.focus-news.net/news/2018/03/19/2501224/pernik-obrazuvano-e-dosadebno-proizvodstvo-vav-vrazka-s-ubiystvoto-na-zhena-v-grada.html", "text": "Под ръководството на Окръжна прокуратура – Перник е започнало досъдебно производство във връзка с извършеното убийство в града. То е по чл. 115 от Наказателния кодекс. Това съобщиха от пресцентъра на Апелативна прокуратура-София. Пострадалата е жена, родена през 1960 година. \r\nПонастоящем се извършват огледи, претърсвания и изземвания. Очаква се протоколите от тези първи действия по разследването да бъдат докладвани на наблюдаващия прокурор.", "date": "2018.03.19", "title": "Перник: Образувано е досъдебно производство във връзка с убийството на жена в града"}
{"url": "http://www.focus-news.net/news/2018/03/19/2501222/vitsepremierat-tomislav-donchev-stokoobmenat-mezhdu-balgariya-i-sarbiya-ima-znachitelen-potentsial-za-rast.html", "text": "Историята ни е направила съседи, а от нас зависи да бъдем приятели и да работим по-добре заедно. Това заяви заместник министър-председателят Томислав Дончев след двустранна среща със заместник министър-председателя и министър на строителството, транспорта и инфраструктурата на Република Сърбия Зорана Михайлович. Това съобщиха от правителствената информационна служба. Двамата обсъдиха необходимостта от съвместни усилия за насърчаване на свързаността във всички измерения с основен акцент пътната, железопътната, комуникационната инфраструктура и енергетиката.\r\nВицепремиерът Дончев е на работно посещение в Ниш, където участва в българо-сръбски бизнес форум за насърчаване на търговските отношения и предприемачеството. Двамата се обединиха около мнението, че икономическите отношения между България и Сърбия са добри, но под потенциала си, а стокооборотът от 1,75 млрд. евро може да се увеличи значително.\r\nВъв форума взеха участие над 100 български и сръбски фирми от различни сектори, както и кметовете на Видин, Кюстендил, Костинброд, Сливница, Драгоман, Ниш, Пирот, Димитроврад, Сурдулица и Княжевац.\r\nВ политиката всяко нещо е знак. Днес сме заедно и това означава, че искаме да работим заедно, заяви Дончев. Той изтъкна основния приоритет на Българското председателство на Съвета на ЕС за европейска перспектива за Западните Балкани: \"Гордеем се, че успяхме да наложим тази тема в дневния ред на Европа. След няколко месеца председателството ще завърши и ние сме твърдо решени усилията ни да продължат е да доведат до конкретен резултат\".", "date": "2018.03.19", "title": "Вицепремиерът Томислав Дончев: Стокообменът между България и Сърбия има значителен потенциал за ръст"}
{"url": "http://www.focus-news.net/news/2018/03/19/2501219/blagoevgrad-vazstanoveno-e-dvizhenieto-po-pat-ii-19-dobrinishte-gotse-delchev.html", "text": "Възстановено е движението по път II-19 Добринище - Гоце Делчев. Това съобщиха от пресцентъра на Агенция \"Пътна инфраструктура\".", "date": "2018.03.19", "title": "Благоевград: Възстановено е движението по път II-19 Добринище - Гоце Делчев"}
{"url": "http://www.focus-news.net/news/2018/03/19/2501226/vidin-kmeta-na-s-negovanovtsi-i-osiguritelen-posrednik-sa-predadeni-na-sad-za-sastavyane-na-neverni-dokumenti.html", "text": "Районна прокуратура – Видин е предала на съд В. Флоров, кмет на кметство с. Неговановци, и В. Панайотова за извършени от тях престъпления по чл. 311, ал. 1 и по чл. 309, ал. 1 от Наказателния кодекс. Това съобщиха от пресцентъра на Апелативна прокуратура-София.\r\nПрез ноември 2016 г. обвиняемата Панайотова работила като осигурителен посредник към Пенсионно осигурително дружество „Алианц България“ АД. В кръга на службата си тя следвало да набира осигурени лица към задължителен универсален пенсионен фонд, управляван от компанията. \r\nНа 21 ноември 2016 г., в гр. Видин, тя съставила заявление за промяна на участие и прехвърляне на натрупаните суми по индивидуалната партида в друг съответен фонд за допълнително задължително пенсионно осигуряване, на което придала вид, че същото изхождало от лицето М.К. от гр. Брегово. Обвиняемата се подписала в графа „Осигурено лице“ и го занесла в кметството на с. Неговановци. \r\nОбвиняемия Флоров, в качеството си на кмет, като длъжностно лице и като орган на местната администрация, имал право да извършва нотариално удостоверяване на подписи на частни лица върху документи. \r\nВъпросното заявление му било представено от Панайотова и в отсъствие на посоченото в него лице – М.К., той извършил нотариалното заверяване на документа. По този начин Флоров потвърдил, че осигурената лично се явила и положила подпис пред него. \r\nТози документ обвиняемата В. Панайотова представила пред Пенсионно осигурително дружество „Алианц България“ АД, за да докаже, че М.К. желае да бъде прекратено правоотношението между нея и Пенсионноосигурителна компания „Съгласие“, както и участието й в съответния пенсионен фонд. Наред с това натрупаните средства в индивидуалната партида на М.К. се прехвърляли в задължителен универсален пенсионен фонд „Алианц България“. \r\nВ хода на досъдебното производство по делото е била изготвена комплексна съдебно графическа и техническа експертиза, установила, че подписът в заявлението бил положен от обвиняемата Панайотова, а нотариалната заверка – от обвиняемия Флоров. \r\nПредстои насрочване на разпоредително заседание от съда.", "date": "2018.03.19", "title": "Видин: Кмета на с. Неговановци и осигурителен посредник са предадени на съд за съставяне на неверни документи"}
{"url": "http://www.focus-news.net/news/2018/03/19/2501215/tass-emanyuel-makron-prizova-vlastite-v-rusiya-da-vnesat-yasnota-po-sluchaya-sas-sergey-skripal.html", "text": "Властите в Русия са длъжни да внесат яснота около обвиненията, че Москва е замесена в инцидента с отравянето на бившия агент на ГРУ Сергей Скрипал, това е заявил френският президент Еманюел Макрон в понеделник в телефонен разговор с руския си колега Владимир Путин, предава ТАСС. Според разпространено от Елисейския дворец съобщение, Макрон е „призова руските власти да хвърлят светлина върху отговорностите за неприемливата атака в Солзбъри и да си възвърнат контрола върху всяка програма, която не е била представена пред Организацията за забрана на химическите оръжия“. Френският президент освен това е разкрил, че са „предприети действия за защитата на френските граждани“, но в разпространената информация не е предоставено пояснение. : Цанко Цолов", "date": "2018.03.19", "title": "ТАСС: Еманюел Макрон призова властите в Русия да внесат яснота по случая със Сергей Скрипал"}
{"url": "http://www.focus-news.net/news/2018/03/19/2501213/abv-shte-initsiira-shiroka-obshtestvena-diskusiya-svarzana-sas-zakona-za-chastnata-ohranitelna-deynost.html", "text": "Ние от политическа партия АБВ ще инициираме широка обществена дискусия, свързана със Закона за частната охранителна дейност. Считаме, че е внесен законопроект, който е в противоречие на Закона за нормативната уредба. Това заяви на пресконференция в Плевен членът на Изпълнителното бюро на партията Румен Петков, съобщиха от пресцентъра на ПП АБВ. „Внесен е законопроект, без да бъде направено предварително обществено обсъждане с мотива, че това обществено обсъждане е направено преди няколко години. Конкретният текст, който сега се внася, в немалка степен се различава от предишния. Това е основният ни аргумент да атакуваме внасянето му по този начин”, коментира Пеков. Той добави, че в дискусията ще бъдат включени експертната общност, бивши служители на националната полиция, на различни служби в МВР и разбира се хората от частните охранителни фирми, които са пряко засегнати. \r\nСпоред него, в законопроекта правят впечатление най-малкото две неща: „Първо, че на фона на ангажиментите, които се поемат за увеличаване на административния натиск върху икономиката и върху стопанските субекти, тук процесът е обратен – вменяват се редица допълнителни задължения на фирмите, които по същество ще затруднят в немалка степен администрирането на процеса. И второ, законът полага издаването на серия от поднормативни актове, вътрешни наредби на министъра на вътрешните работи, което предполага режим на лицензиране и на последващ контрол както на лицензионната дейност, така и върху частните охранителни фирми, което ги прави пряко зависими от министъра. Т. е. създават се предпоставки за произвол на министъра на вътрешните работи и грубо вмешателство в работата на всяка една от частните охранителни фирми“. \r\nРумен Петков сподели и още нещо, което според него е много смущаващо. „При предишните промени в Закона за частната охранителна дейност се е допуснало звеното за самоотбрана да се институциализира до степен, в която да може да участва в охраняването на стратегически за България обекти“. Като пример той даде звено от 4 човека в Козлодуй, което се занимава с транспортирането на територията на страната на ядреното гориво, което се внася от Русия и изнася обратно, след отработването му. „Няма земна сила, която да ме убеди, че държавата може да се дистанцира от такъв процес и да го предостави, с цялото ми уважение към частния охранителен бизнес, на частни структури. Това е отговорност на държавата. Този закон не просто легитимира това безотговорно отношение на държавата, но го разширява. Защото в законопроекта не се коментират вредни товари”.", "date": "2018.03.19", "title": "АБВ ще инициира широка обществена дискусия, свързана със Закона за частната охранителна дейност"}
{"url": "http://www.focus-news.net/news/2018/03/19/2501229/dobrich-obshtinata-uchastva-v-hh-ta-godishna-konferentsiya-na-obshtinskata-mrezha-za-energiyna-efektivnost-ekoenergiya.html", "text": "Заместник-кметът на Община Добрич с направление „Устройство на територията“ арх. Боян Коларов участва днес и утре в ХХ – та годишна конференция на Общинската мрежа за енергийна ефективност ЕкоЕнергия, която се провежда в Дома на Европа в София, съобщиха от пресцентъра на Община град Добрич. Арх. Коларов взе участие днес в панелна дискусия на тема: „Енергийна бедност: регионален проблем с решения на местно равнище“. Участници в събитието са: Меган Ричардс, директор на Главна дирекция “Енергетика”, Малина Крумова, заместник-министър на регионалното развитие и благоустройството, Жечо Станков, заместник-министър на околната среда и водите, Йоана Христова, заместник-кмет на София, Юлиян Попов, бивш министър на околната среда и водите, гости от Румъния, Хърватия и Гърция, представители на европейската мрежа Енергийни градове, Германския институт за международно сътрудничество, представители на НПО, експерти и заинтересовани лица. Конференцията е част от официалната програма на българското председателство на ЕС с фокус политиките и мерките за борба с енергийната бедност и за повишаване на чистотата на атмосферния въздух. Тя ще се съсредоточи върху конкретни предложения за ефективни мерки и програми за борба с енергийната бедност и замърсяването на въздуха на централно и местно равнище. ЕкоЕнергия отстоява тезата, че енергийната ефективност е най-устойчивото решение на тези проблеми, а конкретните инструменти и мерки, управлявани на местно равнище, трябва да имат специално отношение към елиминиране на енергийната бедност и подобряване качеството на въздуха.", "date": "2018.03.19", "title": "Добрич: Общината участва в ХХ – та годишна конференция на Общинската мрежа за енергийна ефективност ЕкоЕнергия"}
{"url": "http://www.focus-news.net/news/2018/03/19/2501230/api-nad-570-km-patishta-shte-badat-remontirani-sas-sredstva-ot-byudzheta.html", "text": "Над 570 км пътища ще бъдат ремонтирани със средства от бюджета. Това съобщиха от пресцентъра на Агенция \"Пътна инфраструктура\" (АПИ). Ежедневно се извършват текущи ремонтни дейности по републиканските пътища, за да се подобри състоянието на пътната мрежа. Днес със студена асфалтова смес бяха изпълнявани дейности на АМ „Тракия“ на територията на областите София и Пловдив, на АМ „Хемус“ в Софийска област, път I-1 в област Враца и др. По разпореждане на министъра на регионалното развитие и благоустройството Николай Нанков председателят на Управителния съвет на АПИ инж. Дончо Атанасов изиска от директорите на областните пътни управления да се работи постоянно в зависимост от метеорологичните условия и приоритетно да се изкърпват неравностите по автомагистралите, на първокласните и второкласните пътища.\r\nСлед приключването на зимното поддържане на републиканските пътища през април ще бъде извършен подробен оглед на състоянието на републиканските пътища и прилежащите мостови съоръжения. Приоритетно ще бъдат ремонтирани автомагистралите, първокласните пътища, както и най-натоварените участъци от второкласната и третокласната пътна мрежа. Целта е ремонтните дейности по основните направления да приключат преди началото на активния летен сезон.\r\nТази година ще бъде извършен превантивен ремонт на близо 570 км републикански пътища. Превантивните ремонтни дейности включват цялостно преасфалтиране на големи участъци, полагане на нова маркировка, ограничителни системи и т. н. Предвидените средства от националния бюджет са на стойност 311 млн. лв. с ДДС. Ремонтът на 440 км от тях започна през миналата година и ще завърши през т. г. Ще стартира и ремонтът на още 130 км пътища. \r\nСъс средства от Оперативна програма „Региони в растеж“ /ОПРР/ тази година ще завърши ремонтът на ключови пътни артерии в Североизточна и Северозападна България, която започна през миналата година. С финансиране от фондовете на ЕС основно се ремонтират над 215 км второкласни и третокласни пътища. Сред тях са: 30 км от второкласния път II-49 в участъците Търговище - Разград и Кубрат - Тутракан, 30 км от път II-29 Варна - Добрич - Кардам, 29 км от път III-904 Старо Оряхово - Гроздьово - Провадия, 42 км от прохода „Петрохан“ на територията на Софийска област (път II-81), 30 км от път II-57 Стара Загора - Раднево, 12 км от път II-35 Плевен - Ловеч, 12 км от път II-44 Драгановци -Габрово, 17 км от път III-1002 Враца - пещера Леденика и др. Реконструира се и 10-километровото трасе на път II-86 Пловдив – Асеновград, като пътното платно се разширява до магистрален габарит.\r\nСъс стартирането на новия строителен сезон ще започнат строителните работи на още 5 нови обекта по ОПРР, за които договорите бяха подписани преди седмици. Общата им дължина е над 71 км. Участъците, които основно ще се ремонтират са: 30 км от път III-112 Дъбова махала - Монтана, 9 км от път II-57 Раднево - Новоселец, 14 км от път II-44 Севлиево – Драгановци, 9 км от път II-35 Плевен – Ловеч /околовръстния път на град Ловеч/ и 9 км от път IІІ-306 Червен бряг – Чомаковци. При рехабилитацията на второкрасния път II-35 Плевен – Ловеч основно ще бъде ремонтиран тунелът при 43-ти километър, който е с дължина 400 метра. Предвижда се възстановяване на хидроизолацията на съоръжението, подмяна на съществуващата предпазна ограда, ново енергоефективно осветлението и др.", "date": "2018.03.19", "title": "АПИ: Над 570 км пътища ще бъдат ремонтирани със средства от бюджета"}
{"url": "http://www.focus-news.net/news/2018/03/19/2501228/sofiya-dvizhenieto-po-pat-i-1-pernik-sofiya-pri-vladaya-se-osashtestvyava-v-edna-lenta-poradi-patnotransportno-proizshestvie.html", "text": "Движението по път I-1 Перник - София при Владая се осъществява в една лента, поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.03.19", "title": "София: Движението по път I-1 Перник - София при Владая се осъществява в една лента, поради пътнотранспортно произшествие"}
{"url": "http://www.focus-news.net/news/2018/03/19/2501232/pazardzhik-vremenno-dvizhenieto-po-am-trakiya-pri-km-65-v-posoka-burgas-se-osashtestvyava-v-avariynata-lenta-poradi-katastrofa.html", "text": "Временно движението по АМ \"Тракия\" при км 65 в посока Бургас се осъществява в аварийната лента, поради катастрофа. Затворени за движение са активната и изпреварващата ленти. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.19", "title": "Пазарджик: Временно движението по АМ \"Тракия\" при км 65 в посока Бургас се осъществява в аварийната лента, поради катастрофа"}
{"url": "http://www.focus-news.net/news/2018/03/19/2501227/korneliya-ninova-bsp-200-000-v-dupkite-a-kolko-v-zatvorai.html", "text": "200 000 души администрация ще стоят в дупките по пътищата, според заповедта от днес на Борисов, но аз питам - колко души ще стоят в затвора за корупцията при строителството на пътища, за откраднатите пари от некачествените ремонти и кой ще плати на хората счупените коли? Това заяви в Кирково лидерът на БСП Корнелия Нинова. “В следващите месеци държавата ще е блокирана. Българи, през този период не се женете, не раждайте деца, не умирайте и през ум да не ви минава да правите бизнес. Няма кой да ви издаде и едно удостоверение. Администрацията няма да работи, полицаите няма да борят престъпността, а ще пазят дупките. На това му се вика административна реформа. И не са метеорологичните условия причина за това - и в Швейцария вали сняг и грее слънце. Причината е една и нейното име е корупция”, категорична е Нинова.\r\nСлед като днес се проведе изнесено заседание на Изпълнителното бюро на БСП в Кърджали, Нинова се срещна със симпатизанти в Кирково, където откри нов партиен клуб.", "date": "2018.03.19", "title": "Корнелия Нинова, БСП: 200 000 в дупките, а колко в затвора?"}
{"url": "http://www.focus-news.net/news/2018/03/19/2501231/mia-okolo-800-dushi-ot-zapadnite-balkani-sa-se-bili-v-reditsite-na-islyamska-darzhava-zayavi-rob-ueynrayt.html", "text": "Изпълнителният директор на Европол Роб Уейнрайт заяви в понеделник, че около 800 души от Западните Балкани са се били на страната на „Ислямска държава“, предава Македонската информационна агенция. Според Уейрайт  „в ЕС има около 30 хил. потенциални терористи“. На проведено в София заседание на Европол, изпълнителният директор на организацията подчерта също така, че България и другите европейски държави са заплашени от тероризъм. „Главната опасност за Европа е напредването на тероризма, както и кибер заплахите на някои и престъпните групировки, които съществуват в някои държави“, отбеляза Уейрайт, като изрази своята надежда заплахите да отслабнат. „Но в много държави радикализираните групи са достатъчно активни и поддържаме своите капацитети  с цел предотвратяване на терористични актове“, посочи още Уейрайт. : Цанко Цолов", "date": "2018.03.19", "title": "МИА: Около 800 души от Западните Балкани са се били в редиците на „Ислямска държава“, заяви Роб Уейнрайт"}
{"url": "http://www.focus-news.net/news/2018/03/19/2501233/kyustendil-vazstanoveno-e-dvizhenieto-po-pat-iii-107-kocherinovo-rila-v-gr-kocherinovo.html", "text": "Възстановено е движението по път III-107 Кочериново - Рила в чертите на гр. Кочериново. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.19", "title": "Кюстендил: Възстановено е движението по път III-107 Кочериново - Рила в гр. Кочериново"}
{"url": "http://www.focus-news.net/news/2018/03/19/2501234/haskovo-den-na-otvorenite-vrati-v-sotsialnite-uslugi-organizira-obshtinata-na-20-mart-svetoven-den-na-sotsialnata-rabota.html", "text": "Ден на отворените врати в социалните услуги организира Община Хасково на 20 март - Световен ден на Социалната работа. Това съобщиха от Общината. Гражданите могат да се запознаят с условията и възможностите на 11 социални услуги в община Хасково от 10,30 часа до 15,00 часа в Центъра за обществена подкрепа на ул. \"Цар Освободител\" 2 - Малкия бизнесцентър, втори етаж. Ден на отворените врати е обявен и в Общностния център за подкрепа на деца и родители. Журналистите могат да се запознаят с предлаганите услуги в там в 10,30 часа.\r\nВ Община Хасково работят 11 социални услуги за деца и възрастни (Дом за стари хора \"Кенана\", Дом за пълнолетни лица със сетивни нарушения, Дневен център за деца и младежи с увреждания \"Марина\", Център за обществена подкрепа, Общностен център за подкрепа на деца и родители, Дневен център за стари хора, Домашен социален патронаж, Приемна грижа, Център за почасово предоставяне на услуги за социално включване по проект \"Шанс в дома\", Центрове за настаняване от семеен тип за деца и младежи с увреждания, Център за настаняване от семеен тип за деца без увреждания).", "date": "2018.03.19", "title": "Хасково: Ден на отворените врати в социалните услуги организира Общината на 20 март - Световен ден на Социалната работа"}
{"url": "http://www.focus-news.net/news/2018/03/19/2501236/narodniyat-predstavitel-ot-gerb-desislava-todorova-organizira-priemen-den-v-pazardzhik-na-26-mart.html", "text": "Народният представител от ГЕРБ-Пазарджик Десислава Тодорова ще проведе открита приемна за граждани на 26 март, понеделник, от 11.00 часа в Пазарджик. Това съобщиха от пресцентъра на партията. Срещата с граждани ще се състои в офиса на партията, намиращ се на адрес: ул. Екзарх Йосиф 15 А, ет. 2.", "date": "2018.03.19", "title": "Народният представител от ГЕРБ Десислава Тодорова организира приемен ден в Пазарджик на 26 март"}
{"url": "http://www.focus-news.net/news/2018/03/19/2501237/sport-uefa-zapochna-delo-sreshtu-lion-zaradi-nepriemlivo-povedenie-na-fenovete-na-kluba.html", "text": "Контролен комитет на УЕФА започна дело срещу руския отбор Лион във връзка с неприемливо поведение на феновете на клуба по време на мача реванш от осминафиналите на Лига Европа срещу ЦСКА (Москва). Срещата се състоя на 15 март в Париж и бе спечелена от руския отбор с 3:2. Комитетът на европейската футболна асоциация започна дело по няколко нарушения на феновете на френския клуб, сред които расистко поведение, използване на пиротехника и хвърляне на предмети на терена. Делото ще бъде разгледано на 31 май.", "date": "2018.03.19", "title": "Спорт: УЕФА започна дело срещу Лион заради неприемливо поведение на феновете на клуба"}
{"url": "http://www.focus-news.net/news/2018/03/19/2501235/ministerstvoto-na-turizma-postoyanno-sledi-kazusa-s-postradalite-balgarski-turisti-v-egipet.html", "text": "Министърът на туризма Николина Ангелкова е в постоянна връзка с компетентните органи и следи непрекъснато състоянието на българските туристи, пострадали при пътен инцидент с автобус в Египет. Това съобщиха от пресцентъра на министерството. Ведомството е в контакт и с представител на туроператора „АБАКС“, който организира пътуването.\r\nГрупата включва хора от различни части на България, но основно от София, сред тях няма деца. \r\nМинистерството на туризма е в постоянна връзка с българското Министерство на външните работи, което полага максимални усилия за справяне с възникналата ситуация след произшествието. \r\n„АБАКС“ е регистриран туроператор и турагент от 2008 г. Той има валидна застраховка с покритие 1 400 000 лв. За пострадалите от страна на „АБАКС“ е уведомен застрахователят и вече е стартирано застрахователно събитие. Той ще покрие щетите. Представител на туристическата компания е на място в болницата в Египет. От офиса в София пък са се свързали с близки на пострадалите, за да ги уведомят. \r\nПо информация на туроператора останалите туристи, които не са пострадали, са продължили пътуването си. Изпратен е друг автобус и те в момента пътуват за круиза си по Нил. Транспортът е осигурен от египетския туроператор „Травко“.\r\nМинистерството на туризма заедно с останалите институции ще следят ситуацията до успешното завръщане на българските туристи у нас.", "date": "2018.03.19", "title": "Министерството на туризма постоянно следи казуса с пострадалите български туристи в Египет"}
{"url": "http://www.focus-news.net/news/2018/03/19/2501225/reuters-shvetsiya-shte-prizove-ruskiya-poslanik-vav-vtornik.html", "text": "Шведското външно министерство обяви, че смята да призове руския посланик във вторник, 20 март, във връзка с мнението на Москва, че Швеция може да бъде източникът на химическото вещество, с което бе отровен Сергей Скрипал, предава Reuters. \r\nАгенцията припомня, че говорителят на външното министерство Мария Захарова заяви в събота, че през 90-те години много съветски учени бягат в западните страни, като според нея те са взели със себе си своите разследвания, които след това са развити в западните страни, основно в САЩ, Великобритания, Словакия и Швеция“. „Именно в този момент се появява удивителното название „Новичок“, така засягащо слуха и съвпадащо с идеята за възприемане за руско всичко, свързано с Русия“, каза още говорителят, цитирана от ТАСС. \r\nШведският външен министър Маргот Валстрьом определи думите на Захарова като „неприемливи“. Говорител на външното ведомство в Стокхолм разкри в понеделник, че „руският посланик ще  бъде призован във външното министерство утре (20 март – бел. пр.) във връзка с руското твърдение, че Швеция може да бъде източник на нервнопаралитичното вещество, използвано при опита за убийство в Солзбъри“.: Цанко Цолов", "date": "2018.03.19", "title": "Reuters: Швеция ще призове руския посланик във вторник"}
{"url": "http://www.focus-news.net/news/2018/03/19/2501239/mosv-za-bedstvashta-ptitsa-podavayte-signal-do-riosv-gorskite-stopanstva-ili-obshtinata.html", "text": "Във връзка с намирането на бедстващи птици от вида Бял щъркел Министерството на околната среда и водите (МОСВ) съветва гражданите, намерили птица в безпомощно състояние в населените места или около тях, да потърсят помощ на „зеления“ телефон на съответната Регионална инспекция по околна среда и води (РИОСВ), да сигнализират в горските стопанства или в съответната община. Това съобщиха от пресцентъра на МОСВ.\r\nВ страната има няколко спасителни центъра за диви животни и РИОСВ може да потърси съдействие за настаняването на намерените бедстващи птици. Това се извършва по определен законов ред. Птиците се настанява с протокол и след възстановяването им се връщат в природата на мястото на намиране или на подходящо място в близост до него.\r\nБелият щъркел (Ciconia ciconia), e защитен вид, включен в Приложение №3 към чл. 37 на Закона за биологичното разнообразие. Важно е да се знае, че щъркелите, както повечето птици мигрират на юг не заради студеното време, а заради липсата на храна и извършват хранителна миграция. Те се хранят с дребни влечуги, гризачи и насекоми. Въпреки по-студеното време в последните дни, достъпът до храна не е проблем, водоемите не са замръзнали и като цяло няма съществена опасност за птиците. Опасно би било само, ако птицата е с обледенени и замръзнали крила. В този случай има нужда от помощ.", "date": "2018.03.19", "title": "МОСВ: За бедстваща птица подавайте сигнал до РИОСВ, горските стопанства или Общината"}
{"url": "http://www.focus-news.net/news/2018/03/19/2501238/api-vazstanoveno-e-dvizhenieto-po-am-trakiya-pri-km-65-v-posoka-burgas.html", "text": "Възстановено е движението по АМ \"Тракия\" при км 65 в посока Бургас. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.19", "title": "АПИ: Възстановено е движението по АМ \"Тракия\" при км 65 в посока Бургас"}
{"url": "http://www.focus-news.net/news/2018/03/19/2501240/blagoevgrad-bansko-e-s-osigureno-finansirane-za-rehabilitatsiya-na-ulitsi.html", "text": "Кметът на Община Банско Георги Икономов подписа договор с Държавен фонд земеделие за рехабилитацията на уличната мрежа в град Банско и град Добринище. Това съобщиха от пресцентъра на Общината. Одобреното финансиране е по Програма за развитие на селските райони 2014-2020, Мярка 7 - „Основни услуги и обновяване на селата в селските райони” на обща стойност 1 888 988 лева. \r\nЩе бъдат обновени напълно асфалтовите настилки и тротоарите на улиците „Цар Симеон” между кръстовищата с ул. „България” и ул. „Патриарх Евтимий”, ул. „Глазне” между кръстовищата с ул. „Пирин” и ул. „Патриарх Евтимий”, ул. „България” между кръстовищата с ул. „Патриарх Евтимий” и „Цар Симеон”, както и улиците „Георги Темелков”, „Александър Стамболийски” и „Паисий Хилендарски” в гр. Добринище.„Продължаваме с процеса на основна рехабилитация на градската улична мрежа на територията на общината, паралелно с подмяна на подземната инфраструктура. Така подходихме с обновяването на ул. „Отец Паисий”, улиците „Гоце Делчев” и „Пирин”, където скоро предстои започването на строително-ремонтните дейности по третия и съответно - втория етап на тяхното изграждане. \r\nУлиците, включени по тази мярка на Програмата за развитие на селските райони 2014-2020, са част от основните пътни артерии за Банско и Добринище. Подобряването на тяхното състояние е приоритетно, като занапред ще търсим финансиране за рехабилитация и на по-малките улици в населените места” коментира градоначалникът.", "date": "2018.03.19", "title": "Благоевград: Банско е с осигурено финансиране за рехабилитация на улици"}
{"url": "http://www.focus-news.net/news/2018/03/19/2501244/yazovir-ticha-preliva-prez-prelivnik-s-78-kubmsek.html", "text": "Язовир „Тича“ прелива през преливник с 7,8 куб.м/сек, през основен изпускател с 13 куб.м/сек. + 5 куб.м/с през ВЕЦ. Това сочат данните на сайта на Басейнова дирекция „Черноморски район“ към 12.00 часа. В община Шумен язовир „Шумен“ е 70% запълнен, язовир „Фисек“ – 43% запълнен. В община Смядово яз.“Кълново“ прелива с 0,5 куб.м/сек. и се източва през основен изпускател 0,4 куб.м/сек. В община Нови Пазар –  яз. „Нови Пазар 1“ – 82 % запълнен, контролирано изпускане през основен изпускател с  0,9 куб.м/сек.. в община Търговище – яз. „Пресиян“ е на  2,6 м. под кота преливен ръб, язовир „Лиляк“– 4,7 м. под кота преливен ръб.", "date": "2018.03.19", "title": "Язовир „Тича“ прелива през преливник с 7,8 куб.м/сек"}
{"url": "http://www.focus-news.net/news/2018/03/19/2501217/prezidentat-rumen-radev-pozdravi-vladimir-putin-po-povod-preizbiraneto-mu-za-prezident-na-ruskata-federatsiya.html", "text": "Българският държавен глава Румен Радев изпрати поздравителен адрес до руския си колега Владимир Путин по повод спечелената от него победа на провелите се избори за президент на Руската федерация. Това съобщиха от прессекретариата на държавния глава. „Надявам се заедно да работим за разгръщането на съществуващия потенциал на двустранно взаимноизгодно сътрудничество в различни области, в интерес и за благото на нашите два народа“, се казва в писмото на българския държавен глава. В поздравителния си адрес до своя руски колега президентът Румен Радев отбелязва и вековната историческа и културна близост между българския и руския народ.", "date": "2018.03.19", "title": "Президентът Румен Радев поздрави Владимир Путин по повод преизбирането му за президент на Руската федерация"}
{"url": "http://www.focus-news.net/news/2018/03/19/2501241/api-vremenno-e-ogranicheno-dvizhenieto-na-mps-nad-12-t-po-pat-i-1-vidin-montana-v-posoka-montana-poradi-valezh-na-otdelni-uchastatsi-ot-patya-na-leden-dazhd-i-snyag.html", "text": "Временно е ограничено движението на МПС над 12 т по път I-1 Видин – Монтана в посока Монтана поради валеж на отделни участъци от пътя на леден дъжд и сняг. Това съобщиха от пресцентъра на Агенция \"Пътна инфраструктура\" (АПИ). Oбходен маршрут: път II-11 Дунавци – Арчар, път III-112 Добри дол – Тополовец, път III-114 Тополовец – Ружинци. Движението се регулира от сигналисти.", "date": "2018.03.19", "title": "АПИ: Временно е ограничено движението на МПС над 12 т по път I-1 Видин – Монтана в посока Монтана поради валеж на отделни участъци от пътя на леден дъжд и сняг"}
{"url": "http://www.focus-news.net/news/2018/03/19/2501245/pregled-na-mezhdunarodnite-novini-do-18-chasa-agentsiya-fokus.html", "text": "Ден след като спечели президентския вот в Русия, Владимир Путин призова останалите кандидати, взели участие в изборите, към диалог. Според преизбрания държавен глава е от изключително важно значение всички политически партии и организации да обединят усилията си с цел „поставяне на положителни цели“ и преодоляване на трудностите, които стоят пред Русия. \r\n„Може да има трудни решения, може да има и решения, за които да е нужно допълнително обяснение и аз бих искал ние винаги да бъдем водени от дългосрочните интереси на Русия и руския народ, а на втори план да останат груповите и партийните предпочитания“, заяви Путин, като подчерта, че това няма да е лесно, но изрази надеждата за открит и честен диалог, „насочен към дългосрочните национални интереси“. \r\n*** Турският президент Реджеп Тайип Ердоган заяви в понеделник, че Турция смята да разшири своята операция „Маслинова клонка“ и към други контролирани от кюрдските „Отряди за народна самоотбрана“ региони в Сирия.\r\nДен след като стана ясно, че контролираният от кюрдската групировка град Африн е превзет от турските военни и подкрепящите ги формации, Ердоган подчерта, че „ние ще продължим този процес, докато не елиминираме напълно този коридор, включително Манбидж, Айн ал-Араб, Тел Абиад, Рас ал-Алин и Камишли“. \r\n*** Властите в Русия са длъжни да внесат яснота около обвиненията, че Москва е замесена в инцидента с отравянето на бившия агент на ГРУ Сергей Скрипал, това е заявил френският президент Еманюел Макрон в понеделник в телефонен разговор с руския си колега Владимир Путин. Според разпространено от Елисейския дворец съобщение, Макрон е „призова руските власти да хвърлят светлина върху отговорностите за неприемливата атака в Солзбъри и да си възвърнат контрола върху всяка програма, която не е била представена пред Организацията за забрана на химическите оръжия“. Френският президент освен това е разкрил, че са „предприети действия за защитата на френските граждани“, но в разпространената информация не е предоставено пояснение. \r\n*** Главният преговарящ за Брекзит от страна на Европейския съюз Мишел Барние заяви в понеделник, че е постигнато съгласие относно „голяма част от това, което би се превърнало в подредено излизане на Великобритания“ от Съюза. Съгласно думите на Барние, след проведените в събота и неделя срещи е постигнато широко съгласие по сделката за преходния период, започващ след 29 март 2019 г. На пресконференция в Брюксел, след разговори между Барние и неговия британски колега Дейвид Дейвис, бе съобщено, че „ние постигнахме съгласие за преходния период“, който според дадената информация ще бъде ограничен във времето. Според договорката между двамата, Великобритания ще остане част от единния пазар на Съюза до края на 2020 г., като през това време ще спазва законите на организацията, но няма да участва във взимането на решенията. \r\n*** Шведското външно министерство обяви, че смята да призове руския посланик във вторник, 20 март, във връзка с мнението на Москва, че Швеция може да бъде източникът на химическото вещество, с което бе отровен Сергей Скрипал. \r\nАгенцията припомня, че говорителят на външното министерство Мария Захарова заяви в събота, че през 90-те години много съветски учени бягат в западните страни, като според нея те са взели със себе си своите разследвания, които след това са развити в западните страни, основно в САЩ, Великобритания, Словакия и Швеция“. „Именно в този момент се появява удивителното название „Новичок“, така засягащо слуха и съвпадащо с идеята за възприемане за руско всичко, свързано с Русия“, каза още говорителят, цитирана от ТАСС. \r\nШведският външен министър Маргот Валстрьом определи думите на Захарова като „неприемливи“. Говорител на външното ведомство в Стокхолм разкри в понеделник, че „руският посланик ще  бъде призован във външното министерство утре (20 март – бел. пр.) във връзка с руското твърдение, че Швеция може да бъде източник на нервнопаралитичното вещество, използвано при опита за убийство в Солзбъри“.\r\n*** Полските власти обсъждат възможността да изгонят руски дипломати от страната в знак на солидарност с Великобритания във връзка с отравянето на бившия полковник от ГРУ Сергей Скрипал. Това съобщи полското издание Gazeta Prawna, като се позовава на неназовани източници от правителството във Варшава.\r\nСпоред информацията на вестника, Полша иска да въведе санкции и срещу руски компании и чиновници. Отбелязва се, че дискусиите по този въпрос за започнали още миналата седмица, но решението е било отложено за след президентските избори в Русия.\r\nИзточниците на Gazeta Prawna са съобщили, че полското правителство смята за най-добро решение съвместните действия против Кремъл на ниво Европейски съюз. Но ако европейските власти не успеят да стигнат до общо решение, Варшава ще въведе собствени ограничителни мерки.\r\nПо-рано заместник-министърът на външните работи на Полша Конрад Шимански заяви, че Полша ще се опита да убеди Германия да се откаже от строителството на газопровода „Северен поток 2“ на фона на „делото Скрипал“. Според неговите думи, този инцидент дава повод за размисъл, дали „Русия е партньор, който заслужава доверие“.\r\n*** В украинския град Николаев е намерен мъртъв Владислав Волошин, чието име беше спрягано в хода на разследването на обстоятелствата около сваления малоазийски „Боинг“ MH-17 край Донецк през 2014 година.\r\nДвадесет и девет годишният мъж, който през последните няколко месеца ръководеше летище в Николаев, е намерен в своя дом. Волошин е закаран в болница с огнестрелна рана и е починал там. Според някои данни, става дума за самоубийство.\r\nКакто съобщава портал „НикВести“, до тялото на Волошин е намерен пистолет с изтрит сериен номер. Оръжието е изпратено на експертиза.\r\nРоднините му са разказали, че в последно време той е бил потиснат и е изказвал тревожни намерения. По случая е образувано наказателно дело.\r\n„НТВ“ отбелязва, че Владислав Волошин е бил пилот на щурмови бомбардировач Су-25 и е участвал във военните действия в Донбас. Награден е с орден „За мъжество“ III степен.\r\nРуският телевизионен канал припомня, че през декември 2014 година в Русия се обяви украински военнослужещ, който заяви, че знае кой е свалил малайзийския „Боинг“. Даже от Следствената служба на Русия тогава са говорили, че са получили доказателства за участието на украински Су-25 в свалянето на авиолайнера.\r\nКатастрофата на самолета Boeing 777 на авиокомпанията Malaysia Airlines, летящ по маршрута от Амстердам до Куала Лумпур, се случи на 17 март 2014 година в източната част на Донецка област, в района на военните действия на украинските сили и опълченците. На борда бяха граждани на 10 различни страни – 283 пасажера и 15  души екипаж. Всички те загинаха.\r\n***", "date": "2018.03.19", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/03/19/2501242/pazardzhik-lek-avtomobil-se-e-udaril-v-mantinelata-v-rayona-na-65-km-na-magistrala-trakiya-v-posoka-burgas-nyama-postradali.html", "text": "В района на 65 км на автомагистрала „Тракия“ в посока Бургас е станало леко пътнотранспортно произшествие, каза за Радио „Фокус“ – Пазарджик говорителят на ОДМВР-Пазарджик Мирослав Стоянов. Той обясни, че лек автомобил се е ударил в разделителната мантинела, в резултат на което са затворени за движение активната и изпреварващата пътни ленти. При инцидента няма пострадали хора, не са засегнати и други автомобили. Временно трафикът се осъществява в аварийната лента.\r\nВаня НИКОЛОВА", "date": "2018.03.19", "title": "Пазарджик: Лек автомобил се е ударил в мантинелата в района на 65 км на магистрала „Тракия“ в посока Бургас, няма пострадали"}
{"url": "http://www.focus-news.net/news/2018/03/19/2501246/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 8° до + 15°. Времето над страната е облачно. Слаб до умерен вятър духа в областите Бургас, Пловдив, Силистра, Търговище, Ямбол и района на Ихтиман. Дъжд вали в областите София, Благоевград, Враца, Кюстендил, Кърджали, Ловеч, Монтана, Перник, Сливен, Смолян, Шипка, Хасково, Ямбол и леден дъжд в района на Ботевград. Сняг вали в област Видин,  по високите части на област Пазарджик, Смолян и в района на Етрополе и Гълъбец. Пътните настилки са мокри, заледени и обработени. Намалена видимост поради мъгла:\r\n- до 30 м за област Кърджали.\r\n- до 50 м на проход „Шипка“.\r\n- до 100 м за областите Бургас, Пазарджик, Хасково, в района  на АМ „Хемус“ от тунел „Витиня“ до тунел „Топли дол“ и стария път Витиня.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Временно движението по АМ „Люлин“ в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел „Люлин“ до първи тунел „Мало Бучино“ където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 26.03.2018 г.Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - забранен за МПС над 12 т;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Котленски“ - забранен за МПС над 12 т; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: София-Ботевград при Бебреш се извършва с повишено внимание поради свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел – Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.\r\nОбласт Хасково: гр. Свиленград – Капитан Андреево от км 370+500 до км 377+900 затворен за движение на МПС, поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т.; Обходен маршрут: Кичево-Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Сл.бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. Срок до 31.03.2018 г.\r\nОбходен маршрут : път II-14 Видин – Кула - път III-121 Кула – Бойница и обратно. \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 26.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.\r\nОбходен маршрут: Смолян – Чокманово – Смилян – Рудозем – Средногорци и обратно. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено поради аварирал мост над река Марица при км 7+600. Обходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. Срок до 20.12.2018 г.\r\nОбходен маршрут: гр. Любимец – с. Сива река – с. Малко градище – гр. Ивайловград. \r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.19", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/19/2501247/blagoevgrad-zapochna-ukrasyavaneto-na-grada-po-povod-predstoyashtite-velikdenski-praznitsi.html", "text": "Започна украсяването на Благоевград по повод предстоящите великденски празници, съобщиха от пресцентъра на Община Благоевград. И тази година Общината поставя символите на Възкресение Христово. Отново ще бъде цветно и празнично за жители и гости на Благоевград. На входа на града е поставен отчетлив надпис, който да посреща и напомня за светлия празник. \r\nЗа поредна година кметът д-р Атанас Камбитов и екипът му са предвидили кътове не само в началото на града, но и по основните кръгови кръстовища. Този път ще бъде украсено и това при ЗМК. \r\nОбщина Благоевград отново обещава интересна и разнообразна програма по повод Великден. Тя ще бъде насочена както към най-малките жители и гости на града, така и към техните родители.", "date": "2018.03.19", "title": "Благоевград: Започна украсяването на града по повод предстоящите великденски празници"}
{"url": "http://www.focus-news.net/news/2018/03/19/2501249/blagoevgrad-bez-problemi-se-izvarshva-preminavaneto-na-motorni-prevozni-sredstva-prez-gkpp-kulata.html", "text": "Без проблеми се извършва преминаването на моторни превозни средства през ГКПП „Кулата“. Това съобщиха за Радио „Фокус“ – Пирин от Гранична полиция. Нормално натоварен е трафикът на ГКПП „Илинден“, както и на останалите пунктове по българо-гръцката граница.\r\nКристина МИТКОВА", "date": "2018.03.19", "title": "Благоевград: Без проблеми се извършва преминаването на моторни превозни средства през ГКПП „Кулата“"}
{"url": "http://www.focus-news.net/news/2018/03/19/2501250/afp-kanada-shte-izprati-voynitsi-i-helikopteri-v-mali.html", "text": "Канада ще изпрати свои контингент, военни съветници и хеликоптери в Мали за период от 12 месеца, като подкрепа за действащата миротворческа мисия на ООН в страната, съобщиха от правителството в понеделник, предава AFP. В рамките на пресконференция, министърът на отбраната заяви, че в мисията ще бъдат включени четири бойни ескортни хеликоптера „Грифин“ и два „Чинук“. Не се съобщава точният брой на войниците, които ще бъдат изпратени. Агенцията припомня, че военният контингент на ООН в Мали се състоя към момента от около 12 хил. войници и 1,900 полицаи.   : Цанко Цолов", "date": "2018.03.19", "title": "AFP: Канада ще изпрати войници и хеликоптери в Мали"}
{"url": "http://www.focus-news.net/news/2018/03/19/2501251/gd-granichna-politsiya-izklyuchitelno-intenziven-e-trafikat-na-gkpp-kapitan-andreevo-za-tovarni-avtomobili-na-izhod.html", "text": "На българо-турската граница трафикът е изключително интензивен на ГКПП \"Капитан Андреево\" за товарни автомобили на изход. Това съобщиха от пресцентъра на ГД \"Гранична полиция\". Информацията за трафика на българските гранични контролно-пропускателни пунктове е към 17.00 часа. На останалите гранични пунктове трафикът е нормален.", "date": "2018.03.19", "title": "ГД \"Гранична полиция\": Изключително интензивен е трафикът на ГКПП \"Капитан Андреево\" за товарни автомобили на изход"}
{"url": "http://www.focus-news.net/news/2018/03/19/2501252/kyustendil-ogranicheno-e-dvizhenieto-samo-v-ednata-lenta-po-patya-smolichano-pelatikovo.html", "text": "Ограничено е движението само в едната лента по пътя Смоличано – Пелатиково. Това съобщи за Радио „Фокус” – Кюстендил дежурният в Областно пътно управление – Кюстендил. По пътя е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март. Нормално се осъществява трафикът по автомагистрала „Струма” и главен път Е-79 в Кюстендилска област. Слабо натоварено е движението в посока ГКПП „Гюешево”. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март.\r\nВенцеслав ИЛЧЕВ", "date": "2018.03.19", "title": "Кюстендил: Ограничено е движението само в едната лента по пътя Смоличано – Пелатиково"}
{"url": "http://www.focus-news.net/news/2018/03/19/2501254/blagoevgrad-normalno-intenziven-e-trafikat-po-glavnite-ulitsi-i-bulevardi-v-grada.html", "text": "Нормално интензивен е трафикът по главните улици и булеварди в Благоевград, предаде репортер на Радио „Фокус” – Пирин. Няма образували се задръствания по най-натоварените кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни.\r\nКристина МИТКОВА", "date": "2018.03.19", "title": "Благоевград: Нормално интензивен е трафикът по главните улици и булеварди в града"}
{"url": "http://www.focus-news.net/news/2018/03/19/2501248/plovdiv-oblastniyat-upravitel-zdravko-dimitrov-dari-avtobus-na-68-ma-brigada-spetsialni-sili-po-sluchay-praznika-na-formirovanieto.html", "text": "Областният управител на Пловдив Здравко Димитров дари автобус на 68-ма бригада Специални сили по случай 75-та годишнина от сформирането на Парашутната дружина и създаването на българските Сили за Специални операции, предаде репортер на Радио „Фокус”-Пловдив. Дарението бе обявено и връчено на тържественото отбелязване на 75 години от сформирането на парашутната дружина и сформирането на Българските сили за специални операции. Димитров лично връчи ключовете за автобуса, който ще обслужва войниците и командния състав на командира на 68-а бригада бригаден генерал Явор Матеев. Дарението се реализира по инициатива и с подкрепата на областния управител Здравко Димитров и се осъществява благодарение на управителя на транспортна фирма от Пловдив инж. Веселин Дошков.\r\nНа тържественото събрание послучай 75-та годишнина на Българските сили за специални операции бяха наградени ветерани, военнослужещи и цивилни служители за проявения от тях професионализъм и дълг. Бригаден генерал Явор Матеев получи от председателя на Народното събрание Цвета Караянчева почетен знак на Народното събрание на Република България за всеотдайната си служба.\r\nНа тържественото събрание присъства и вицепремиерът и министър на отбраната Красимир Каракачанов, областният управител на Област Пловдив Здравко Димитров, областният управител на Област Кърджали Никола Чанев, председателят на Общински съвет Пловдив Савина Петкова, народни представители, общински съветници, ветерани и граждани.\r\n68-а бригада Специални сили е създадена преди 75 години като Парашутна дружина. 68-ма бригада „Специални сили“ става отделна част от Българската армия след приетите от Народното събрание промени, публикувани в Държавен вестник от 09.12.2016г., в Закона за отбраната и въоръжените сили.\r\nЦветана ТОНЧЕВА", "date": "2018.03.19", "title": "Пловдив: Областният управител Здравко Димитров дари автобус на 68-ма бригада Специални сили по случай празника на формированието"}
{"url": "http://www.focus-news.net/news/2018/03/19/2501255/pazardzhik-mokri-sa-patishtata-v-oblastta-na-mesta-vidimostta-e-namalena-poradi-magla.html", "text": "Мокри са пътищата в Пазарджишки регион, вали слаб дъжд, предаде репортер на Радио „Фокус“ – Пазарджик. Мъгла намалява видимостта по пътищата Белово-Пазарджик-Пловдив, Варвара-Велинград и Пазарджик-Панагюрище. В отделни участъци видимостта е намалена до 200 метра. Трафикът в региона е интензивен. Най-натоварено е движението в областния град Пазарджик в района на двете кръгови кръстовища на моста на река Марица и по околовръстното шосе в посока Пловдив.\r\nВаня НИКОЛОВА", "date": "2018.03.19", "title": "Пазарджик: Мокри са пътищата в областта, на места видимостта е намалена поради мъгла"}
{"url": "http://www.focus-news.net/news/2018/03/19/2501253/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Нормално натоварен е трафикът по автомагистрала „Струма“ и главен път Е-79. В региона няма затворени пътища. Проходът Предел е отворен за преминаването на всички видове моторни превозни средства. През деня има регистриран пътен инцидент. Два леки автомобила са катастрофирали по второкласен път -19 Добринище – Гоце Делчев в района на кръстовището за Елешница. При инцидента няма пострадали, нанесени са само материални щети. Към момента никъде не се извършват ремонтни дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.03.19", "title": "Благоевград: Мокри и хлъзгави са пътните настилки  в областта"}
{"url": "http://www.focus-news.net/news/2018/03/19/2501257/sitel-makedoniya-vila-na-regionalen-predsedatel-na-vmro-dpmne-e-izgoryala-v-nedelya-vecherta-ima-samneniya-za-politicheski-motiviran-palezh.html", "text": "Късно вечерта в неделя е изгоряла вилата на Петар Ристески, председател на регионалния клон на ВМРО-ДПМНЕ в Прилеп, съобщава македонският телевизионен канал Сител. Къщата се е намирала в местността Кула край село Волково. Според собственика, пожарът може да бил запален по политически причини.\r\n„Нямам неприятели, никой не ме е заплашвал, никого не мога да посоча с пръст, единственото, което ми идва на ум е, че това е политически мотивирано,“ отбеляза в понеделник Ристески, като припомни, че сградата е била нападана и преди – след като СДСМ са формирали правителство и вечерта след местните избори от 15 октомври. От СДСМ призоваха за бързо решаване на случая и подчертаха, че Ритески не трябва да сочи с пръст никого, а да погледне в редовете на собствената си партия и вътрешнопартийните борби за по-високи позиции.: Цанко Цолов", "date": "2018.03.19", "title": "„Сител“ (Македония): Вила на регионален председател на ВМРО-ДПМНЕ е изгоряла в неделя вечерта, има съмнения за политически мотивиран палеж"}
{"url": "http://www.focus-news.net/news/2018/03/19/2501258/aktsenti-v-sutreshniya-blok-dobro-utro-balgariya-na-20-mart.html", "text": "Огромното срутище край село Тикале, община Смолян отново се активизира. Какво се случва? Свлачищно-срутишните процеси – нормални ли са или има повод за притеснения? Въпросите ще зададем в сутрешния блок „Добро утро, България“ на Радио „Фокус“ на Явор Говедаров, кмет на Търън, най-голямото от 11-те населени места, които от 2 седмици са изолирани. Ще чуем и експертното мнение на доц. д-р Стефчо Стойнев, председател на експертната група по проблема със свлачището при с. Тикале и ръководител на катедра „Хидрология и инженерна геология“ в Минно-геоложкия университет „Св. Иван Рилски“.\r\nРадикализацията и тероризмът продължат да генерират заплахи за глобалната и националната сигурност. Изострени допълнително от регионалните конфликти, икономическите и финансовите кризи, те наслагват престъпните си ефекти върху процесите, свързани с международния трафик на наркотици и други престъпни деяния. Възможно ли е овладяването им? Темата ще коментираме с ген. Кирчо Киров, началник на Националната разузнавателна служба в периода 2002-2012 г. \r\nОтбелязваме Международния ден на Франкофонията. Повече за четвъртото издание на фестивала „Франкофоли. Благоевград“, което ще се проведе през месец юни 2018 година ще ни разкаже Десислава Кузманова, директор на Общинско дружество „Благоевград фест“ ЕООД.\r\nОт репортаж на Венцеслав Илчев от Радио „Фокус“ – Кюстендил ще научим за представителната изложба, която ще бъде открита в Кюстендил с отличените творби на участниците в единадесетото издание на Националния конкурс „Пролет върху листа”. \r\nТези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.03.19", "title": "Акценти в сутрешния блок „Добро утро, България“ на 20 март"}
{"url": "http://www.focus-news.net/news/2018/03/19/2501256/montana-snyag-vali-na-prohoda-petrohan-patyat-e-zasnezhen-i-opesachen.html", "text": "Сняг вали на прохода Петрохан, пътят е заснежен и опесъчен, каза за Радио „Фокус“ – Видин дежурният служител в Областно пътно управление – Монтана. Той посочи, че пътят се опесъчава заради ниските температури през нощта, при които може да се получат заледявания. Трафикът през прохода е с нормална интензивност, остава забраната за преминаване на тежкотоварни автомобили над 12 тона.\r\nАнна ЛОЗАНОВА", "date": "2018.03.19", "title": "Монтана: Сняг вали на прохода Петрохан, пътят е заснежен и опесъчен"}
{"url": "http://www.focus-news.net/news/2018/03/19/2501223/afp-turskata-operatsiya-v-afrin-shte-bade-razshirena-i-kam-drugi-kontrolirani-ot-kyurdite-regioni-zayavi-redzhep-tayip-erdogan.html", "text": "Турският президент Реджеп Тайип Ердоган заяви в понеделник, че Турция смята да разшири своята операция „Маслинова клонка“ и към други контролирани от кюрдските „Отряди за народна самоотбрана“ региони в Сирия, предава AFP.\r\nДен след като стана ясно, че контролираният от кюрдската групировка град Африн е превзет от турските военни и подкрепящите ги формации, Ердоган подчерта, че „ние ще продължим този процес, докато не елиминираме напълно този коридор, включително Манбидж, Айн ал-Араб, Тел Абиад, Рас ал-Алин и Камишли“. : Цанко Цолов", "date": "2018.03.19", "title": "AFP: Турската операция в Африн ще бъде разширена и към други контролирани от кюрдите региони, заяви Реджеп Тайип Ердоган"}
{"url": "http://www.focus-news.net/news/2018/03/19/2501260/veliko-tarnovo-shestnadeseti-natsionalen-festival-na-lyubitelskite-kamerni-i-kafe-teatri-podgotvyat-v-svishtov.html", "text": "Шестнадесети национален фестивал  на любителските камерни и кафе-театри подготвят в Свищов. Фестивалът ще се проведе в дните 23 и 24 март, съобщиха от пресцентъра на Общината. Официалното откриване е на 23 март от 14.00 часа. Тази година участие ще вземат девет театрални трупи, сред които Студентски експериментален театър „АЛТ” при ВТУ „Св. Св. Кирил и Методий”, Театрална трупа при НЧ „Пламък 2016” – Велико Търново, Студентски театър при СДК – СА „Д. А. Ценов” – Свищов, Театрална трупа „Христо Гърбов” при сдружение „Камбана” – Трявна, Театрален състав при НЧ „Пробуда – 1905” – Първомай, Театрален състав „Цветан Станков” при НЧ „Иван Вазов – 1947” – Костинброд, Театрален колектив при НЧ „Светлина – 1941” – Генерал Тошево и други. Награждаването и закриването на фестивала е на 24 март от 18.30 часа.\r\nШестнадесетият национален фестивал на любителските камерни и кафе-театри ще се проведе под патронажа на кмета на Община Свищов и ще премине под знака на 150 години от основаването на Първия български хор и началото на хоровото изкуство в България (1868 година, Свищов), 145 години от представянето на пиесата „Добродетел и злоба” от Д. Шишманов, в която за първи път играят жени актриси и 20 години от провеждането на първия фестивал (1998 година).\r\nШестнадесетото издание на фестивала е посветено на 27 март – Международен ден на театъра.", "date": "2018.03.19", "title": "Велико Търново: Шестнадесети национален фестивал  на любителските камерни и кафе-театри подготвят в Свищов"}
{"url": "http://www.focus-news.net/news/2018/03/19/2501259/shumen-ungarskiyat-poslanik-npr-tekla-harangozo-uchastva-v-ritual-po-podnasyane-na-ventsi-pred-pametnika-na-layosh-koshut-v-grada.html", "text": "Унгарският посланик Н.Пр. Текла Харангозо участва в ритуал по поднасяне на венци пред паметника на Лайош Кошут в Шумен, заедно с кмета на Шумен Любомир Христов, предаде репортер на Радио „Фокус“-Шумен. При посещението си в града, което е  по повод националния празник на Унгария – 15 март,  извънредният и пълномощен посланик на Унгария у нас бе придружавана от Дьорди Димитров, директор на Унгарския културен институт и съветник по културните въпроси към Посолството на Унгария, Чаба Балаж – консул и първи секретар на мисията, Тамаш Будаи, търговски аташе и майор Золтан Киш. \r\nВ словото си Текла Харангозо посочи, че с тържествата в България по случай Националния празник на Унгария се отдава почит пред паметта на  всички  революционери от унгарска и други национални, които след поражението на революцията намират убежище на българска земя. „Именно тук започва изгнаничеството на водача на революцията Лайош Кошут. Няколко месечното пребиваване на емигрантите първоначално във Видин, а после и в Шумен създава не само връзки между унгарците и българите, но и донася посланието на един по-свободен свят до живеещия под турско иго български народ“, каза в словото си Текла Харангозо. Тя благодари на управата на град Шумен за усилията, които полага да запази жив спомена за унгарската революция.\r\n“Този благороден жест в значителна степен допринася за укрепването на връзките между нашите народи“, посочи Текла Харангозо. Тя изказа благорадност на община Шумен за помощта, оказана по време на миналогодишното честване през октомври на Деня на българо-унгарското приятелство. Тази година съвместно с общината ще бъде организиран и 26-ят Национален конкурс за изпълнение на унгарска и българска литература. „С това, както и с редица други инициативи във всяка една област от живота доказваме, че с общи усилия традициите лесно могат да се опазват и съхраняват. Посолството на Унгария изразява готовност и в бъдеще да поддържа плодотворното сътрудничество между представените в Българиия унгарски институции и община Шумен“, заяви Текла Харангозо. \r\nУнгарската делегация заедно с кметския екип на Община Шумен поднесоха венци и цветя пред паметника на Лайош Кошут. След ритуала по поднасяне на венци и цветя, Текла Харангозо откри фотоизложба „Духовното присъствие на Унгария в България“ във фоайето на Регионална библиотека „Стилиян Чилингиров“. Неин автор е унгарският фотограф Бахгет Искандер. Текла Харангозо отбеляза, че като приоритетна задача унгарското правителство и всички техни представителства в чужбина имат запазването и популяризирането на свързаните с Унгария паметни места. „Проектът, който представяме в Шумен стартира през 2015 година, когато трима ентусиасти тръгват да обикалят с автомобил свързаните с унгарската история и култура места в България от Видин,през Шумен, Смолян до София, за да се роди настоящата изложба“, каза унгарският посланик. Тя посочи, е изложбата е била представена в София, Димитрогвград, Стара Загора, Хасково и Русе. \r\nПосещението на Н.Пр. Текла Харангозо в Шумен продължава с поднасяне на венци и цветя пред паметната плоча на къщата музей „Лайош Кошут“, а след като бъде разгледана музейната експозиция, унгарската делегация ще посети Арменската църква. По-рано днес се състоя и среща на унгарския посланик с кмета на Шумен Любомир Христов и неговият екип.\r\nИвелина ИВАНОВА", "date": "2018.03.19", "title": "Шумен: Унгарският посланик Н.Пр. Текла Харангозо участва в ритуал по поднасяне на венци пред паметника на Лайош Кошут в града"}
{"url": "http://www.focus-news.net/news/2018/03/19/2501261/shumen-s-tarzhestven-ritual-v-grada-shte-badat-otbelyazani-73-godini-ot-dravskata-epopeya.html", "text": "С тържествен ритуал по поднасяне на венци и цветя Шумен ще отбележи 73 години от Дравската епопея. Това съобщиха от пресцентъра на Общината. Община Шумен, Командването на военния гарнизон – Шумен и Съюзът на ветераните от войните организират тържествен ритуал по поднасяне на венци и цветя по повод годишнината от Дравската епопея. На 20 март от 16.00 часа ще бъдат поднесени венци и цветя пред Паметника на загиналите във войните шуменци на пл. „Кристал“. Слово по повод 73 години от Дравската епопея  ще произнесе началникът на Военното окръжие – Шумен подполковник Георги Георгиев.", "date": "2018.03.19", "title": "Шумен: С тържествен ритуал в града ще бъдат отбелязани 73 години от Дравската епопея"}
{"url": "http://www.focus-news.net/news/2018/03/19/2501264/futbol-euzebio-sakristan-napusna-real-sosiedad.html", "text": "Старши треньора на Реал (Сосиедад) Еузебио Сакристан,  който водеше отбора от 2015 г. насам, е напуснал клуба. В официалното съобщение от испанския отбор се изказват благодарности към Сакристан за неговата работа, като се казва, че договорът е бил прекъснат по взаимно съгласие. Към момента Реал (Сосиедад) имат 33 точки след 29 кръга в испанската „Ла Лига“, като тимът заема 15-то място. До края на сезона тимът ще бъде воден от временен наставник.", "date": "2018.03.19", "title": "Футбол: Еузебио Сакристан напусна Реал (Сосиедад)"}
{"url": "http://www.focus-news.net/news/2018/03/19/2501267/predstoyashti-sabitiya-v-stranata-za-20-mart-agentsiya-fokus.html", "text": "***\r\nОт 16.00 часа, в Регионалната библиотека „Пенчо Славейков“ във Варна Председателят на Народното събрание Цвета Караянчева ще открие изложба, с която Варненската библиотека ще отбележи 135-ата годишнина от създаването си и 125-ата годишнина от рождението на нейния първи директор. В 16.45 часа председателят на Народното събрание ще разговаря с председателя на Фондация „Международен балетен конкурс - Варна“ Димитър Димитров и членове на Управителния съвет на организацията.\r\nПо-късно тя ще се запознае с направеното по изграждането на варненския булевард „Васил Левски“, което е най-големият инфраструктурен проект на града.\r\n***\r\nОт 09.30 часа, в Хотел Балкан ще се проведе конференция по случай Деня на потребителите. Темата е \"Цифровата икономика - какви са ползите за потребителите?\" Участие в нея ще вземата министърът на икономиката Емил Караниколов, председателят на българския Икономически и социален съвет проф. д-р  Лалко Дулевски и др. \r\n***\r\nОт 09.30 часа в заседателната зала в сградата на Висшия съдебен съвет ще се проведе заседание на Съдийската колегия на Съвета. \r\n***\r\nОт 10.00 часа Конституционният съд ще проведе заседание по делото по искане на Седемдесет и пет народни представители от 44-тото Народно събрание  на основание на чл. 149, ал. 1, т. 4 от Конституцията на Република България за произнасяне за съответствие на сключената от Република България Конвенция на Съвета на Европа за превенция и борба с насилието над жени и домашното насилие с Конституцията на Република България преди ратификацията ѝ.\r\n***\r\nОт 10.00 часа 8 състав на Специализирания наказателен съд ще гледа делото срещу Ангел Д., Деян С., Динко Д. и др., обвинени в организиране и ръководене на престъпна група. \r\n***\r\nОт 10.00 часа 13 състав на Специализирания наказателен съд ще гледа делото срещу Младен М., Мария Тр. и др., обвинени в организиране и ръководене на престъпна група. \r\n***\r\nОт 10.30 часа в Музея ба съобщенията (ул. „Гурко“ 6) заместник–министърът на транспорта, информационните технологии и съобщенията Димитър Геновски ще валидира пощенско-филателно издание на тема „140 години от Руско-турската освободителна война“.\r\n***\r\nОт 10.30 часа в Агенция „Пътна инфраструктура“ ще се проведе брифинг, на който ще бъдат предоставени основните изводи от доклада за срутището  на ІІ-86 Смолян – Мадан. Той ще бъде представен от  ръководителя на експертната работна група доц. д-р Стефчо Стойнев, който е ръководител на катедра „Хидрология и инженерна геология“ в Минно-геоложкия университет „Св. Иван Рилски“, и от председателя на УС на АПИ инж. Дончо Атанасов. \r\n***\r\nОт 11.00 часа 10 състав на Специализирания наказателен съд ще гледа делото срещу Борис Т., Иван Т., Виктория Т. и др., обвинени в организиране и ръководене на престъпна група. \r\n***\r\nОт 11.00 часа 17 състав на Специализирания наказателен съд ще гледа делото срещу Добрин Д., Николай И., Красимир Б. и др., обвинени в организиране и ръководене на престъпна група. \r\n***\r\nОт 11.00 часа във Висшето училище по телекомуникации и пощи ще се проведе Дискусионен форум \"Лидерството като бранд в условията на Четвърта индустриална революция.\r\n***\r\nОт 11.00 часа в зала № 8 на Националния дворец на културата ръководството и членове на Комисията за защита от дискриминация ще се срещнат с ръководството на НДК и ще им връчат сертификат за достъпност. \r\n***\r\nОт 12.00 часа в Голямата зала на БТА ГД „БОЕЦ“ ще представи на пресконференция информация и документи от Национална агенция по приходите (НАП) и други институции за несъбран Данък добавена стойност (ДДС) от 2000 до 2017 г. \r\n***\r\nОт 13.00 часа 3 състав на Специализирания наказателен съд ще гледа делото срещу Георги Г., Цено Ф., и Борис Р., обвинени в организиране и ръководене на престъпна група. \r\n***\r\nОт 13.30 часа 9 състав на Специализирания наказателен съд ще гледа делото срещу Диана В., Александър М. и Сашо К., обвинени в организиране и ръководене на престъпна група. \r\n***\r\nОт 13.30 часа 6 състав на Специализирания наказателен съд ще гледа делото срещу Филип К., обвинен в организиране и ръководене на престъпна група. \r\n***\r\nОт 13.30 часа 5 състав на Специализирания наказателен съд ще гледа делото срещу Георги Б., обвинен в организиране и ръководене на престъпна група. \r\n***\r\nОт 13.30 часа в сградата на Националния институт на правосъдието (НИП) Пленумът на Висшия съдебен съвет ще проведе среща с представителите на Европейската комисия по Механизма за сътрудничество и оценка.\r\n***\r\nОт 14.00 часа 6 състав на Специализирания наказателен съд ще гледа делото срещу Тодор С., Владимир Р., Илия Е. и др., обвинен в организиране и ръководене на престъпна група. \r\n***\r\nОт 14.00 часа в зала 501 на Висшето училище по застраховане и финанси (ВУЗФ) ще се проведе международна конференция на тема „Корейския иновационен модел, моделът за технологична комерсиализация на Фраунхофер и уроци за България“. Приветствие ще отправи министърът на образованието Красимир Вълчев. \r\n***\r\nОт 15.00 до 17.00 часа, народният представител от „БСП за България“ Николай Цонков и общинският съветник Иван Таков ще проведат приемна за граждани на ул. \"Леге\" №10, етаж 1.\r\n***\r\nОт 15.50 часа, в конферентната зала в Дома на Европа, ул. „Г. С Раковски“ № 124 европейският комисар отговарящ за транспорта Виолета Булц ще даде пресконференция.\r\n***\r\nОт 18.00 часа в Галерия „Академия“ на НХА Италианският културен институт в София ще открие изложбата „Идентичност между символика и цветове“.\r\n***\r\nОт 18.00 часа в централното фоайе на Националната библиотека „Св. св. Кирил и Методий“ ще се състои премиерата на стихосбирката „67 сутрини“ на Недялко Йорданов.\r\n***\r\nОт 18.30 часа в Гьоте-институт ще бъде открита изложбата „Супата на Кафка“ на Галина Йотова.\r\n***\r\nОт 19.00 часа в зала „България“ Детският радиохор посреща пролетта с концерт.\r\n***\r\nОт 19.30 часа на сцена в „Червената къща” ще бъде представена постановката „Високо там горе”, посветена на руската поетеса Анна Ахматова.\r\n***\r\nОт 20.00 часа в „Червената къща“ темата „Градско земеделие в София: хоби, начин на живот или оцеляване?” ще бъде обект и на дискусия между български и гостуващи от Сао Пауло и Холандия експерти. \r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Пейчо Бюлбюлев ще проведе приемна да граждани. \r\n***\r\nОт 8.15 часа ще се проведе протест на служителите в затвора в Белене. \r\n***\r\nОт 10.00 часа в района на Военно формирование 26 400- Благоевград ще се проведе Тържествен ритуал за полагане на военна клетва и „Ден на отворените врати с показ на въоръжение и бойна техника”.\r\n***\r\nОт 18.00 часа в зала „22 септември“ ще бъде представена книгата на проф. Иво Христов „Пред пепелището на нестаналото българско общество”.\r\n***\r\nВ ДКЦ Айтос ще се проведе кампания за безвъзмездно и доброволно кръводаряване.\r\n*** \r\nОт 12.00 в сградата на Община Варна ще се проведе пресконференция, организирана от Движение Възраждане. Поводът за пресконференцията е организираният от Възраждане протест на 26 март във връзка с пристигането във Варна на турския президент Реджеп Тайип Ердоган.\r\n*** \r\nОт 9.00 часа в Ритуалната зала на Община Велико Търново ще се проведе среща на ТЗ ГРАО. \r\n*** \r\nОт 15.00 часа в Голяма зала на Община Велико Търново кметът Даниел Панов ще се срещне с ученици.\r\n*** \r\nОт 17.30 часа в  Изложбени зали „Рафаел Михайлов“ ще бъде открита изложба „70 години Великотърновски художници 1948-2018“. \r\n*** \r\nОт 17.30 часа в  читалнята на РНБ „П. Р. Славейков“ ще бъде представена библиографията „Академик Иван Радев“ по повод 75-годишнината на ак. Иван Радев – почетен гражданин на Велико Търново.\r\n*** \r\nОт 18.00 часа в Зала 30 на Младежки дом ще се състои концерт на ученици от Музикалната школа по повод Празника на Велико Търново.\r\n*** \r\nОт 19.00 часа в МДТ „Константин Кисимов“ ще се състои съвместен концерт на ученическия оркестър на СУ „Емилиян Станев“ и Духовия оркестър при Община Велико Търново.\r\n***\r\nКметът на Община Видин Огнян Ценков и заместник-кметът Венци Пасков ще посетят селата Капитановци (11:30 ч., сградата на читалището)  и Покрайна (12:30 ч.,в центъра на селото ), във връзка с продължението на проект „Топъл обяд в Община Видин”. \r\n*** \r\nОт 9.00 часа Спортна зала „Никола Петров“ ще се проведе Областно първенство по хандбал за юноши и девойки 8 - 10 клас от ученически игри 2017/2018 година.\r\n***\r\nОт 17.30 часа в ХГ „Недялко Каранешев“ ще бъде представена  стихосбирката „Радост, мъка и тъга“ с автор Стефка Токмакчиева - член на ТЛГ „Асен Разцветников“.\r\n*** \r\nОт 18.30 часа НЧ „Напредък-1869“ Държавна опера - Бургас ще представи музикалния спектакъл „Оскарите в музиката“ с участието на Милица Гладнишка и Филип Аврамов. Диригент - Левон Манукян. \r\n***\r\nОт 10.00 часа в спортна зала „Олимпиада” за поредна година община Каварна ще бъде домакин на областният кръг на ученическите игри по хандбал за област Добрич.\r\n***\r\nОт 17.30 часа в залата на Музея на фотографията и съвременните визуални изкуства Александър Дончев от македонския град Струмица  ще покаже в изложбата си „Монос“.\r\n***\r\nОт 11.00 часа в читалище „Братство” ще бъде открита изложба на класа по рисуване към читалището.\r\n***\r\nОт 12.20 часа в сградата на Окръжна прокуратура ще бъде открита „Синя стая”, след което ще се представи отчет за дейността на прокуратурата за 2017 година.\r\n***\r\nОт 17.30 часа в залата на Възрожденското училище ще бъде открита изложба от Националния конкурс за детска рисунка „Пролет върху листа”.\r\n***\r\nОт 19.00 часа в Драматичен театър – Монтана ще се състои премиерата на \"Мистерията \"Дон Жуан\" от Анатолий Крим, режисьор Минчо Събев.\r\n***\r\nВ 09.00 часа в зала 1 на Апелативния съд ще се проведе заседание по делото срещу Иванка Ройдова, обвинена в поръчване убийството на 6 души, свои роднини.  \r\n***\r\nВ 09.00 часа в зала 10 на Окръжния съд ще се проведе заседание по делото срещу Драгомир Д., обвинен в избягване и плащане на данъчни задължения в особено големи размери. Делото е насрочено в разпоредително заседание.\r\n***\r\nВ 09.30 часа в зала 3 на Районния съд ще се проведе заседание по делото срещу Атанас К., обвинен в присвояване на чужди вещи – оръжия и боеприпаси от спортен клуб-стрелбище. \r\n***\r\nВ 10.00 часа в зала 10 на Районния съд ще се проведе заседание по делото срещу Иван Б. и Анна К., обвинени в изработка и продажба на фалшиви документи за завършено висше образование. По делото са призовани 36 свидетели.\r\n***\r\nВ 11.00 часа в Концертната зала министърът на културата Боил Банов ще участва в пресконференция за бъдещето на Пловдивската опера, организирана от Фондация „Дом за Пловдивската опера“.\r\n***\r\nОт 11.15 часа на новото кръгово на разклона за с. Крумово на пътя Пловдив – Асеновград ще се състои брифинг за важните пътни проекти на региона. Ще участва представител на АПИ.\r\n***\r\nОт 16.00 часа в офиса на ГЕРБ в район „Тракия” в блок 91 общинският съветник от ГЕРБ в Общински съвет – Пловдив Иван Вичков ще приема граждани.\r\n***\r\nОт 11.00 часа в сградата на ОДМВР-Плевен ще се проведе брифинг, на който ще бъде направен отчет-анализ на дейността на дирекцията. На него ще присъства и министърът на вътрешните работи Валентин Радев. \r\n***\r\nОт 11.00 часа в зала 2.101 на Русенския университет ще се състои премиера на филм на известния български радио журналист и телевизионен коментатор Коста Филипов.\r\n***\r\nОт 15.00 часа в корпус 2, зала 101, на Русенски университет „Ангел Кънчев“,  Русенски университет, Професионална гимназия по икономика и управление „Елиас Канети“ – Русе и работодатели от счетоводни къщи ще проведат съвместна инициатива под надслов „Триъгълник на успеха – път към изграждане на човешкия капитал“.\r\n***\r\nВ СУЕЕ „Св. Константин-Кирил Философ“ волейболна игра, в която ще се включат ученици от френските паралелки, служители франкофони на Монтюпе и играчи от най-успешния, непобедим отбор от сезон 2017/2018 на волейболната Висша лига – „Дунав“ по повод световната седмица на Франкофонията.\r\n***\r\nОт 19.00 часа в Доходно здание, ще се състои поредният вълнуващ концерт от фестивалния афиш на МФ. Мартенски музикални дни 2018.\r\n*** \r\nВ 12:30 часа в село Търън областният управител Недялко Славов и кметът на община Смолян Николай Мелемов ще се срещнат с кметовете и жителите на населените места, блокирани от свлачището край Тикале.\r\n***\r\nОт 10.30 часа в Центъра за обществена подкрепа (ЦОП), който се намира на ул. „Цар Освободител“ 2, ще се проведе Ден на отворените врати в социалните услуги, организиран от Община Хасково. \r\n***\r\nОт 15.00 часа в Младежкия център в града ще се проведе пресконференция с участието на проф. Борислава Танева и Цанислав Петков по повод предстоящ концерт. \r\n***\r\nОт 10.30 часа във фоайето на Образцово народно читалище \"Заря\" ще се проведе кандидатстудентска борса.\r\n*** \r\nОт 10.30 часа в зала 203 на общината ще се проведе брифинг. \r\n*** \r\nОт 16.00 часа пред Паметника на загиналите във войните шуменци на пл. „Кристал“ ще бъдат поднесени венци и цветя по повод 73 години от Дравската епопея.\r\n*** \r\nОт 17.00 в стая 25 на II ОУ \"Д-р П. Берон\" ще се състои проява \"Какво научихме от \"Рибния буквар\" по повод патронния празник на училището.", "date": "2018.03.19", "title": "Предстоящи събития в страната за 20 март (Агенция „Фокус“)"}
{"url": "http://www.focus-news.net/news/2018/03/19/2501265/inzh-deyan-ivanov-kmet-na-beloslav-predvizhdame-okolo-60-000-leva-za-izkarpvane-na-dupki-po-patnata-i-ulichnata-mrezha-sled-zimniya-sezon.html", "text": "Около 60 000  лева е предвидила Община Белослав за изкърпване на дупки по пътната и уличната мрежа след края на зимния сезон. Това каза за Радио „Фокус“ – Варна кметът на Община Белослав инж. Деян Иванов. „Както всяка година в бюджета предвиждаме около 60 000 – 70 000 лева за изкърпване на дупки. Това включва пътна и улична мрежа на територията на общината. Недостатъчни са средствата, но това са ни възможностите“, заяви кметът инж. Деян Иванов. Обикновено през ранна пролет започва оглед на уличната и пътната мрежа на територията на община Белослав, като се изготвя списък с най-компрометираните участъци. Те се асфалтират през летния сезон, когато времето е най-подходящо за подобни дейности, допълни кметът.\r\nМарияна ВАЛЕНТИНОВА", "date": "2018.03.19", "title": "Инж. Деян Иванов, кмет на Белослав: Предвиждаме около 60 000 лева за изкърпване на дупки по пътната и уличната мрежа след зимния сезон"}
{"url": "http://www.focus-news.net/news/2018/03/19/2501266/reuters-sauditskiyat-prestolonaslednik-shte-se-sreshtne-s-donald-tramp-vav-vtornik.html", "text": "Престолонаследникът на Саудитска Арабия Мохамад бин Салман ще извърши визита в САЩ, в рамките на която във вторник, 20 март, ще се срещне с президента Доналд Тръмп, съобщава Reuters, като се позовава на данни от местни медии. \r\nСпоред разпространената информация, 32-годишният престолонаследник, който миналата година започна програма за модернизиране на консервативната Саудитска Арабия, ще обсъди с Тръмп „въпроси, засягащи двустранните връзки и общите интереси“. \r\nСалман посети по-рано Великобритания и Египет.  : Цанко Цолов", "date": "2018.03.19", "title": "Reuters: Саудитският престолонаследник ще се срещне с Доналд Тръмп във вторник"}
{"url": "http://www.focus-news.net/news/2018/03/19/2501271/varna-vazrastna-zhena-e-pochinala-sled-intsident-s-avtobus-ot-gradskiya-transport.html", "text": "Възрастна жена е починала след инцидент с автобус от градския транспорт, съобщиха от пресцентъра на ОДМВР - Варна. Днес, около 15:50 часа, на автобусна спирка „Мургаш”, на бул. „Трети март”, е възникнал пътен инцидент. 37-годишен водач на автобус от масовия градски транспорт, при потегляне, преминава през крака на възрастна жена, която се намира до трета врата на превозното средство. 82-годишната пешеходка е откарана незабавно в болнично заведение, където по-късно е починала.\r\nИзясняват се причините и обстоятелствата, довели до инцидента. По случая е образувано досъдебно производство.", "date": "2018.03.19", "title": "Варна: Възрастна жена е починала след инцидент с автобус от градския транспорт"}
{"url": "http://www.focus-news.net/news/2018/03/19/2501262/nimh-s-ponizhenieto-na-temperaturite-v-severna-i-po-visokite-poleta-na-zapadna-balgariya-shte-zavali-snyag-v-ostanalata-chast-ot-stranata-dazhd.html", "text": "През нощта, с преминаването на нов средиземноморски циклон, валежите от запад ще се активизират. С понижението на температурите на много места в Северна България и по високите котловинни полета на Западна, ще завали сняг, в останалата част от страната – дъжд. Вятърът ще се обърне от запад-северозапад и ще се усили, в Източна България ще е умерен, временно и силен. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Ана Дякова. \r\nПо-късно през деня от юг-югозапад валежите ще спират и облачността временно ще се разкъса и намалее до слънчево време. Минималните температури ще са предимно между минус 2° и 3°, в югозападните райони и по Черноморието до 5°-6°, максималните ще са в широки граници: от 3° в Североизточна България до 15°-16° в крайните южни райони. Атмосферното налягане е значително по-ниско от средното за март - през деня ще започне да се повишава. \r\nНад Черноморието ще има значителна облачност, с валежи от дъжд. Ще духа умерен и временно силен северозападен вятър. Максимални температури на въздуха: 7°-13°. Вълнението на морето ще е 2 - 3 бала. Температурата на морската вода е 6° – 7°.\r\nНад планините ще преобладава облачно време, на много места с валежи от сняг, под около 1200 метра - от дъжд. Около обяд от юг-югозапад валежите ще спират, а облачността ще се разкъсва. Ще духа силен, по билата бурен запад-северозападен вятър. Максималната температура на височина 1200 метра ще е около 4°, на 2000 метра - около минус 2°.     \r\nИ през следващите дни времето ще остане много динамично, с условия за валежи и вятър, променящ се по посока и скорост. В сряда облачността отново бързо ще се увеличи. Преваляванията ще са слаби и главно на места в Западна България и северните райони; ще са предимно от дъжд, в крайните северозападни – от сняг. Вятърът временно ще се обърне от юг-югоизток, ще се усили, особено в Източна България. За кратко ще се затопли, по-съществено в източната половина от страната, но привечер и през нощта срещу четвъртък, отначало от северозапад, впоследствие и от североизток, ще нахлува студен въздух. Ще започнат нови валежи, които бързо ще обхванат цялата страна; има повишена вероятност да бъдат значителни – в Северна България и високите котловинни полета ще вали сняг, в по-голямата част от Горнотракийската низина все още дъжд. В комбинация с вятъра от североизток на много места в Северна България и по високопланинските проходи ще има условия за виелици и навявания. В петък валежите ще отслабват, но едва привечер ще започнат да спират. Ще бъде студено за март с максимални температури в Северна България около и малко под нулата, а в Южна – предимно между 3° и 8°.", "date": "2018.03.19", "title": "НИМХ: С понижението на температурите в Северна и по високите полета на Западна България ще завали сняг, в останалата част от страната – дъжд"}
{"url": "http://www.focus-news.net/news/2018/03/19/2501268/prokuror-rumyana-arnaudova-za-proverkite-v-bolnitsite-shte-se-ustanovyava-ne-samo-dali-dogovorite-sa-sklyucheni-zakonosaobrazno-no-i-dokolko-sa-bili-izgodni.html", "text": "Ще се установява дали договорите са сключени не само законосъобразно, но и доколко са били изгодни за съответните лечебни заведения, заяви при посещението си в Шумен Румяна Арнаудова, говорител на главния прокурор, относно проверките за злоупотреби в лечебни заведения, предаде репортер на Радио „Фокус“- Шумен. „Сега започва събирането на доказателства за седемте болници, за които обявихме. Ловешката болница също е предмет на наше разследване, както и Врачанската болница. Към този момент няма нова информация по тази тема, очакваме до края на месец март да приключи изцяло проверката, разпоредена на здравното министерство и когато тя приключи, ще имаме повече информация, вероятно повече досъдебни производство, тъй като се установява според нас, че се касае за трайна тенденция, която е продължила седем години“, каза Арнаудова. „Започваме само с оглед безстопанственост, но ще се разглежда дори и дейността на длъжностните лица от съответната РЗОК или министър или заместник-министър, които са дали разрешение за осъществяване на медицински дейности при дублиращи функции с тези, с които се занимават общинските болнични заведения“, каза Арнаудова. Тя посочи, че ще се установява дали договорите са сключени законосъобразно. Също и доколко са били изгодни за съответните лечебни заведения, тъй като се установява тежко финансово състояние на много болници. По думите на Арнаудова финансовото състояние на тези болници вероятно се дължи не само на безстопанственост, но и на неизгодни сделки, които са били сключвани. Ако длъжностните лица са дали в нарушение на закона разрешение да се осъществява една медицинска дейност, те ще носят наказателна отговорност. Периодът, който е инкриминиран е от 14 декември 2010 година до настоящия момент в зависимост от етапа на разследването, от датата, на която е дадено съответното разрешение. „Ще установим и ще съобщим кои ще бъдат обвинените лица“, каза Арнаудова. „Обществената опасност от това престъпление е изключително голяма и засяга много хора. Всички сме свидетели на това, че непрекъснато се увеличават разходите за здравеопазване, но българските граждани не получават по-качествена услуга“, каза Арнаудова.\r\nИвелина ИВАНОВА", "date": "2018.03.19", "title": "Прокурор Румяна Арнаудова за проверките в болниците: Ще се установява не само дали договорите са сключени законосъобразно, но и доколко са били изгодни"}
{"url": "http://www.focus-news.net/news/2018/03/19/2501270/sofiya-vazstanoveno-e-dvizhenieto-po-pat-i-1-pernik-sofiya-pri-vladaya.html", "text": "Възстановено е движението по път I-1 Перник - София при Владая. Това съобщиха от пресцентъра на Агенция \"Пътна инфраструктура\".", "date": "2018.03.19", "title": "София: Възстановено е движението по път I-1 Перник - София при Владая"}
{"url": "http://www.focus-news.net/news/2018/03/19/2501273/nimh-zhalt-kod-za-snegovalezh-i-silen-vyatar-e-obyaven-za-5-oblasti-na-stranata-na-20-mart-2018-g.html", "text": "Жълт код за снеговалеж и силен вятър е обявен за 5 области на страната на 20 март 2018 г., сочи справка на интернет страницата на Националния институт по метеорология и хидрология (НИМХ) към БАН. Предупреждението за опасни метеорологични явления е в сила за областите Русе, Търговище, Разград, Шумен и Силистра. В тези области ще вали сняг, ще духа умерен до силен запад-северозападен вятър, което ще е предпоставка за образуване на снежни виелици.", "date": "2018.03.19", "title": "НИМХ: Жълт код за снеговалеж и силен вятър е обявен за 5 области на страната на 20 март 2018 г."}
{"url": "http://www.focus-news.net/news/2018/03/19/2501277/futbol-slaviya-pobedi-pirin-s-31.html", "text": "Славия спечели домакинството си на Пирин (Благоевград) с 3:1 в последния мач от 26-ия кръг на българската „Първа лига“. След победата  си столичният тим премина на седма позиция, изпреварвайки Локомотив (Пловдив) и Септември, намирайки се на три точки след шестия Верея. Пирин заема 11-то място с 26 точки от 26 мача.", "date": "2018.03.19", "title": "Футбол: Славия победи Пирин с 3:1"}
{"url": "http://www.focus-news.net/news/2018/03/19/2501276/37-dushi-byaha-otlicheni-s-nagradi-dostoynite-balgari-za-2017-g-obzor.html", "text": "37 души бяха отличени с награди „Достойните българи“ за 2017 г. на официална церемония в Централния военен клуб в София. Министър-председателят Бойко Борисов връчи копие от златния ритон от Панагюрското златно съкровище на трима програмисти от Враца – Емилиян Кадийски, Тонко Влахов и Тихомир Кръстев, за техния проект за създаване на IT център за безплатни курсове по информационни технологии, чрез който ще дадат възможност на повече хора от града да работят престижна и добре платена работа. „Благодаря, че сте в България и че сте останали във Враца, горди сме с вас“, с тези думи се обърна към тях премиерът Борисов.\r\nПредседателят на културната комисия в Народното събрание Вежди Рашидов даде специална награда на турския архитект Фикрие Булунмаз, която в продължение на седем години води реставрацията на българския храм „Св. Стефан“ в Истанбул. \r\nС отличия кметът на София Йорданка Фандъкова удостои и ученици и учители от столичното 125 СУ \"Боян Пенев\", които събраха средства за акумулаторна количка от парите за букети в първия учебен ден, за да може техен съученик с увреждания да продължи да посещава учебното заведение заедно с тях. Освен това учениците са събрали пари и за реставрация на ръкопис на Софроний Врачански, който се намира в Националната библиотека. „Целта на инициативата на децата е не просто да помогнат на своя съученик, но и да покажем като общество, че всяко дете, независимо от неговото физическо състояние или етнически произход, е добре дошло в българското училище“, обясни Фандъкова. Награда от името на училището получиха Венелина Николова, Магдалина Петрова, Валери Иванов и Рая Костадинова, като такава беше връчена и на журналиста, който разказа тяхната история – Мария Савкова.\r\nКаскадьорът Тодор Лазаров, който издирва изпаднали в беда хора в цялата страна, получи звание за „Достоен българин“ за създаването на фондация, която чрез GSM приложение дава възможност на нуждаещи се да се свързват един с друг и да си помагат. Отличието му връчи актьорът Любо Нейков, който уточни, че чрез заразно добро всички българи могат заедно да спасят държавата.\r\nМинистърът на вътрешните работи Валентин Радев награди ст. Комисар Димитър Машов, директор на областната дирекция на МВР във Велико Търново, и жандармериста Пламен Петров от Варна за тяхната работа за предотвратяване на телефонни измами. Отличие получи и журналистът Румен Бахов за работата му по същата тема. „Светът е оцелял, защото има добри и достойни хора, а добрите дела са повече от другите“, коментира министър Радев.\r\nСред отличените служители на МВР са и млaдши инспектор Венцислав Спасов и старши пожарникар Запрян Пиперов от град Септември, спасили 10 деца, изгубени в гората над с. Варвара. Двамата предприемат спасителните действия, като единият носи на гръб в реката дете по дете, а другият ги придържа с въже. Отец Андон Шавулев от Благоевград и 18-годишният Величко Донков също получиха призове за „Достойни българи“. Отец Шавулев е единственият духовник в България, който освен расото слага и боксовите ръкавици и от 40 години тренира младежи в неравностойно положение от дом за сираци. А Величко Донков от дома за сираци „Мария Тереза“ в Стара Загора“ бе отличен заради това, че след като намери чанта с пари и документи в голям магазин, без да се колебае я предаде в полицията, за да бъде върната на собственика.\r\nДоброволците Тихомир Веселинов, Георги Иванов и Милен Милев пък получиха отличия за достойна постъпка, след като миналата година спасиха 30 възрастни мъже и жени с деменция от пожар, избухнал в здравната служба на село Овча могила. А 12-годишният Любослав Веселинов и 15-годишният Юлиян Юлиянов приеха награди заради това, че въпреки че не могат да плуват, спасиха две сестри от удавяне в бързей на река Искър до село Ставерци.\r\nОтличие беше връчено и на благоевградския бизнесмен Красимир Христов за извършването на безвъзмезден ремонт на общинско жилище, предоставено на незрящо семейство, и предоставената помощ за отглеждането на невръстния им син.\r\n8-годишният Кристиян Иванов от Харманли е най-малкият носител на тазгодишните награди за „Достойни българи“. Той получава приза за това, че след като първи хвана кръста в леденото хоро на Богоявление, дари наградата си на онкоболно дете и помогна за лечението му в чужбина.\r\nОтличие за „Достоен българин“ получи и Мирослав Тодоров, който стана герой в Турция, след като спаси дете на година и половина от удавяне в басейн в град Елазъ. Награда получиха и коледарите от село Момчиловци Румен Куков и Константин Христов, които дариха почти 1000 лв. на седем семейства от селото, останали без дом заради пожар точно преди Коледа.\r\nСпециално отличие беше дадено и на израелския адвокат Моше Алони, който номинира Българската православна църква за Нобелова награда за мир за спасяването на почти 50 хиляди евреи от сигурна смърт по време на Втората световна война.\r\nМинистърът на здравеопазването Кирил Ананиев награди шефа на реанимацията във Велико Търново д-р Сибила Маринова и колежката ѝ д-р Ваня Лъчезарова за успешната им кампания за популяризиране на донорството и за това, че превърнаха местната болница в пионер по донорски бази в страната.\r\nОтличие за достойна постъпка отиде и при децата от село Давидково, които през миналата година събраха пари за обувки на двама тийнейджъри, които сами се грижат за болните си родители. С награда бяха удостоени съучениците им Катерина Янъкова и Кристиян Хаджиев, които са сред инициаторите на благородната кауза. Отличена беше и кметицата на село Давидково Севда Чолакова, която помогна да се осигурят добри условия за живот на 20 души от Ихтиман, дошли в Родопите.\r\n27-годишната Николета Стоянова от Бургас пък получи отличие за това, че след като прочита историята на останалата без крака Антония Спасова, започва да ѝ помага – всеки ден ѝ носи дрехи и храна в болницата и я извежда на ръце на разходка из града.\r\nНаграда получи и журналистката Бойка Атанасова, която помогна на българина Иво Богданов, който излежаваше в затвор в Гърция несправедлива присъда за несъществуващо убийство, да излезе на свобода. Заедно с нея награда взе и колежката ѝ Ирен Леви, която чрез социално предаване търси решение на проблемите на малкия човек.\r\nФутболистът Димитър Бербатов получи специално отличие за създадената от него фондация, която вече 10 години помага на деца и тийнейджъри да развиват своите дарби и им дава шанс да ги споделят със света. „Всички тук правите така, че доброто да тържествува. Нашите деца и вие давате пример, че супергерои съществуват“, коментира Бербатов.\r\nЦветилена СИМЕОНОВА", "date": "2018.03.19", "title": "37 души бяха отличени с награди „Достойните българи“ за 2017 г. (ОБЗОР)"}
{"url": "http://www.focus-news.net/news/2018/03/19/2501243/ria-novosti-vladimir-putin-prizova-ostanalite-kandidati-za-ruski-prezident-kam-dialog.html", "text": "Ден след като спечели президентския вот в Русия, Владимир Путин призова останалите кандидати, взели участие в изборите, към диалог, предава РИА Новости. Според преизбрания държавен глава е от изключително важно значение всички политически партии и организации да обединят усилията си с цел „поставяне на положителни цели“ и преодоляване на трудностите, които стоят пред Русия. \r\n„Може да има трудни решения, може да има и решения, за които да е нужно допълнително обяснение и аз бих искал ние винаги да бъдем водени от дългосрочните интереси на Русия и руския народ, а на втори план да останат груповите и партийните предпочитания“, заяви Путин, като подчерта, че това няма да е лесно, но изрази надеждата за открит и честен диалог, „насочен към дългосрочните национални интереси“. : Цанко Цолов", "date": "2018.03.19", "title": "РИА Новости: Владимир Путин призова останалите кандидати за руски президент към диалог"}
{"url": "http://www.focus-news.net/news/2018/03/19/2501280/varna-organizirana-e-daritelska-kampaniya-za-nabirane-na-sredstva-za-remont-na-hrama-sv-blagoveshtenie-v-provadiya.html", "text": "Провежда се дарителска кампания за набиране на средства за ремонт на храма „Св. Благовещение“ в Провадия. Това каза за Радио „Фокус“ – Варна протойерей Георги Стоименов, архиерейски наместник на Провадийска духовна околия. Кампанията е организирана от църковното настоятелство при храм „Св. Благовещение“ в Провадия и кметът на Община Провадия. Предвиждат се ремонтни дейности за подмяна на пода, укрепване на фасадата и обновяване на оградата около храма. Църковното настоятелство призовава всеки да помогне според своите възможности.\r\nХрамът в град Провадия е строен в периода 1911-1923 година. В тези години България води три войни, в които претърпява тежки поражения. Провадийци са дали над 200 жертви по време на сраженията. Храмът в град Провадия е посветен на Благовещение.\r\nМарияна ВАЛЕНТИНОВА", "date": "2018.03.19", "title": "Варна: Организирана е дарителска кампания за набиране на средства за ремонт на храма „Св. Благовещение“ в Провадия"}
{"url": "http://www.focus-news.net/news/2018/03/19/2501279/inzh-daniel-panov-kmet-na-veliko-tarnovo-s-13-se-e-uvelichil-turistopotokat-v-grada-prez-minalata-godina.html", "text": "Кметът на Велико Търново инж. Даниел Панов се срещна със студенти от четири континента, изучаващи туризъм, предаде репортер на Радио „Фокус“ – Велико Търново. Студентите са на едноседмично посещение в Централен Балкан, като една от дестинациите, включени в програмата им е Велико Търново. Повече от час и половина продължи срещата на кмета с младите хора. Той ги запозна с историята на старата българска столица и намеренията за бъдещото развитие на града. Панов подчерта, че във Велико Търново е силно развит културният туризъм, като преди 15 години е поставено началото и на Международното туристическо изложение „Културен туризъм“, което се провежда ежегодно в града. „В момента туристите, които посещават нашия град с цел опознавателен туризъм, са близо 1 милион. Само за миналата година туристопотокът във Велико Търново е увеличен с 13%. Нашата задача е да създаваме и реставрираме повече обекти, за да може да се удължава престоят на туристите, които посещават нашия град“, подчерта Даниел Панов. Той допълни, че почти всяка година в града се разкрива нов туристически обект. Сред най-новите атракции за туристите са хълмът Трапезица, Мултимедийният посетителки център и паркът с миниатюрите на емблематични български сгради, който е посетен от близо 10 000 туристи от откриването му през месец септември до днес. Панов подчерта, че благодарение и на европейското финансиране историческите обекти в България се превръщат в устойчиви туристически продукти. Той подчерта, че предстои през този програмен период да бъде отворена една от мерките от европейските програми, финансиращи туризма. В тази насока Община Велико Търново има идеи за възстановяване на исторически сгради в града. Студентите се интересуваха дали във Велико Търново се развива друг вид туризъм, освен културния. Даниел Панов подчерта, че в региона е развит и екотуризмът, конгресният туризъм, фестивалният туризъм, както и туризма с цел пазаруване. Той посочи, че туристическият сезон във Велико Търново е с продължителност 10 месеца.  Студентите проявиха интерес и към развитието на транспортната инфраструктура, която би увеличила туристопотока към региона. Кметът съобщи, че предстои изграждането на автомагистрала „Хемус“, която свързва Западна със Северна България, както и развитие на Летище – Горна Оряховица. Той отбеляза, че миналата година летището е отдадено на концесия за срок от 3 години. Предстои от края на следващата година то да изпълнява каргополети, а има интерес към него и от страна на нискобюджетни компании. Като подарък за чуждестранните студенти ще бъде излъчен Аудио-визуалният спектакъл „Царевград Търнов“, който е една от емблематичните туристически атракции на Велико Търново. Днес младите хора са посетили крепостта \"Царевец\", както и Мултимедийният посетителски център. В програмата им е включено посещение на Дряново, Трявна, Шипка, Габрово, като идеята е студентите да се запознаят с туристическите ресурси на региона, да видят какъв е потенциалът за развитието му, както и да дадат идеи в тази насока. Това е второ пътуване до България на чуждестранните студенти. Преди две години са били в района на Добруджа.\r\nНадежда КРЪСТЕВА", "date": "2018.03.19", "title": "Инж. Даниел Панов, кмет на Велико Търново: С 13% се е увеличил туристопотокът в града през миналата година"}
{"url": "http://www.focus-news.net/news/2018/03/19/2501275/reaktsiya-na-ep-vav-vrazka-sas-savmestnoto-predlozhenie-za-sporazumenie-za-otteglyane-na-velikobritaniya-ot-es.html", "text": "Oт пресцентъра на ЕП в София съобщиха: В отговор на публикуваното днес проектоспоразумение за оттеглянето на Обединеното кралство и Северна Ирландия от Европейския съюз работната група на ЕП относно Брекзит публикува следното изявление: \r\n„Работната група на Европейския парламент относно Брекзит приветства по принцип политическото споразумение за преходния период, въпреки че запазваме правото си на парламентарен контрол. Отново потвърждаваме, че докато не бъде постигнато съгласие по всички спорни въпроси, нищо не е решено. Европейският парламент, както и Европейският съвет, независимо един от друг ще решат дали окончателно договореното споразумение за оттегляне е приемливо или не. Приветстваме потвърждението, че гражданите на ЕС, идващи в Обединеното кралство по време на преходния период, ще имат същите права като тези, които са пристигнали преди началото му и че дискриминативните предложенията на Обединеното кралство относно гражданите на ЕС, пристигнали преди и след началото на преходния период, бяха отхвърлени. Приветстваме потвърждението на Обединеното кралство, че споразумението за оттегляне ще включва „подсигуряващо“ решение, предложено от Европейската комисия, за да се избегне твърда граница в Ирландия. \r\nПриветстваме също така премахването на член 32 от споразумението, който ограничава правото на движение на гражданите на Обединеното кралство в ЕС-27 след Брекзит. Ще продължим да настояваме гражданите на Обединеното кралство да имат право да се движат свободно в ЕС-27, както и ще продължим да се борим за правата на бъдещите съпрузи на граждани на ЕС, пребиваващи в Обединеното кралство. В същия дух ще продължим да настояваме за премахването на всякакви ограничения за завръщането на граждани на ЕС в Обединеното кралство. Накрая, относно процедурата по регистриране на граждани на ЕС-27 в Обединеното кралство, ще проведем специална среща на членовете на работната група на ЕП относно Брекзит, на комисиите по граждански свободи, правосъдие и вътрешни работи (LIBE), външни работи (AFCO), правни въпроси (JURI), заетост и социални въпроси (EMPL) с Министерството на вътрешните работи на Обединеното кралство, за да оценим предложената система и да гарантираме, че тя наистина ще бъде безпрепятствена и прозрачна и че всяка ненужна административна тежест ще бъде избегната.“ \r\nДопълнителна информация \r\nРеакцията идва след публикуването на проектоспоразумение за оттеглянето на Обединеното кралство и Северна Ирландия от Европейския съюз и Европейската общност за атомна енергия, като се подчертава напредъкът, постигнат в рамките на преговорите с Обединеното кралство на 16 – 19 март 2018 г. \r\nВсяко споразумение за оттегляне и бъдещо асоцииране или международно споразумение между Обединеното кралство и ЕС ще трябва да получи одобрението на Европейския парламент. \r\nРезолюцията, в която се излага становището на Европейския парламент преди срещата на върха на държавните и правителствените ръководители на ЕС на 22-23 март, беше приета по време на последната пленарна сесия.", "date": "2018.03.19", "title": "Реакция на ЕП във връзка със съвместното предложение за споразумение за оттегляне на Великобритания от ЕС"}
{"url": "http://www.focus-news.net/news/2018/03/19/2501283/inzh-daniel-panov-kmet-na-veliko-tarnovo-ot-esenta-shte-se-predlagat-spetsialni-turove-na-gostite-na-hotelite-v-grada.html", "text": "Общинската агенция по туризъм „Царевград Търнов“ ще предлага турове за гостите на хотелите във Велико Търново. Това съобщи по време на среща с чуждестранни студенти, изучаващи туризъм, кметът на Велико Търново инж. Даниел Панов, предаде репортер на Радио „Фокус“ – Велико Търново. Той посочи, че туристическата леглова база в града и региона наброява 7000 легла. В момента специалните турове за гостите на хотелите се изработват, като се очаква те да започнат да се предлагат от есента на тази година. „Велико Търново е във всяка една туристическа обиколна програма на България, но не всички туристически атракции могат да се видят за един или два дни. Има много красиви места около Велико Търново. Нашата цел е да удължим престоя на туристите“, посочи инж. Даниел Панов. Той отбеляза, че за целта е важно освен да се поддържат паметниците на културата, също така и да се създават нови туристически продукти. Той подчерта, че за да бъде един продукт качествен, той трябва и да е атрактивен. От изключително значение за привличането на туристите е и инфраструктурата. Кметът съобщи, че предстои оформянето на нов градски център на Велико Търново, който ще е разположен на площ от 170 дка на територията на Старото военно училище. Предвижда се там да се обособи конгресен център, нова библиотека, военен музей, аквариум с речни риби и дори етнографски музей, какъвто липсва на територията на града. Инж. Даниел Панов призова младите хора да бъдат посланици на Велико Търново в техните страни. Те получиха рекламни материали с цел популяризирането на туристическите обекти в града и региона в техните държави.\r\nНадежда КРЪСТЕВА", "date": "2018.03.19", "title": "Инж. Даниел Панов, кмет на Велико Търново: От есента ще се предлагат специални турове на гостите на хотелите в града"}
{"url": "http://www.focus-news.net/news/2018/03/19/2501263/smolyan-zaradi-srutishta-ostava-ogranicheno-dvizhenieto-po-pat--865-vehtino-pri-razklona-za-s-byal-izvor-patyat-smolyan-madan-e-zatvoren.html", "text": "Дъжд вали в област Смолян, пътищата са мокри и проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Заради срутището остава затворен пътя Смолян – Средногорци. Алтернативният маршрут за движение е пътят Рудозем – Смилян. Движението по път ІІІ-865 Вехтино при разклона за с. Бял извор, в област Смолян, временно се извършва в една лента, поради свличане на земна маса и падащи камъни от ската. Участъкът е сигнализиран с пътни знаци. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова от Областното пътно управлени апелират към шофиране с повишено внимание и съобразена скорост.\r\nОстава в сила ограничението по направленията Лъки – Рожен и Момчиловци – местност „Момина вода“, където товарните автомобили трябва да са и под 12 тона и да са без ремаркета и полуремаркета. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента.\r\nВ Смолян вали дъжд, пътните настилки в града са мокри и хлъзгави. Автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.19", "title": "Смолян: Заради срутища остава ограничено движението по път ІІІ-865 Вехтино при разклона за с. Бял извор, пътят Смолян – Мадан е затворен"}
{"url": "http://www.focus-news.net/news/2018/03/19/2501272/washington-examiner-kim-chen-un-e-dal-dumata-si-vav-vrazka-s-denuklearizatsiyata-zayavi-vanshniyat-ministar-na-seul.html", "text": "Севернокорейският лидер Ким Чен-ун е поел ангажимент относно евентуална денуклеаризация Корейския полуостров на фона на подготовка за срещата си с американския президент Доналд Тръмп, това заяви външният министър на Южна Корея Кан Кюн-ха, пише Washington Examiner. Първият дипломат на Сеул е на посещение във Вашингтон, където ще се срещне с официални лица от САЩ, сред които временно изпълняващия длъжността на държавен секретар Джон Съливан и председателя на републиканското мнозинство в Камарата на представителите на Конгреса Пол Раян. В интервю за местна телевизия, Кан Кюн-ха заяви, че лидерът на пхенянския режим е „дал думата си“, като според министъра, „тежестта на неговата дума е доста значителна, имайки предвид, че това е първият път, в който тези думи са дошли от самия върховен лидер“. Южнокорейският дипломат подчерта, че това такова обещание не е давано досега. \r\nАмериканското издание припомня, че по-рано през март Доналд Тръмп се съгласи да се срещне с лидера на Северна Корея, като това ще е първият път, в който президент на САЩ провежда директни разговори с водача на режима в Пхенян. А междувременно, коментира вестникът, севернокорейски дипломат, занимаващ се с американските въпроси, кацна във Финландия в неделя, където ще проведе преговори с лица от Южна Корея. Това се случва ден след като външният министър на Северна Корея завърши своето посещение в Швеция. : Цанко Цолов", "date": "2018.03.19", "title": "Washington Examiner: Ким Чен-ун е „дал думата си“ във връзка с денуклеаризацията, заяви външният министър на Сеул"}
{"url": "http://www.focus-news.net/news/2018/03/19/2501284/afp-mahmud-abbas-obvini-hamas-za-atakata-sreshtu-premiera-na-palestinskata-avtonomiya.html", "text": "Президентът на Палестинската автономия Махмуд Аббас обвини пряко Хамас за атаката срещу премиера на Автономията Рами Хамдала, която бе извършена в Газа миналата седмица, предава AFP. Аббас по-рано заяви, че ислямисткото движение е отговорно, тъй като то контролира сигурността в палестинския анклав, но в понеделник вечерта президентът изказа своите преки обвинения, като заяви, че Хамас „стоят зад атаката“. Аббас подчерта, че смята да предприеме „законни и финансови мерки“ срещу Хамас като отговор. \r\nХамдала не бе ранен след като миналата седмица бомба избухна край пътя, от където премиерът преминаваше, но официални лица от Палестинската автономия определиха случая като опит за убийство. : Цанко Цолов", "date": "2018.03.19", "title": "AFP: Махмуд Аббас обвини Хамас за атаката срещу премиера на Палестинската автономия"}
{"url": "http://www.focus-news.net/news/2018/03/19/2501269/afp-siriya-opredeli-kato-okupatsiya-prisastvieto-na-turski-voenni-v-afrin.html", "text": "Сирийското външно министерство разкритикува турското превземане на Африн, като призова Анкара да изтегли частите си от града, център на едноименната провинция, предава AFP. \r\nВ разпространеното от министерството съобщение се казва, че „Сирия осъжда турската окупация на Африн и престъпленията, които се извършват там“. Освен това Дамаск „изисква нахлулите сили незабавно да се оттеглят от сирийската територия, която са окупирали“.\r\nВ неделя турската армия и подкрепяните от нея военни формирования превзеха Африн, след като контролиращите го кюрдски \"Отряди за народна самоотбрана\" се изтеглиха от града. Действията на Анкара са част от започналата на 20 януари операция \"Маслинова клонка\", насочена срещу кюрдското формирование, което Турция определя като терористично. По-рано в понеделник турски официални лица заявиха, че силите на страната смятат да предадат града обратно на сирийското правителство. : Цанко Цолов", "date": "2018.03.19", "title": "AFP: Сирия определи като „окупация“ присъствието на турски военни в Африн"}
{"url": "http://www.focus-news.net/news/2018/03/19/2501300/veliko-tarnovo-obshtina-svishtov-shte-se-vklyuchi-otnovo-v-prirodozashtitnata-initsiativa-chasat-na-zemyata.html", "text": "За единадесети пореден път предстои да се реализира най-голямата природозащитна инициатива Часът на Земята. Община Свищов ще се присъедини отново към глобалната кампания, която ще се проведе на 24 март (събота), в 20.30 часа, съобщават от пресцентъра на Общината.\r\nВ знак на съпричастност към идеята и в подкрепа на мисията ни да се погрижим за планетата, Община Свищов ще изгаси осветлението на три паметника в града. Точно в 20.30 часа светлините на паметника на Свободата на пл. „Свобода“, паметника на Дарителите, в центъра на града и паметника на „33-ти Свищовски полк“ на пл. „Велешана“ ще изгаснат. „Искрено се надяваме, жителите на общината да се включат в инициативата, изгасяйки за един час светлините на домовете си и така, чрез своя скромен принос, да подкрепим общата мисия за ограничаване на промените в климатичните условия на планетата. Частът на Земята дава възможност на всеки човек да разбере, какво влияние имат малките постъпки върху голямата планета и как може да използва силата си, за да се справи с климатичните промени. Инициативата израства в глобално общество, убедено в здравословното и устойчиво бъдеще на планетата“, призовават от Общината.\r\nЧасът на Земята се провежда за първи път през 2007 година в Австралия. Тогава, в рамките на един час, хората изразяват своята воля за справяне с климатичните промени, като загасяват осветлението в домовете си. В рамките на шестдесет минути притъмняват и фасадите на знакови сгради и културни паметници.\r\nПрез 2015 година „Часът на Земята“ вече е най-популярната световна инициатива, с участници от 170 държави и над 7000 града, правителства и бизнеси – обединени в общи послания и действия за природозащита.\r\nВ България кампанията се провежда от 2009 година, като всяка изминала година нейните привърженици стават все повече. Тази година Часът на Земята ще обиколи света за единадесети път. На 24 март милиони хора в над 170 държави по света ще загасят светлините в 20.30, за да привлекат вниманието на съграждани, бизнеси, учени и правителства към спешната нужда от действия срещу климатичните промени.\r\n„Тази година за Часа на Земята искаме да разберем как хората в България и по света се свързват с природата. Именно това е и мотото на кампанията: „Свържи се с природата“. Kак тя ни прави уникални, различни и свързани помежду си. Действията ни днес ще определят нашето бъдеще. Нека положим усилия сега, за да може в утрешния ден хората да живеят в хармония с природата“, призовават от Общината.", "date": "2018.03.19", "title": "Велико Търново: Община Свищов ще се включи отново в природозащитната инициатива Часът на Земята"}
{"url": "http://www.focus-news.net/news/2018/03/19/2501302/chudotvornata-ikona-na-presveta-bogoroditsa-skoroposlushnitsa-ot-gr-ananiev-ukrayna-pristiga-za-poklonenie-vav-varna.html", "text": "На 24 март (събота) в 16:30 часа в катедралния храм \"Успение Богородично\" в град Варна ще бъде пренесена иконата на Пресвета Богородица \"Скоропослушница\" от град Ананиев, Одеска област - Украйна. С благословението на Негово Високопреосвещенство Варненския и Великопреславски митрополит Йоан светинята ще остане за поклонение в град Варна до Възкресение Христово. Това съобщиха от пресцентъра на Варненска и Великопреславска света митрополия.\r\nИконата е била изписана на Света Гора Атон през 1893 г. в манастира \"Св. вмчк Пантелеймон\" и е била осветена в Дохиарската света обител, където още през X век се е прославил оригиналния чудотворен образ на \"Скоропослушница\". През 1915 г. иконата е дарена на съборния храм, посветен на Св. Александър Невски в град Ананиев в Украйна. В този знаменит ден хиляди вярващи се стичат, за да посрещнат великата светиня от Света Гора. Множество хора са намерили утеха, решение на житейски трудности и изцеление от тежки болести. Всичко това се свидетелства и от даровете на благодарност, окачени пред иконата.\r\nВ навечерието на Благовещение жителите и гостите на град Варна ще имат възможност да се поклонят пред честния образ на Приснодевата и да попросят нейното застъпничество пред Бога.", "date": "2018.03.19", "title": "Чудотворната икона на Пресвета Богородица \"Скоропослушница\" от гр. Ананиев, Украйна пристига за поклонение във Варна"}
{"url": "http://www.focus-news.net/news/2018/03/19/2501301/plovdiv-bchk-asenovgrad-zapochva-razdavaneto-na-hranitelni-produkti-na-nuzhdaeshtite-se.html", "text": "БЧК-Асеновград започва раздаването на хранителни продукти на нуждаещите се. Това съобщиха за Радио „Фокус“ – Пловдив от отдел „Връзки с обществеността“ на Община Асеновград. Хранителните продукти по Оперативна програма от Фонда за европейско подпомагане на най-нуждаещите се лица ще се раздават в периода от 27 март до 4 май. Всички правоимащи лица ще могат да получат продуктите от 9.00 до 13.00 часа на ул. „Цар Иван Асен II” № 76. През втори транш всеки нуждаещ се ще получи хранителен пакет, който ще съдържа над 16 кг от 7 вида хранителни продукти – 7 кг леща, 2 кг лютеница, 3.2 кг стерилизиран грах, рибни консерви, доматено пюре, 1.2 кг бисквити и 1 кг мед.\r\nОт БЧК-Асеновград припомнят, че правоимащи по програмата са лица и семейства, подпомагани с целева помощ за отопление през отоплителен сезон 2015/2016 г., и майки, които са получавали месечни помощи за отглеждане на дете до навършване на една година. Право на хранителната помощ имат също лица и семейства, получили еднократна помощ за ученици, записани в първи клас, както и лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства. Хора с установени 90% трайни увреждания с чужда помощ, получили интеграционни добавки и лица, получили месечни помощи за отглеждане на дете с трайно увреждане, както и лица и семейства, инцидентно пострадали от бедствия и аварии при форсмажорни обстоятелства, подпомогнати с еднократна помощ, също могат да се възползват от хранителен пакет.\r\nТони МИХАЙЛОВ", "date": "2018.03.19", "title": "Пловдив: БЧК-Асеновград започва раздаването на хранителни продукти на нуждаещите се"}
{"url": "http://www.focus-news.net/news/2018/03/19/2501304/veliko-tarnovo-shte-se-tarsi-finansirane-za-osnoven-remont-na-patya-strazhitsa-novo-gradishte.html", "text": "След среща на областния управител на Велико Търново проф. д-р Любомира Попова с Георги Георгиев от село Ново градище, който подаде писмен сигнал в Областна администрация и още няколко ведомства, за лошото състояние на пътя Стражица – Ново градище, бе решено да се търси начин за финансиране за основен ремонт на пътната отсечка, съобщиха от Областната администрация. На срещата в село Ново градище присъстваха и заместник областният управител инж. Детелина Борисова, кметът на Стражица Румен Павлов и директорът на ОПУ Велико Търново Петя Каразахова. Областният управител направи и оглед на пътя край стената на язовир „Александър Стамболийски“. Там преди няколко дни се бяха срутили скали. Мястото своевременно е почистено и няма опасност за преминаващите. На огледа бяха и началникът на РД ПБЗН Велико Търново комисар Красимир Кръстев, кметът на Сухиндол Пламен Чернев и директорът на ОПУ Велико Търново Петя Каразахова.", "date": "2018.03.19", "title": "Велико Търново: Ще се търси финансиране за основен ремонт на пътя Стражица – Ново градище"}
{"url": "http://www.focus-news.net/news/2018/03/19/2501303/sport-oshte-edin-frenski-klub-shte-bade-sanktsioniran-ot-uefa.html", "text": "УЕФА смята да санкционира още един френски клуб, след като днес бе започнато дело срещу Лион заради неприемливо поведение на феновете на отбора. Европейската футболна асоциация е повдигнала по-леки обвинения и срещу Олимпик Марсилия, заради действията на привържениците на тима, които при мача с Атлетик (Билбао) са използвали пиротехника. Френският отбор победи с 2:1 в играната на 15 март среща-реванш от осминафиналите на Лига Европа и си осигури място в следващата фаза. Делото ще бъде разгледано на 22 март.", "date": "2018.03.19", "title": "Спорт: Още един френски клуб ще бъде санкциониран от УЕФА"}
{"url": "http://www.focus-news.net/news/2018/03/19/2501282/savmestnata-grupa-za-parlamentaren-kontrol-na-evropol-vze-istorichesko-reshenie-s-priemaneto-na-pravilata-si-za-rabota-obzor.html", "text": "С историческо решение започна Срещата на Съвместната група за парламентарен контрол на Европол тази сутрин. То е свързано с приемането на процедурните правила за работата на Групата. Форумът е четвъртото събитие от парламентарното измерение на Българското председателство на Съвета на ЕС и негов домакин бе Комисията по вътрешна сигурност и обществен ред на Народното събрание. \r\nПарламентаристите от страните-членки на ЕС, евродепутатите и представителите на Европейската комисия дискутираха многогодишното планиране на Европол за периода 2019-2021 година, както и дигиталната свързаност и превенцията срещу организираната престъпност. Основен акцент бяха и Западните Балкани. Председателят на Комисията по обществен ред и сигурност Цветан Цветанов подчерта, че най-важното е евроатлантическата ориентация на Западните Балкани. Той отбеляза, че по доклада на Европол 800 са гражданите от Западните Балкани, които са се сражавали за „Ислямска държава“, а около 5000 са тези от ЕС. Според него по всяка вероятност търсят начин да се приберат по родните си места и вече стават една много по-сериозна потенциална заплаха за ЕС. Цветанов коментира, че именно затова трябва да бъде осъществен и необходимият контрол. Той посочи още, че макар и изправени пред Брекзит, всички европейски политици ще търсят пътища за запазването на добрата връзка с един от най-големите стратегически партньори и доставчици на информация – Великобритания. \r\nПредседателят на Комисията по граждански свободи, правосъдие и вътрешни работи в Европейския парламент Клод Мораес отбеляза, че решението на парламентаристите е важно и ще даде възможност на Европол да продължи своята успешна работа в борбата с престъпността в Западните Балкани и в цяла Европа. \r\nИзпълнителният директор на Европол Роб Уейнрайт отбеляза, че е нужен контрол и отчетност и за Европол и именно това са постигнали днес с установяването на механизма, който ще сближи националните парламенти, така че да упражняват ефективен надзор и контрол. Уейнрайт подчерта, че за първи път миналата година Европол е надминала един милион съобщения с данни, които са били обменени през техните платформи. Той бе категоричен, че работата им е невъзможна без подкрепата на правоприлагащите органи в цяла Европа. Според него има значителни подобрения в сътрудничеството между Европол и страните на Западните Балкани, но картината е все още смесена. Уейнрайт отбеляза, че ресурсите, които се вливат в Европол, не са добре балансирани и добави, че контрабандата на наркотици си остава най-голямата като обем престъпност в Европа. \r\nЕврокомисарят за Съюз на сигурност Джулиан Кинг коментира, че на днешната среща представителите на националните парламенти и на ЕП още веднъж са подчертали своята подкрепа за Европол и са определили начина, по който ще се наблюдава дейността на агенцията и ще се осигурява неговата отчетност. По думите му Европол е в центъра на техни усилия в борбата с тероризма, киберпрестъпността и тежката организирана престъпност. Той посочи, че през миналата година Европол е направила 400 разследвания най-вече в сферата на тероризма. По думите му те са били свързани с работата на платформите в борбата със съдържанието на терористична информация в мрежата. \r\nЕврокомисарят по цифрова икономика и цифрово общество Мария Габриел подчерта, че с приемането на правилник на съвместния орган за парламентарен контрол, участниците във форума ясно показват, че националните парламенти, Европейският парламент и Европейската комисия искат да укрепят капацитета на Европол. Тя уточни, че в ЕК намерението им е гражданите на ЕС да се чувстват също толкова сигурни офлайн, колкото и онлайн. \r\nЛюба АЛЕКСИЕВА", "date": "2018.03.19", "title": "Съвместната група за парламентарен контрол на Европол взе историческо решение с приемането на правилата си за работа (ОБЗОР)"}
{"url": "http://www.focus-news.net/news/2018/03/19/2501305/pazardzhik-v-kashta-muzey-konstantin-velichkov-v-grada-shte-bade-otkrita-izlozhbata-pochit-kam-pencho-slaveykov.html", "text": "В къща музей „Константин Величков“ в Пазарджик, на 23 март от 17.00 часа, ще бъде открита изложбата „Почит към Пенчо Славейков…”, която се организира в навечерието на 151-та годишнина от рождението (27 април) и 105-та годишнина от смъртта на поета – 28 май 1912 г. Това съобщиха от Регионалния исторически музей. Изложбата включва оригинални авторски и преводни книги на Пенчо Славейков, табла с аранжирани цветни копия на снимки, цветни копия на ръкописи, документи, кореспонденция и художествени произведения. В тринадесет табла са представени по-важните периоди от живота и творческото дело на големия ни поет: животопис; семейство, роден град, юношество; студентски период в Лайпциг (1892 -1898 г.); принадлежността му към литературния кръг „Мисъл” и неговия орган – сп. „Мисъл”. Показана е дейността му като директор на Народния театър и ръководеното от него триумфално турне на трупата в Македония, 1908 г.; връзката между народното творчество (с „Книга на песните”, неиздадени приживе български народни песни, подбрани от Пенчо Славейков, 1900 г.) и неговите „Епически песни”. С ръкописи, картички и писма е представена духовната връзка между поета и неговата муза и спътница в живота Мара Белчева, съвместната им работа по превода на „Тъй рече Заратустра” от Ницше и поемата „Кървава песен”, за която Пенчо Славейков е предложен за Нобелова награда за литература през 1912 г. Проследени са последните месеци в изгнаничество на поета и смъртта на Пенчо Славейков в Брунате, Италия. Изложбата представя и десетгодишната дейност на Пенчо Славейков като поддиректор и директор на Народната библиотека. Изложбата ще бъде отворена за посещение до 27 април 2018 г., всеки делничен ден от 8,30 до 17,00 часа.", "date": "2018.03.19", "title": "Пазарджик: В къща музей „Константин Величков“ в града ще бъде открита изложбата „Почит към Пенчо Славейков…”"}
{"url": "http://www.focus-news.net/news/2018/03/19/2501306/protoyerey-georgi-stoimenov-provadiyska-duhovna-okoliya-okolo-40-000-leva-sa-neobhodimi-za-remonta-na-hrama-sv-blagoveshtenie-v-provadiya.html", "text": "Около 40 000 лева са необходими за ремонта на храма „Св. Благовещение“ в Провадия. Това каза за Радио „Фокус“ – Варна протойерей Георги Стоименов, архиерейски наместник на Провадийска духовна околия. „Искаме да подменим пода на храма, защото има изгнили греди, да подменим улуците и водосточните тръби, защото покрай тях пораженията по мазилката са най-големи, както и да ремонтираме оградата на храма, тъй като е в окаяно състояние“, допълни протойерей Георги Стоименов. Той посочи, че строителството на храма е започнало през 1911 година и е завършило през 1923 година. „Това са времена на Балканските войни, не е било така лесно да се построи нещо такова. Храмът е огромен, 450 кв. метра, изцяло изрисуван, уникален. Това е централният храм на Провадийска духовна околия. Сградата е голяма и е трудно в днешно време да се поддържа. Поради тази причина решихме да се обърнем към хората и бизнеса“, отбеляза протойерей Георги Стоименов. Дарителската кампания продължава вече месец, като дори жители на София и Пловдив са дарили средства по откритата банкова сметка. На 25 март -Благовещение, от 19.00 часа в ресторант „Овеч“ в град Провадия се организира благотворителна вечер за набиране на средства за ремонт на храма. „Много от самодейците в града ще ни подпомогнат. Организираме и благотворителен търг на различни предмети“, каза още протойерей Георги Стоименов.\r\nМарияна ВАЛЕНТИНОВА", "date": "2018.03.19", "title": "Протойерей Георги Стоименов, Провадийска духовна околия: Около 40 000 лева са необходими за ремонта на храма „Св. Благовещение“ в Провадия"}
{"url": "http://www.focus-news.net/news/2018/03/19/2501307/plovdiv-promenya-se-marshrutat-na-tri-ot-gradskite-avtobusni-linii-zaradi-stroitelno-montazhni-deynosti-po-ul-komatevsko-shose.html", "text": "Променя се маршрутът на три от градските автобусни линии, заради строително-монтажни дейности по ул. „Коматевско шосе“. Това съобщиха за Радио „Фокус“ – Пловдив от ръководството на ОП „Организация и контрол на транспорта“. От 20 март до 20 май с двупосочно променени маршрути ще се движат автобусни линии №1, 20 и 27. От ОП „Организация и контрол на транспорта“ уточняват, че пътят няма да се затваря. За посочените линии от масовия вътрешноградски транспорт се въвежда временна организация по безопасност на движението по ул. „Коматевско шосе“, при кръстовището с ул. „Лозарска“ и ул. „Захаридово“.\r\nТони МИХАЙЛОВ", "date": "2018.03.19", "title": "Пловдив: Променя се маршрутът на три от градските автобусни линии, заради строително-монтажни дейности по ул. „Коматевско шосе“"}
{"url": "http://www.focus-news.net/news/2018/03/19/2501308/haaretz-mahmud-abbas-obidi-amerikanskiya-poslanik-v-izrael.html", "text": "Президентът на Палестинската автономия Махмуд Аббас обиди американския посланик в Израел Дейвид Фридман, наричайки го „кучи син“, след като дипломатическият представител на САЩ определи израелските поселения на Западния бряг за част от Израел, пише вестник Haaretz.\r\nВ рамките на своя реч в столицата на Автономията Рамала, Аббас заяви: „Кучи син. Нима те (израелските заселници - бел. пр.) изграждат поселенията си на своя земя? Ти също си заселник и твоето семейство са заселници“. Късно в понеделник Фридман предположи, че е възможно думите на президента са антисемитски. \r\nГоворейки на Световния форум за борба с антисемитизма, посланикът заяви, че „трима млади израелци бяха убити в края на седмица студенокръвно от палестински терористи, а реакция от палестинските власти не последва. Нямаше осъждане на деянието“, подчерта Фридман. „Видях отговора му на своя телефон. Неговият отговор бе да ме нарече „кучи син“, отбеляза дипломата и добави: „това антисемитизъм ли е или политическа беседа?“. \r\nАббас направи коментар си, след като група американски официални лица и дипломати определиха новите поселения, които израелците изграждат по Западния бряг, като част от Израел. Според изразеното от американските дипломати мнение, е нещо нормално Израел да засели териториите, окупирани след Шестдневната война от 1967 г. Държавният департамент на САЩ се разграничи от позицията на Фридман. : Цанко Цолов", "date": "2018.03.19", "title": "Haaretz: Махмуд Аббас обиди американския посланик в Израел"}
{"url": "http://www.focus-news.net/news/2018/03/19/2501309/sport-grigor-dimitrov-zapochva-uchastieto-si-v-turnira-v-mayami.html", "text": "Григор Димитров започва участието си в турнира от сериите „Мастърс“ в Маями. Българинът е поставен под номер три в основната схема и ще почива в първия кръг, а във втория ще играе срещу победителя от двубоя между унгареца Мартон Фучович и Максимилиан Мартерер от Германия.\r\nМиналата година най-добрият български тенисист отпадна още във втория кръг в турнира, след като претърпя поражение от аржентинеца Гуидо Пея.", "date": "2018.03.19", "title": "Спорт: Григор Димитров започва участието си в турнира в Маями"}
{"url": "http://www.focus-news.net/news/2018/03/19/2501312/ria-novosti-politsiyata-v-barselona-zadarzha-mazh-vzel-zalozhnitsa-v-pochetnoto-konsulstvo-na-mali.html", "text": "Полицията в Барселона задържа мъж, взел заложница в сградата на почетното консулство на Мали в града, предава РИА Новости, като се позовава на съобщение от каталунските правоохранителни органи, публикувано в социалната мрежа „Туитър“.\r\nСъгласно разпространената информация, кризата е възникнала около 15 часа (местно време), когато мъж, гражданин на Мали, е влязал в сградата и е взел за заложница жената на почетния консул на африканската страна. Представители на полицията са водили преговори с него в продължение на няколко часа. По-рано тази бе съобщено, че мъжът не е въоръжен. Жената, взета за заложница, също не е пострадала.Тереза Герова", "date": "2018.03.19", "title": "РИА Новости: Полицията в Барселона задържа мъж, взел заложница в почетното консулство на Мали"}
{"url": "http://www.focus-news.net/news/2018/03/19/2501310/predstoyashti-mezhdunarodni-sabitiya-za-20-mart-agentsiya-fokus.html", "text": "Премиерът Тереза Мей ще председателства заседание на нейния съвет за национална сигурност, с цел обсъждане на случая около Сергей Скрипал.  Министрите на страните от ЕС се срещат за да обсъдят насоките за бъдещите връзки с Великобритания след Брекзит, които ще бъдат гласувани на 22 и 23 март.  Косовският парламент ще дебатира споразумението за демаркация на границата с Черна гора.  Европейският съд за човешките права ще излезе с първата си позиция по въпроса за арестуваните в Турция журналисти, обвинени във връзки с организаторите на преврата в страната от 2015 г.  Доналд Тръмп приема саудитския престолонаследник Мохамад бин Салман в Белия дом", "date": "2018.03.19", "title": "Предстоящи международни събития за 20 март (Агенция „Фокус“)"}
{"url": "http://www.focus-news.net/news/2018/03/19/2501274/brifing-za-osnovnite-izvodi-v-doklada-za-srutishteto-na-patya-smolyan-madan-shte-se-provede-na-20-mart.html", "text": "Брифинг за основните изводи в доклада за извършените от експертите огледи на срутището на път ІІ-86 Смолян – Мадан ще се проведе на 20 март от 10,30 часа в зала 702 на Агенция „Пътна инфраструктура“. Това съобщиха от пресцентъра на АПИ.\r\nОсновните изводи в доклада на експертната работна група ще бъдат представени от ръководителя на експертната работна група доц. д-р Стефчо Стойнев, който е ръководител на катедра „Хидрология и инженерна геология“ в Минно-геоложкия университет „Св. Иван Рилски“, и от председателя на УС на АПИ инж. Дончо Атанасов.", "date": "2018.03.19", "title": "Брифинг за основните изводи в доклада за срутището на пътя Смолян – Мадан ще се проведе на 20 март"}
{"url": "http://www.focus-news.net/news/2018/03/19/2501314/tanjug-sarbiya-i-balgariya-shte-rabotyat-za-preodolyavaneto-na-vsichki-barieri-pred-potoka-na-hora-i-stoki-po-granitsata.html", "text": "Вицепремиерът и министър на строителството, транспорта и инфраструктурата на Сърбия Зорана Михайлович и българският вицепремиер Томислав Дончев проведоха среща в понеделник в Ниш, в рамките на която изразиха готовност да работят за преодоляването на всички физически бариери между двете държави, които забавят потока на хора и стоки на границата, предава държавната агенция на западната ни съседка -  Tanjug.\r\nДвамата политици отбелязаха, че обемът на търговията между България и Сърбия трябва да бъде увеличен от сегашните един милиард евро на 3,5 млрд. евро.  Тереза Герова", "date": "2018.03.19", "title": "Tanjug: Сърбия и България ще работят за преодоляването на всички бариери пред потока на хора и стоки по границата"}
{"url": "http://www.focus-news.net/news/2018/03/19/2501313/afp-v-iztochna-guta-sa-naneseni-novi-vazdushni-udari-saobshtava-se-za-zhertvi.html", "text": "При нови въздушни удари в Източна Гута, нанесени в късните часове на понеделник над училището, са загинали 15 деца и две жени, които са потърсили убежище от бомбите в мазето на сградата, предава AFP.\r\nИнформацията бе разпространена от базираната в Лондон Сирийска обсерватория за човешките права. Активистите твърдят, че бомбардировките са нанесени в град Арбин.Тереза Герова", "date": "2018.03.19", "title": "AFP: В Източна Гута са нанесени нови въздушни удари, съобщава се за жертви"}
{"url": "http://www.focus-news.net/news/2018/03/19/2501316/tass-prezidentat-na-balgariya-pozdravi-vladimir-putin-za-pobedata-na-prezidentskite-izbori.html", "text": "Държавният глава на България Румен Радев поздрави Владимир Путин за победата на президентските избори в Руската федерация, предава TACC, като се позовава на съобщение от пресслужбата на Президентството в София. Както става ясно от разпространеното съобщение, в София се надяват за развиване на сътрудничеството между двете държави.\r\n„Надяваме се че ние заедно ще работим за развиването на съществуващия потенциал за двустранно взаимноизгодно сътрудничество в различните области, в интерес и за благото на нашите два народа“, се казва в поздравителното писмо на президента на България.\r\nРадев също отбеляза и историческата и културната близост между българския и руския народ, която съществува от стотици години. \r\nПо данни на Централната избирателна комисия на Русия Владимир Путин е спечелил президентските избори в страната с гласовете на 76,66% от избирателите при обработени 99.84% от окончателните протоколи на изборните комисии. Тереза Герова", "date": "2018.03.19", "title": "ТАСС: Президентът на България поздрави Владимир Путин за победата на президентските избори"}
{"url": "http://www.focus-news.net/news/2018/03/19/2501317/pravda-sarbiya-sarbiya-ochakva-dostavkata-na-dva-ruski-an-26.html", "text": "Два руски транспортни самолета тип Ан-26 трябва да бъдат предадени на Сърбия съгласно военно-технически договор, подписан от президентите на двете страни. Това съобщи в понеделник сръбският министър на отбраната Александър Вулин, предава местният информационен сайт Pravda.\r\nСъответното изявление Вулин направи по време на посещение на летище „Батайница\", където се запозна с хода на ремонта и модернизацията на самолетите МиГ-29, както и с приемането на шест самолета „Ласта\", които бяха предадени на въоръжение на сръбските ВВС. .Тереза Герова", "date": "2018.03.19", "title": "Pravda (Сърбия): Сърбия очаква доставката на два руски Ан-26"}
{"url": "http://www.focus-news.net/news/2018/03/19/2501315/sreshtata-na-varha-es-turtsiya-vav-varna-rezhdep-tayip-erdogan-shte-poiska-ot-bryuksel-sredstva-za-bezhantsite.html", "text": "Турция ще поиска от Европейския съюз остатъка от трите милиарда евро, предназначени за сирийските бежанци в страната. Това ще се случи в рамките на предстоящата следващата седмица среща на върха ЕС-Турция, която ще се проведе в България, предава Reuters.\r\nТурция прие 3,5 млн. бежанци от Сирия, а ЕС вече отпусна три милиарда евро на Анкара, съгласно споразумението за ограничане на притока им, постигнато през март 2016 г. Според турския президент Реджеп Тайип Ердоган обаче Брюксел не спазва дадените обещания.\r\n„Обещанията, които ни бяха дадени, не бяха спазени... Те казаха, че ще дадат три милиарда евро плюс допълнителни три милиарда евро, но досега ни бяха дадени 850 милиона евро. Ако ще давате тези пари, направете го. Тази нация има гордост и не може да си играете с нея\", предупреди Ердоган.\r\nАгенцията припомня, че на 26 март в град Варна в България, която понастоящем е ротационен председател на Съвета на ЕС, ще се срещнат високопоставени представители на Брюксел и Анкара, за обсъдят отношенията между Турция и държавите от Общността, а също и други въпроси от регионално и международно значение. Тереза Герова", "date": "2018.03.19", "title": "Срещата на върха ЕС-Турция във Варна: Реждеп Тайип Ердоган ще поиска от Брюксел средства за бежанците"}
{"url": "http://www.focus-news.net/news/2018/03/19/2501278/zoran-zaev-znaem-koy-organizira-protestite-pred-domovete-na-deputatite-i-ot-kade-vzema-pari.html", "text": "Македонският премиер Зоран Заев заяви в понеделник, че правителството е наясно кой е организатор на протестите пред домовете на народни представители, като според него, демонстрациите са платени, съобщава македонското електронно издание “МКД“. \r\n„Имаме и доказателства за това“, подчерта министър-председателят. „Всичко е ясно. Кой взима и от къде взима пари“, каза още премиерът. \r\nСпоред него, протестите са конституционно право и гражданите имат право да изразяват недоволството си, но не са приемливи протестите пред семействата и децата на народните представители, тъй като по този начин се навлиза в личното пространство и се омаловажава тяхната личност. : Цанко Цолов", "date": "2018.03.19", "title": "Зоран Заев: Знаем кой организира протестите пред домовете на депутатите и от къде взема пари"}
{"url": "http://www.focus-news.net/news/2018/03/19/2501311/radio-svobodna-evropa-makedoniya-v-bryuksel-se-provezhda-nov-krag-ot-tehnicheskiya-dialog-mezhdu-belgrad-i-prishtina.html", "text": "В Брюксел се провежда нов кръг от техническия диалог между Белград и Прищина, предава  Радио „Свободна Европа“ в македонската си редакция. \r\nТема на дискусията са договорите, които вече са постигнати и които не са приложени на практика, като например споразумението за Сдружението на сръбските общини и за енергетиката. Представители на Европейския съюз призоваха за ускоряване на темпа на преговорите по прилагането на съществуващите договори. \r\nСрещата на двете делегации ще продължи три дни, след което ще бъде последвана от разговор на най-високо политическо равнище – между президентите на Сърбия и Косово, съответно Александър Вучич и Хашим Тачи. Провеждането му е планирано за петък, 23 март.Тереза Герова", "date": "2018.03.19", "title": "Радио „Свободна Европа“ (Македония): В Брюксел се провежда нов кръг от техническия диалог между Белград и Прищина"}
{"url": "http://www.focus-news.net/news/2018/03/19/2501281/tass-nato-prizova-rusiya-da-razkrie-programata-razrabotila-novichok-pred-organizatsiyata-za-zabrana-na-himicheskite-orazhiya.html", "text": "НАТО призова Русия да разкрие напълно програмата за създаването на нервнопаралитичното вещество, под въздействието на което попадна бившият агент на ГРУ Сергей Скрипал и което бе определено от Великобритания като „Новичок“, предава TAСС. Това заяви генералният секретар на Алианса Йенс Столтенберг в рамките на среща с британския външен министър Борис Джонсън. \r\n„НАТО призовава Русия да разкрие всички детайли пред Организацията за забрана на химическите оръжия (ОЗХО) относно своята програма „Новичок“, каза норвежкият политик, като приветства готовността на Лондон да си сътрудничи по случая с отравянето на Скрипал с международната организация. \r\nПо-рано в понеделник Джонсън съобщи, че специалисти от ОЗХО ще пристигна във Великобритания за да вземат проби от веществото, с което бе отровен Скрипал в началото на месеца. : Цанко Цолов", "date": "2018.03.19", "title": "ТАСС: НАТО призова Русия да разкрие програмата, разработила „Новичок“ пред Организацията за забрана на химическите оръжия"}
