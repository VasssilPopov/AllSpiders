{"url": "http://www.focus-news.net/news/2019/03/14/2634660/smolyan-s-obichaya-progonvane-na-zmiyata-v-selo-grohotno-posreshtnaha-proletta.html", "text": "В девинското село Грохотно изпълниха обичая „Прогонване на змията“, като ритуалът се провежда всяка година на 14 март. Това каза за  Радио „Фокус“- Смолян  кметът на селото, Бейхан Дуран. Обичаят се изпълнява рано сутрин, като в него участват предимно млади хора – най-вече момчета до 8 клас, поясни Дуран и допълни, че той също е участвал в прогонването на змиите заедно с децата от селото. „Сутринта на 14 март се запалва огън със слама пред ъглите на къщите, чрез който се прогонват змиите. След като се обиколи къщата се пали голям огън и децата го прескачат за здраве и щастлива година. С обичаят се прогонва и зимата и се посреща пролетта“, поясни кметът Дуран. Обичаят се провежда в селото повече от 50 години, а децата го очакват с нетърпение. След него те на групи обикалят из къщите в Грохотно и местните жители ги черпят с лакомства или с монети. „Прогонването на змията“ е сред най-тачените нерелигиозни празници в девинското село, заедно с Хадерлез, който се отбелязва на 6 май, посочи Дуран. „На него също жителите на селото стават става рано сутрин и отиват на реката, която прекосява Грохотно. В нея тече чиста изворна вода и хората измиват лицата, ръцете и краката си за здраве. След това връзват върбови клонки на кръста си и се търкалят в росната полянка. В Хадерлез участват всички жители на селото. Първи на реката отиват по-възрастните и подвеждат по-младите хора. Всички жители на Грохотно се редят край реката и искат да се измият в нея и да си завържат клонки. С празника се създава добро настроение за лятото. Обичаят се изпълнява от години и се предава от поколение на поколение сред местните“, каза още Бейхан Дуран. \r\nНели ГЕРГЬОВСКА", "date": "2019.03.14", "title": "Смолян: С обичая „Прогонване на змията“ в село Грохотно посрещнаха пролетта"}
{"url": "http://www.focus-news.net/news/2019/03/14/2634659/afp-sasht-anulirat-vizite-na-oshte-340-dushi-blizki-do-nikolas-maduro.html", "text": "Съединените щати анулираха визите на още 340 души близки до президента на Венецуела Николас Мадуро и обмислят да добавят още към списъка, съобщи Държавният департамент, предава  AFP . \r\n„Последните премахвания - които включват визи за 107 бивши дипломати и техните семейства -  доведоха до над 600 от края на 2018 г.“, заяви говорителят Робърт Паладино. Превод и редакция : Калоян Пенков", "date": "2019.03.14", "title": "AFP: САЩ анулират визите на още 340 души близки до Николас Мадуро"}
{"url": "http://www.focus-news.net/news/2019/03/14/2634662/shumen-konno-shestvie-organizirat-v-grada-v-navecherieto-na-todorovden.html", "text": "С традиционен парад на 15 март шуменските клубове по конен спорт „Кабиюк“, „Шумен“ и „Шумен 2010“ ще отбележат Тодоровден. Това съобщиха от  Община Шумен . Шествието ще тръгне от Хиподрума, ще премине по пл. „България“ и по бул. „Славянски“ и ще завърши в 17.00 часа пред сградата на Община Шумен. Ръководителите на клубовете ще дадат рапорт пред кмета Любомир Христов за постигнатите успехи през изминалата 2018 година. В деня на празника на Тодоровден- 16 март, на закрития манеж на Хиподрума ще се проведат и традиционните конни надбягвания. От 09.30 часа започват състезанията по гладко надпрепускване, а от 10.30 часа ще се състои и тържественото откриване. Програмата ще продължи с турнир по прескачане на препятствия, който започва в 10.40 часа. Организатори на празника са Община Шумен, ДП „Кабиюк“, ККС „Кабиюк“, ККС „Шумен“ и ЕК „Шумен 2010“.", "date": "2019.03.14", "title": "Шумен: Конно шествие организират в града в навечерието на Тодоровден"}
{"url": "http://www.focus-news.net/news/2019/03/14/2634661/prof-d-r-antoni-stoilov-yuzu-neofit-rilski-blagoevgrad-tazi-godina-otkrivame-dve-novi-spetsialnosti-po-koito-shte-mogat-da-kandidatstvat-badeshtite-studenti.html", "text": "Тази година откриваме две нови специалности, по които ще могат да кандидатстват бъдещите студенти. Това каза за  Радио „Фокус“ – Пирин  проф. Антони Стоилов, заместник-ректор на висшето учебно заведение. По думите му в университета всяка година се въвеждат нови неща. „Имаме традиция всяка година да пускаме по една или две нови програми“, допълни проф. д-р Антони Стоилов. Той посочи, че едната специалност е Управление на образованието, а другата е Педагогика на обучението по български и английски език. „Това са нови специалности, за които ще кандидатства за първи път през тази година“, каза още проф. д-р Антони Стоилов. Той добави, че професионалните направления, които са се изучавали в Стопанския факултет са със специалности като Администрация и управление, Икономика и Туризъм. „До сега се кандидатстваше за цялото професионално направление като след втората година студентите избираха специалността. Сега още от първи курс те ще посочват конкретна специалност, която желаят да изучават, а обучението няма да е блоково по всички професионални направления, а ще започнат изучаване на специалността още от първата година“, посочи проф. д-р Антони Стоилов. Той допълни, че така ще се кандидатства по точно определена специалност и бъдещите студенти ще бъдат приети точно по нея още от първи курс. \r\nДенис НИКИФОРОВ", "date": "2019.03.14", "title": "Проф. д-р Антони Стоилов, ЮЗУ „Неофит Рилски“ – Благоевград: Тази година откриваме две нови специалности, по които ще могат да кандидатстват бъдещите студенти"}
{"url": "http://www.focus-news.net/news/2019/03/14/2634664/varna-zooparkat-v-grada-kani-dobrovoltsi-da-uchastvat-v-proletno-pochistvane-na-atraktsiona-ot-2-do-5-april.html", "text": "Зоопарк – Варна кани доброволци да участват в пролетно почистване на атракциона от 2 до 5 април. Вратите на зоопарка ще са отворени от 09.00 до 15.00 часа за всички желаещи да помогнат за украсата на зоопарка и местообитанията на животните, правенето на играчки за тях и поставянето на интересни декорации, които да забавляват местообитателите. Това каза за  Радио „Фокус“ – Варна  Нора Люцканова, уредник „Зооколекция“ в Зоопарк – Варна. „Всички над 15-16 годишна възраст, всеки който има желание да се включи и да ни помогне в пролетното почистване, е добре дошъл. В зависимост от възрастта ще определим и задачите, като част от задачите са събиране на листа в зелените площи около клетките и градинките, обиране на различни клонки и други отпадъци, които са се натрупали през зимните месеци“, обясни Нора Люцканова. По думите й доброволци ще могат да участват и в почистването на клетките и местообитанията на част от по-безопасните животни, като например зайците или елените. Друга част от заниманията включват боядисването на цветни щайги, засаждането на цветя и изработването играчки за животните от подръчни материали. „Също така ще се опитаме да изработим с наши подръчни материали интересни аксесоари за животните, примерно с канапчета, коркови тапи, цветни капачки от пластмасови бутилки, някакви дрънкулки и висулки, които да разнообразят малко ежедневието на нашите животни, да им привлекат вниманието, да ги заинтригуват по някакъв начин, за да им е по-интересно и по-красиво и цветно в клетките“, каза още уредникът. Тя обясни, че целта на събитието е освен да подготви зоопарка за пролетта, да покаже на посетителите какви грижи трябва да полагат служителите там, за да изглежда той във вида, в който те го виждат всеки ден. \r\nБояна АТАНАСОВА", "date": "2019.03.14", "title": "Варна: Зоопаркът в града кани доброволци да участват в пролетно почистване на атракциона от 2 до 5 април"}
{"url": "http://www.focus-news.net/news/2019/03/14/2634657/petko-nikolov-nap-veliko-tarnovo-grazhdanite-koito-sa-podali-obarkani-godishni-danachni-deklaratsiya-mogat-da-gi-popravyat-bez-sanktsii-do-30-septemvri.html", "text": "До 30 септември е срокът, в който физическите лица, подали объркана данъчна декларация, могат да я коригират, без да бъдат глобени за пропуснатите или невписани данни. Това съобщи за  Радио „Фокус“ – Велико Търново  Петко Николов, директор Дирекция „Обслужване“ в ТД на НАП – Велико Търново. Той припомни, че те трябва да се отчетат пред Приходната агенция до края на месец април. Петко Николов уточни, че ако при подаването на първия документ те са имали някакви задължения и не са имали възможност да ползват данъчни облекчения, при второто подаване на декларацията вече имат право на тях, ако вече са се издължили. „И през тази година се запазва възможността наследниците на починали лица да подадат данъчна декларация от тяхно име. Това се ползва най-често в случаите, когато физическото лице, което е починало, има наследствен данък, който може да бъде получен от наследниците, но за целта те трябва да подадат декларация“, допълни Николов. Той отбеляза, че документите могат да се подават на хартиен носител в офисите на НАП, чрез лицензиран пощенски оператор и в лицензирани пощенски клонове ( има ги на сайта на НАП- Велико Търново). Плащането на данъците става по всички възможни безкасови начини – в банков клон, чрез пощенски запис и чрез ПОС терминали – виртуални или физически. \r\nЛуиза ТРАНЧЕВА", "date": "2019.03.14", "title": "Петко Николов, НАП- Велико Търново: Гражданите, които са подали объркани годишни данъчни декларация могат да ги поправят без санкции до 30 септември"}
{"url": "http://www.focus-news.net/news/2019/03/14/2634665/kathimerini-planirat-iztochno-sredizemnomorskiyat-gazoprovod-s-podkrepata-na-sasht.html", "text": "В отговор на тристранната среща на върха следващата сряда в Ерусалим между Гърция, Израел и Кипър, с участието на държавния секретар на САЩ Майк Помпео, Турция обяви, че ще започне военноморски учения в същия ден край южното крайбрежие на средиземноморския остров и в част от изключителната му икономическа зона (ИИЗ), съобщава в.  Kathimerini . \r\nПо време на срещата на върха, която получи благословията на Вашингтон, гръцкият премиер Алексис Ципрас, кипърският президент Никос Анастасиадис и техният израелски домакин Бенямин Нетаняху се очаква да подпишат споразумение, което ще проправи пътя за изграждането на източно-средиземноморския газопровод за пренос на природен газ от Източното Средиземноморие до Европа. \r\nТурция заяви, че учението ще се проведе на 20, 22, 25 и 27 март и е запазило широка зона на юг от Кипър, включително части от блокове 1, 7 и 8 на ИИЗ на острова. \r\nИзборът на зоната не изненадва, тъй като турският проучвателен кораб „Barbaros“ е активен в района. \r\nКипър, който е подал жалба до ООН за дейностите на Турция в района, продължава да се опасява от заявения от Анкара план за започване на сондаж за газ в южното крайбрежие на острова. \r\nСрещата между тримата мъже идва и на фона на друг публичен спор между турския президент Реджеп Тайип Ердоган и Нетаняху. \r\nЕрдоган нарече Нетаняху „крадец, който ръководи Израел“ и „тиранин“. \r\nПозовавайки се на обвиненията в корупция, преследващи израелския премиер, Ердоган попита: „Защо съдят него и жена му? За кражба“. \r\n„Вие сте тиранин. Вие сте тиранин, който избива 7-годишни палестински деца“, добави той. \r\nНетаняху отговори в социалните мрежи, наричайки Ердоган „диктатор, който изпраща десетки хиляди политически опоненти в затвора, извършва геноцид срещу кюрдите и окупира Северен Кипър“. \r\n„Диктаторът на Турция Ердоган атакува демокрацията на Израел, докато турски журналисти и съдии запълват затворите му. Каква шега!“, написа той. „Най-добре е да не се замесва с Ерусалим, нашата столица от 3000 години. Ердоган може само да научи от нас как да уважава всяка религия и да защитава човешките права“, заяви Нетаняху. Превод и редакция : Калоян Пенков", "date": "2019.03.14", "title": "Kathimerini: Планират Източно-средиземноморският газопровод с подкрепата на САЩ"}
{"url": "http://www.focus-news.net/news/2019/03/14/2634666/v92-sarbiya-sarbiya-shte-provede-voenen-parad-po-povod-godishninata-ot-atakata-na-nato.html", "text": "„Минаха 20 години от агресията на НАТО върху една суверенна държава, която не се ръководеше само от бомби от въздуха, това беше направено почти с всякакви средства - политически, медийни“, заяви президентът пред местната телевизия, съобщава сръбското радио  B92 . \r\nТой посочи, че това не е само въпрос на „бомбардиране“ - защото това е просто технически термин. Вместо това се случи агресия върху суверенна страна, която не я заслужаваше по никакъв начин, но претърпя ужасни жертви. \r\n„Сърбия, въпреки факта, че не провеждаше най-умните и най-мъдрите политики, не направи нищо, за да заслужи това и не е отговорна за агресията на НАТО“, докато ужасните страдания, с които се сблъска страната – „от (убитите малки деца) Милица и Сара , до много войници и полицаи, които са загинали само за защита на закона“.  \r\n„Ще бъдем, по достоен начин, вечерта, ще бъдем в Ниш, който беше атакуван няколко пъти, точно на годишнината, за да се обърнем към гражданите. Това ще бъде държавна проява, с молебен, която ще бъде водена от патриарх Ириней и епископите на сръбската църква“, подчерта той. \r\nТой добави, че преди това ще бъде организиран военен парад в Ниш, където гражданите ще могат да видят 1500 войници със специално предназначение, оборудвани по най-новите стандарти, осем до десет МиГ-29 и 19 нови хеликоптера. \r\n„Сърбия сериозно укрепва, сигурността си, своята безопасност. Това е основата за по-нататъшното консолидация на нашата държава“, заяви Вучич и добави, че програмата за изграждане на нови жилища за военнослужещи, полицаи и Сръбската разузнавателна служба ще продължи, както и работата по увеличаване на техните заплати. \r\nПрезидентът призова жителите на Ниш и живеещите в южната и югоизточната част на Сърбия да „дойдат и да видят армията си“ през деня. Превод и редакция : Калоян Пенков", "date": "2019.03.14", "title": "В92 (Сърбия): Сърбия ще проведе военен парад по повод годишнината от атаката на НАТО"}
{"url": "http://www.focus-news.net/news/2019/03/14/2634634/elena-yoncheva-bsp-vse-oshte-nyamame-informatsiya-dokade-sa-stignali-razsledvaniyata-na-haskovo-geyt-i-za-koruptsiyata-pri-stroitelstvoto-na-ogradata-na-balgaro-turskata-granitsa.html", "text": "Все още нямаме информация докъде са стигнали разследванията на „Хасково гейт“ и за корупционната схема при строителството на преградното съоръжение на българо-турската граница. Това каза говорителят на БСП Елена Йончева на брифинг в Благоевград, предаде репортер на  Радио „Фокус“ – Пирин . Тя припомни, че именно БСП са внесли сигнал до Прокуратурата във връзка с това как един областен председател на ГЕРБ назначава своя „dream team“ в общината. „Внесохме в Прокуратурата сигнала с всички необходими документи. Все още се разследва и нямаме отговор. По същия начин все още нямаме отговор и за корупционната схема при строителството на преградното съоръжение на българо-турската граница. Преди около два месеца главният прокурор Сотир Цацаров каза в „Шоуто на Слави“, че има сигнал, че има информация за корупция при това строителство, но все още не сме уведомени до къде е стигнало разследването“, каза още Йончева. Тя напомни, че в последния доклад на Европейската комисия се казва, че 2/3 от сигналите за корупционни схеми при висшите етажи на властта и по-конкретно по отношение на знакови политици, не се разследват, тоест те не стигат до финансовото разознаване, не стигат до ДАНС и остават неразследвани. „Мисля, че това е изключително обезпокоително. Във всяка една европейска държава темата трябва да се превърне в № 1 – кои са тези политици по висшите етажи на властта, които не са разследвани. Имайте предвид, че в България проблемът не е в корупцията, а в грабежа. Според последните данни на \"Зелените\" в Европейския парламент, грабежът или корупцията в страната ни са за 11 млрд. евро всяка година. Става дума за огромна сума“, подчерта Йончева. „Това е огромна сума, която може да отиде в икономиката и да създаде реално икономика с висока принадена стойност, да направи поносими за пенсионерите пенсиите, тоест да могат с тях не просто да оцеляват, а да имат един по-достоен живот“, заяви Йончева. \r\nЛивия НИНОВА", "date": "2019.03.14", "title": "Елена Йончева, БСП: Все още нямаме информация докъде са стигнали разследванията на „Хасково гейт“ и за корупцията при строителството на оградата на българо-турската граница"}
{"url": "http://www.focus-news.net/news/2019/03/14/2634636/nimh-minimalnite-temperaturi-utre-shte-sa-mezhdu-0-i-5-a-maksimalnite-ot-9-do-14.html", "text": "През нощта и утре до обяд ще остане предимно облачно и на места и в източната половина на страната ще превали дъжд, над около 1200 м - сняг. След обяд ще е почти без валежи, а от северозапад облачността ще се разкъсва и намалява. През нощта ще е почти тихо, през деня вятърът ще се ориентира от запад-северозапад и ще е предимно слаб. Минималните температури ще са между 0° и 5°, максималните – от 9° до 14°. Атмосферното налягане е по-ниско от средното за месеца. Вечерта слабо ще се повиши, но ще остане по-ниско от обичайното. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Евгения Егова. \r\nНад Черноморието ще е предимно облачно и до около обяд ще превали дъжд. Ще духа предимно слаб вятър от запад-северозапад, привечер ще се ориентира от югозапад. Максималните температури ще са 8°-10°. Температурата на морската вода е 7-8°. Вълнението на морето ще бъде 2-3 бала. \r\nНад планините в сутрешните часове в масивите от Западна България, а до около обяд и в източните ще има валежи от слаб сняг, по най-ниските части - и от дъжд. След обяд ще е почти без валежи, а от северозапад облачността ще се разкъсва и намалява. Ще духа предимно умерен северозападен вятър. Максималната температура на 1200 метра ще бъде около 3°, на 2000 метра - около минус 4°. \r\nВ събота ще е почти без валежи, облачността ще се разкъса и ще намалее. Вятърът от запад-северозапад временно, но чувствително ще се усили. Ще започне бързо затопляне. В неделя и понеделник ще е предимно слънчево, втория ден преди обяд на места в източните райони - с намалена видимост. Още в неделя вятърът чувствително ще отслабне; в Източна България ще стане югозападен, ще бъде слаб до умерен, в останалата част от страната ще е слаб, променлив по посока. Максималните температури ще са близки до 20°, на места и по-високи.", "date": "2019.03.14", "title": "НИМХ: Минималните температури утре ще са между 0° и 5°, а максималните – от 9° до 14°"}
{"url": "http://www.focus-news.net/news/2019/03/14/2634635/ministar-petya-avramova-406-km-ot-am-struma-ostavat-za-doizgrazhdane.html", "text": "Само 40,6 км остават за доизграждане от АМ „Струма“, като по 12,6 км от тях се извършват строително-монтажни работи. Това обяви министърът на регионалното развитие и благоустройството Петя Аврамова в Благоевград, където участва в дискусия на тема „Европа в нашия дом“, съобщиха от пресцентъра на  МРРБ . Тя подчерта, че 43 км от магистралата са на територията на област Благоевград, което я прави жизнено важна за икономическото развитие на региона и мобилността на населението. В момента се изгражда Лот 3.1. от Благоевград до Крупник, от който са изпълнени 48% от строително-монтажните работи. На 11 февруари 2019 г. беше сключен договор от АПИ с консорциума АМ „Струма Тунел 2018“ за строителството на тунел „Железница“, който ще е с дължина около 2 км и ще е най-дългият, строен у нас досега. Паралелно с това има сключени договори за участъците преди и след тунела. Остава за строителство най-трудният и скъп участък от „Струма“ – през Кресненското дефиле, с индикативна стойност 875,3 млн. лв. без ДДС. Трасето е дълго близо 23,6 км и е разделено на два лота, за да може да се работи едновременно и проектът да завърши в срока на оперативната програма. Инвеститорският интерес към проекта е изключително голям. Въпреки трудния терен и сложните съоръжения, които ще се изграждат, за първата отсечка бяха получени и отворени 10 оферти, а за втората 12. В момента Агенция „Пътна инфраструктура“ оценява получените предложения. Министърът изрази надежда да няма обжалване на процедурата за избор на изпълнител, за да може строителството по него да стартира още през тази година. На територията на област Благоевград със средства от бюджета се реализират още няколко важни проекта. Това е основният ремонт на тунел „Кривия“ на път Е-79 София – Кулата, където ще бъде изградена нова отводнителна система, ще бъде поставена хидроизолация и нова светофарна уредба, както и енергоспестяващо осветление. Очаква се до края на април 2019 г. обектът да получи разрешение за строеж, след което ще започнат ремонтните дейности. На финал е и рехабилитацията на третокласния път Струмяни - Микрево - границата с Република Северна Македония, от който в ремонт са 22 км. През т. г. ще бъде положена хоризонтална маркировка и ограничителни системи по трасето. До 2020 г. ще бъде изградено и новото ГКПП „Клепало“. Подобряването на тази пътна връзка ще позволи да се стига от гр. Струмица в Македония до София през автомагистрала „Струма“ за час и половина. Инвестициите по ОПРР 2014-2020 са също важни за общините от областта. На територията на област Благоевград са сключени 44 договора на стойност 103,6 млн. лв. Те са за подобряване на образователната, здравната и социалната инфраструктура, градската среда и транспорта. Благодарение на средствата от европейската солидарност се обновяват 21 училища и детски градини с над 9000 деца и ученици. Със средства от оперативната програма беше основно ремонтирана и сградата на Пожарната в областния център. Благоевград е една от областите, където собствениците бяха много активни и в резултат са сключени 189 договора за енергийно обновяване на жилищни сгради, 188 от тях са изпълнени, което поставя областта на второ място в страната. Министър Аврамова обърна внимание, че липсата на консолидация на всички общини на област Благоевград в единна ВиК асоциация лишава региона от достъп до европейско финансиране за водна инфраструктура. „Нуждите са огромни, но заради отказа на общини да се включат в асоциация ВиК операторът няма да може да бъде бенефициент по европейските фондове, за да се подменят водопроводи, да се изграждат канализация и пречиствателни станции за питейни и отпадъчни води. Това затруднява общините да инвестират и в асфалтирането на улици и подобряването на обществените пространства“, посочи регионалният министър.", "date": "2019.03.14", "title": "Министър Петя Аврамова: 40,6 км от АМ „Струма“ остават за доизграждане"}
{"url": "http://www.focus-news.net/news/2019/03/14/2634215/predstoyashti-sabitiya-v-stranata-za-14-mart-agentsiya-fokus.html", "text": "*** \r\nОт 10.00 часа до 12.30 часа в зала „Сердика“ на София хотел Балкан ще се проведе кръгла маса „ЗА конкурентоспособна и просперираща българска икономика“ с участието на президента Румен Радев. \r\n*** \r\nОт 09.00 часа ще започне заседанието на Народното събрание. \r\n*** \r\nОт 12.00 часа на изградената паметна плоча пред училището в града ще бъде отслужена заупокойната молитва по повод 5-годишнината от кончината на загиналия при изпълнение на служебния си дълг командос Емил Шарков. На събитието ще присъства министърът на вътрешните работи Младен Маринов. По-късно в сградата на Областна администрация – Велико Търново той ще проведе работна среща с представители на местната власт на всички общини в областта. Кратки изявления са предвидени към 15.00 часа.  \r\n*** \r\nОт 09.30 часа във „Витоша парк-хотел“ ще се проведе конференция, на която ще бъде представено изследване на Университета в Дюсбург-Есен, което сравнява уменията и нагласите на учители от традиционни и алтернативни форми на подготовка. \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Пленума на ВСС.  \r\n*** \r\nОт 10.00 часа ще се проведе заседание на Столичния общински съвет. \r\n*** \r\nОт 10.00 часа в СУ „Добри Войников“, зала, 1 ет, ще се проведе пресконференция по повод началото на проект „Дигитални умения на децата в 21. век“. \r\n*** \r\nОт 10.00 часа в сградата на КЕВР на бул. „Княз Дондуков“ 8–10, ет. 4 ще се проведе обществено обсъждане на проект на решение за утвърждаване на цени на „Примагаз” АД за пренос на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа на територията на община Варна за кметствата „Владислав Варненчик“, „Младост“ и „Аспарухово“, за регулаторен период 2019 – 2023 г. \r\n*** \r\nОт 10.00 часа в сградата на КЕВР на бул. „Княз Дондуков“ 8–10, ет. 4 ще се проведе открито заседание за обсъждане на доклад относно заявление от „Примагаз” АД за утвърждаване на цени за разпределение на природен газ, цени за снабдяване с природен газ от краен снабдител и цени за присъединяване към газоразпределителната мрежа за територията на община Варна за кметствата „Владислав Варненчик“, „Младост“ и „Аспарухово“, за регулаторен период 2019 – 2023 г. \r\n*** \r\nОт 10.00 часа 16 състав на Специализирания наказателен съд ще гледа делото срещу Виктор Б., Емил И., Ивайло П. и др., обвинени в образуване и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Михаил Стефанов, престъпления по чл. 108 НК.  \r\n*** \r\nОт 10.30 часа в ДНК ще се състои връчване на призове „Добродетел 2018“, инициатива, организирана от Национално движение на сираците в България. \r\n*** \r\nОт 11.00 часа в централата на БСП на ул. „Позитано” № 20 председателят на НС на БСП Корнелия Нинова ще даде пресконференция. \r\n*** \r\nОт 11.00 часа в Зала 2 на Съдебната палата Градският прокурор на София Емилия Русинова и Георги Хаджиев, директор на СДВР, ще дадат брифинг във връзка с убийство, извършено на територията на столицата. \r\n*** \r\nОт 11.00 часа в Изложбената зала на Държавна агенция „Архиви“ ПП Обединени земеделци организира конференция, посветена на 140 години от рождението на Александър Стамболийски.  \r\n*** \r\nОт 12.00 часа в сградата на Специализирания наказателен съд ще се проведе пресконференция за представяне на доклада за дейността на съдебната институция за 2018 г. \r\n*** \r\nОт 12.30 часа пред  Министерството на енергетиката ще се проведе протест за спиране на кариерата край село Куртово Конаре. \r\n*** \r\nОт 12.30 часа в голям колегиум на Министерство на земеделието, храните и горите ще се проведе Консултативен съвет (КС) по тютюна. \r\n*** \r\nОт 13.00 часа в централата на ПП „Глас Народен“ ще се проведе пресконференция, на която партията ще обяви визията си за участие в предстоящите избори за европарламент.  \r\n*** \r\nОт 13.30 часа 10 състав на Специализирания наказателен съд ще гледа делото срещу Кольо К., Мариета В. и др., обвинени в образуване и ръководене на организирана престъпна група. \r\n*** \r\nОт 13.30 часа І-8 състав на Софийския градски съд ще гледа гражданско дело № 15397/2017 г. Мартин П. срещу „УниКредит Булбанк“ АД. \r\n*** \r\nОт 13.30 часа в Зала 8 на Национален дворец на културата фондация \"За Нашите Деца\" организира конференция на тема \"Грижа в ранната възраст\". \r\n*** \r\nОт 14.00 часа в 128 Средно училище „Алберт Айнщайн“ тържествено ще бъде открита постоянна изложба във всички коридори на учебното заведение. \r\n*** \r\nОт 14.00 часа в Хотел Arena di Serdica, на улица „Буgапеща“ 2, представители на Lockheed Martin ще се срещнат с талантливи ученици и студенти в София. Негово превъзходителство посланика на САЩ Ерик Рубин ще присъства на събитието \r\n*** \r\nОт 14.30 часа в зала „Изток“ на Народното събрание под патронажа на Комисията по здравеопазването ще се проведе кръгла маса на тема „Да сведем до 0 астматичните пристъпи”. В кръглата маса ще участват: д-р Даниела Дариткова, председател на Комисията по здравеопазването към 44-ото Народно събрание, доц. д-р Мария Стаевска, дм, началник на Клиниката по алергология към УМБАЛ „Александровска“ и доц. д-р Владимир Ходжев, дм, председател на БДББ и началник на Клиниката по белодробни болести към УМБАЛ „Св. Георги“ – Пловдив.  \r\n*** \r\nОт 18.00 часа в „Двореца“ ще бъде открита изложба на Васил Иванов (1909-1975).  \r\n*** \r\nОт 18.00 часа в големия салон в Централното управление на БАН ще се състои премиерата на книгата \"Двубоят Горчаков – Бисмарк и съдбата на България\". \r\n*** \r\nОт 18.30 часа в галерия „Академия“ ще бъде открита изложба на млади български художници.  \r\n*** \r\nОт 18.30 часа в Литературния клуб на Столична библиотека Боян Биолчев ще бъде разказвач на месец март.  \r\n*** \r\nОт 18.30 часа в ДНК – Пространство за съвременен танц и пърформанс в литературен клуб \"Перото\" „Литературен вестник“ съвместно с Ирландското посолство организира вечер на ирландската литература. \r\n*** \r\nОт 19.30 часа в ДНК – Пространство за съвременен танц и пърформанс ще бъде представен спектакълът „Произведени за щастие“. \r\n*** \r\nОт 19.00 часа в Камерна зала на Младежки театър „Николай Бинев“ ще се състои премиерата на спектакъла „Аз, Фойербах“.  \r\n*** \r\nОт 19.00 часа в CoWorking by MOVE.BG на ул. „Сердика“ 20 ще бъде открита изложбата „Реалности“.  \r\n*** \r\nОт 17.00 часа в зала „22 септември” ще се проведе „Европа в нашия дом“. В събитието ще участват министърът на регионалното развитие и благоустройството Петя Аврамова, евродепутатът от ГЕРБ/ЕНП Андрей Новаков, народните представители на ГЕРБ от Благоевградска област Даниела Савеклиева, Георги Динев, Александър Мацурев, Стефан Апостолов и д-р Емил Тончев, кметове на общини и общински съветници.  \r\n*** \r\nОт 17.45 часа в Регионален исторически музей Благоевград ще се проведе кратък брифинг на народните представители от ПГ „БСП за България” - Елена Йончева, Тома Томов, Николай Бошкилов, Богдан Боцев и зам. - председателя на Българска социалистическа партия- Деница Златева.  \r\n*** \r\nОт 19.30 часа в Американския университет в България (АУБ) посланикът на Кралство Дания в България Н. Пр. г-н Сьорен Якобсен ще изнесе лекция. \r\n*** \r\nОт 10.00 часа в Експозиционен център \"Флора\" ръководителят на Представителството на Европейската комисия в България Огнян Златев и кметът на града Димитър Николов ще открият дискусия на тема: \"Европейски семестър 2019: напредък на България по икономическите и социални приоритети\".   \r\n*** \r\nОт 11.00 часа в зала 208 на Бургаски свободен университет заместник-министърът на младежта и спорта Ваня Колева ще се срещне с младите хора на Бургас, за да представи реализираните дейности на Министерството по отношение на младежта до момента. \r\n*** \r\nОт 11.00 часа в зала 208 на Бургаския свободен университет заместник-министърът на младежта и спорта Ваня Колева ще се срещне с младите хора на Бургас.  \r\n*** \r\nОт 13.00 часа в Бизнес инкубатора ще се проведе форум „Технологични иновации“.  \r\n*** \r\nОт 18.00 часа в зала „Петя Дубарова“ на Културен център „Морско казино“ поредицата „Бургаски фамилии“ продължава с концерт на пианистката Рада Чомакова.  \r\n*** \r\nОт 19.00 часа в общинско кино АБ в Държавен театър \"Адриана Будевска\" ще започне фестивалът \"София филм фест на брега\" с прожекцията на филма „Живи комини“. \r\n***  \r\nОт 18.30 часа в НЧ „Напредък-1869“ ще се проведе „С разум за живот\" - благотворителен концерт,  организиран от G.O.WAKE UP/ „Горна Оряховица, събуди се”. \r\n*** \r\nОт 13.30 часа в Държавен куклен театър „Дора Габе“ ще се проведе Куклен спектакъл „Тайнственото речно конче“. \r\n*** \r\nОт 19.00 часа в Драматичен театър „Йордан Йовков“ ще се състои премиера на спектакъла „Любовен пилотаж“ от Марк Камолети. \r\n*** \r\nОт 9.00 ч. децата и младежите от Центровете за настаняване от семеен тип и Общностния център за деца и семейства във Варна ще получат дарение от Ротари клуб „Варна-Евксиноград“, Ротаракт клуб „Варна-Евксиноград“ и Ротаракт клуб Варна.  \r\n*** \r\nОт 10.00 часа в пресцентъра на УМБАЛ \"Св. Марина\"-Варна ще се проведе пресконференция с нефролози по повод световния бъбречен ден.  В 11.00 часа в зала 501, ет. 5, Негово Високопреосвещенство Варненският и Великопреславски Митрополит Йоан ще направи дарение за Клиниката по педиатрия - инсулинова помпа на дете и парична сума. за изследване на диабетни антитела при поставяне на диагнозата диабет тип 1.  \r\n*** \r\nОт 10.00 часа в Детска градина №17 „Д-р Петър Берон“ ще бъде отбелязан Световният ден на съня, който се отбелязва на 14-ти март по инициатива на Световната здравна организация, Световния фонд за психично здраве и Световната асоциация за профилактика на съня. Деца от подготвителните групи ще покажат познанията си за съня и неговото значение за човешкото здраве. \r\n*** \r\nОт 10.30 часа в зала 5 на Фестивалния комплекс ще се проведе пресконференция под мотото „Бъбречно здраве за всички навсякъде“. Гости на събитието ще бъдат доц. Стефан Кривошиев /председател на българската бъбречна асоциация/, доц. Анелия Буева /национален консултант по детска нефрология/,доц.Мария Гайдарова/н-к отделение по детска нефрология и хемодиализа към СБАЛДБ-гр.София/. \r\n*** \r\nОт 14.00 часа в офиса на ГЕРБ на ул. „Георги Бенковски” 1 Пейчо Бюлбюлев ще проведе приемна за граждани.  \r\n*** \r\nОт 14.00 часа в кабинет 405, ет. 4 в Клиниката по нефрология и диализа, УМБАЛ „Св. Марина“ организира безплатни прегледи във връзка със Световния ден на бъбречните заболявания. \r\n***  \r\nОт 10.00 часа в  голяма зала на Община Велико Търново ще се проведе  Заседание на комисията по разпределяне на читалищната субсидия за 2019 г.  \r\n***  \r\nОт 11.00 часа в хотел „Централ“ ще се проведе пресконференция за програмата за честването на Тодоровден в село Арбанаси.  \r\n*** \r\nОт 14.00 часа в директорския кабинет на МДТ „Константин Кисимов“ ще се състои пресконференция за най-новото заглавие от афиша на театъра.  \r\n***  \r\nОт 15.00 часа в Областна администрация  министърът на вътрешните работи Младен Маринов ще даде изявление след среща с представители на местната власт на всички общини в областта.  \r\n***  \r\nОт 17.00 часа в Изложбени зали „Рафаел Михайлов“ ще се проведе откриване на изложба „Кръстопът” с автор Десислава Стамова.   \r\n***  \r\nОт 18.30 часа в Клуб 7 ще се проведе среща с поета Атанас Ангелов.   \r\n***  \r\nОт 19.00 часа в МДТ „Константин Кисимов“  ще бъде представена „Да си богат не е лесно“ – пиеса на Пиер Шено.  \r\n*** \r\nОт 19.00 часа в зала „Царевец“ на хотел „Премиер“ за трети пореден път младежите от Градски ученически парламент във Велико Търново организират благотворителен бал. \r\n*** \r\nОт 17.00 часа в храма “Св. царе Константин и Елена” ще се отслужи Велико повечерие с четвъртата част на Покайния канон на св. Андрей Критски. \r\n*** \r\nОт 19.00 часа в Градска концертна зала ще се проведе концерт, посветен на Международния  ден на франкофонията. \r\n*** \r\nОт 19.00 часа в Камерна зала на ДКТ ще бъде представена постановката „Ромео и Жулиета“ от Уилям Шекспир. \r\n*** \r\nОт 14.00 часа в Регионален исторически музей – Кюстендил ще се проведе музейна работилница за деца на тема “Измерване на времето в древността”.  \r\n*** \r\nОт 17.30 часа в отдел “Изкуство” на Регионална библиотека  - Кюстендил ще се състои среща с Петър Пунчев и представяне на книгата му „Вие сте тук”. \r\n*** \r\nОт 17.30 часа в Художествена галерия «Владимир Димитров – Майстора» ще бъде открита изложбата на кюстенидлските художници - „Кюстендилска пролет 2019”. \r\n*** \r\nОт 18.00 часа читалище „Братство” организира класически концерт „Музика, любов и още нещо”. \r\n*** \r\nОт 19.00 часа в Общински драматичен театър ще бъде представен спектакълът „Всяка година по същото време”. \r\n*** \r\nОт 09.00 часа в зала „Панорама“ ще се проведе извънредно заседание на Общинския съвет.  \r\n*** \r\nОт 19.00 часа на голямата сцена в Драматично-куклен театър ,,Иван Радоев\" ще се играе постаноквата ,,Дебелянов и ангелите\" от Ал. Секулов, гостуване на Драматичен Пловдив. \r\n*** \r\nОт 9.30 часа в 10 зала на Окръжен съд ще се гледа делото срещу Йордан С., Марин П., Александър К. и Александър Д., обвинени за извършването на 28 май 2017 година на въоръжен грабеж в особено големи размери.  \r\n*** \r\nОт 9.30 ч.  зала №1, Апелативният съд ще гледа делото, образувано по жалба на подсъдимия К. И. / на 39 г./ срещу присъда от 3 години лишаване от свобода и глоба от 20 000 лева. Окръжният съд в Стара Загора е признал К. И. за виновен в това че, на 28.08.2016 г. в село Хан Аспарухово, община Крумовград, без надлежно разрешително е държал прекурсура ефидрин и материали за производство на метаамфетамини, както и 35 грама метаамфетамини за 892 лева. \r\n*** \r\nОт 11.00 ч., зала №1 Апелативният съд ще гледа по протест на Окръжна прокуратура – Пловдив и по жалба на подсъдимият К. П., срещу присъда на Окръжен съд – Пловдив от 15.10.2018 г., с която К. П. /на 46 г./ в качеството му на длъжностно лице – заместник-кмет на Община Куклен, изпълняващ длъжността кмет, е обявен за невинен по 4 от 5 обвинения.  \r\n*** \r\nОт 12.00 часа в пресклуба на БТА Европейска партия Волт ще даде пресконференция.  \r\n*** \r\nОт 14.00 часа, 1 зала, Окръжният съд ще гледа делото срещу подсъдимата Радослава Т., обвинена в това, че в периода от 27.04.2017 г. до 3.08.2017 г. в гр. Лъки, обл. Пловдивска, при условията на продължавано престъпление е използвала данни от чужда дебитна карта, без съгласието на титуляря, като чрез преносим компютър е наредила 79 броя плащания на поръчани чрез различни електронни сайтове стоки на обща стойност 2816,68 лева – престъпление по чл. 249 ал.1 вр. чл. 26 ал.1 от НК.  \r\n*** \r\nОт 14.00 часа в сградата на театъра, Държавен куклен театър -Пловдив и фондация \"Пловдив 2019\" ще проведат пресконференция, където ще бъде даден старт на проекта \"Духът на японската кукла\".  \r\n*** \r\nОт 11.00 часа в зала „Европа“ в Доходно здание на град Русе председателят на АПИ Георги Терзийски ще участва във форума „Приоритетна свързаност на Северна България“. \r\n*** \r\nОт 17.50 часа управителят на Комплексния онкологичен център в Русе д-р Камен Кожухаров ще гостува в Средното училище с преподаване на немски език „Фридрих Шилер” в града. \r\n*** \r\nОт 13.30 часа в зала 308 на Общинска администрация ще се проведе пресконференция за събитията организирани от Община Разград, по повод Световния ден на социалната работа. \r\n*** \r\nОт 15.00 часа в сградата на ОДМВР-Сливен директорът на ГД „Пожарна безопасност и защита на населението“ гл. комисар Николай Николов и директорът на ГД „Гранична полиция“ гл. комисар Светлан Кичиков ще дадат брифинг по повод годишния отчет-анализ за дейността на ОДМВР-Сливен за 2018 г.  \r\n*** \r\nОт 18.00 часа в галерия „Май“ ще бъде представена изложбата на сливенския творец Борис Дамянов.  \r\n*** \r\nОт 11.00 часа на ул. „Евридика“ ще се проведе церемония „Първа копка” по проект „Изграждане на нови социални жилища в град Смолян“.  \r\n*** \r\nОт 10.30 часа на адрес: ”Митр. Методи Кусев”, 34А, ет.1, националният омбудсман Мая Манолова ще се срещне с граждани жалбоподатели, сезиращи институцията за неправомерни клаузи по кредити, ЧСИ и колекторски фирми.  \r\n*** \r\nОт 18.00 часа в радио Стара Загора Библиотека „Родина“ организира литературна среща с Екатерина Костова. \r\n*** \r\nОт 18.30 часа в РБ „Захарий Княжески“ ще се проведе вечер с лириката на Стефанка Мирчева и новата ѝ стихосбирка „Монологични диалози”. \r\n*** \r\nОт 15.30 часа в залата на РУ- Шумен ще се проведе брифинг по повод годишния отчет-анализ на дейността на ОДМВР- Шумен. На отчета ще присъстват директорът на ГДБОП гл. комисар Ивайло Спиридонов и  зам.-директорът на ГДНП ст. комисар Благородна Макева.", "date": "2019.03.14", "title": "Предстоящи събития в страната за 14 март (Агенция „Фокус“)"}
{"url": "http://www.focus-news.net/news/2019/03/14/2634668/afp-ot-boing-zayaviha-che-spirat-dostavkite-na-737-max.html", "text": "Американският гигант „Боинг“ спира доставките на най-продаваните си самолети 737 MAX след втора смъртоносна катастрофа, но производството на самолетите ще продължи, заяви говорител на компанията, предава  AFP . \r\n„Спираме доставката на 737 MAX, докато не излезем с решение“, каза говорителят. \r\n„Ще продължим производството, но преразглеждаме обема“. \r\nКатастрофата на самолет на Ethiopian Airlines, при която бяха убити 157 души, накара правителствата по света да забранят самолетите, докато причината не бъде определена. Превод и редакция : Калоян Пенков", "date": "2019.03.14", "title": "AFP: От „Боинг“ заявиха, че спират доставките на 737 MAX"}
{"url": "http://www.focus-news.net/news/2019/03/14/2634663/afp-veto-zayavi-tramp-sled-otmyanata-na-izvanrednoto-polozhenie.html", "text": "Президентът Доналд Тръмп изрази ясно, че ще използва правото си на вето, както беше обещано, за да отмени гласуването в Конгреса за прекратяване на извънредното положение по границата, след неудобно поражение в Сената на САЩ, предава  AFP . \r\n„ВЕТО!“ дойде отговорът на президента в една дума, написано в Twitter, след като дузина републиканци се присъединиха към всички демократи в гласуването за отмяна на обявеното от Тръмп извънредно положение, което трябваше да осигури алтернативно финансиране за стена по американско-мексиканската граница. Превод и редакция : Калоян Пенков", "date": "2019.03.14", "title": "AFP: „ВЕТО!“, заяви Тръмп след отмяната на извънредното положение"}
{"url": "http://www.focus-news.net/news/2019/03/14/2634633/afp-donald-tramp-zaplashi-s-tezhki-ikonomicheski-posledstviya-ako-es-ne-vleze-v-targovski-pregovori-sas-sasht.html", "text": "Президентът на САЩ Доналд Тръмп заплаши Европейския съюз в четвъртък с „тежки икономически последствия“, ако Брюксел не влезе в търговски преговори с Вашингтон, предава  AFP . \r\nДумите му дойдоха, след като по-рано през деня Европейският парламент не подкрепи започването на преговори за търговска сделка с Вашингтон, която да разреши спорните въпроси между двете страни. \r\nАмериканският лидер заплаши да наложи мита върху вноса на автомобили, което ще има тежки последствия най-вече за германските автопроизводители. \r\nУговорката да се постигне нова търговска сделка беше основна част от примирието, което договориха през юли председателят на Европейската комисия Жан-Клод Юнкер и президентът на САЩ и което спря Тръмп да наложи допълнителни наказателни мита, освен тези върху стоманата и алуминия. \r\n„Европейският съюз се отнася с нас много, много несправедливо“, заяви президентът пред журналистите, събрали се в двора на Белия Дом. \r\n„Те са готови да говорят с нас. Ако не говорят, ни ще направим нещо, което ще има тежки икономически последствия. Ще наложим мита на много от техните продукти“, предупреди той, но добави: „Най-вероятно нещата ще се получат. Те преговарят“. \r\nЮнкер работи с Европейския съвет по параметрите на преговорите със САЩ. \r\n„Франс прес“ обяснява, че независимо от консултативната роля на Европейския парламент, решението му подчертава трансатлантическото разделение: Вашингтон настоява преговорите да включват селскостопанските продукти, докато ЕС се противопоставя категорично на подобна възможност. \r\nФренската агенция отбелязва още, че „мощната Германия дълбоко желае сделката, за да умилостиви Тръмп и да избегне митата върху автомобилите, които ще засегнат най-високопрофилния износ на страната, възможност, която канцлерът Ангела Меркел определи като „плашеща“. \r\nФранция се отдръпва, опасявайки се, че влизането в търговските преговори с Тръмп би могло да предизвика опозиция в страната само няколко месеца преди европейските избори на 26 май, добавя още медията. \r\nПревод и редакция:", "date": "2019.03.14", "title": "AFP: Доналд Тръмп заплаши с „тежки икономически“ последствия, ако ЕС не влезе в търговски преговори със САЩ"}
{"url": "http://www.focus-news.net/news/2019/03/14/2634658/afp-senatat-na-sasht-smamri-tramp-glasuva-za-prekratyavane-na-izvanrednoto-polozhenie.html", "text": "Американският Сенат изненадващо силно порица президента Доналд Тръмп, след като няколко републиканци се присъединиха към опозиционните демократи в гласуването за прекратяване на обявеното от него извънредно положение на южната граница, предава  AFP . \r\nДесетина републиканци подкрепиха прекратяването на извънредното положение на Тръмп, което той се надяваше да му осигури параван за алтернативно финансиране от правителството за защитната му стена по американско-мексиканската граница. \r\nОпонентите предупредиха, че ходът на Тръмп е бил пресилен настояват да се гласува за ограничаване на неговата власт, за да се запази конституционно мандатното разделение на властите във Вашингтон. Превод и редакция : Калоян Пенков", "date": "2019.03.14", "title": "AFP: Сенатът на САЩ смъмри Тръмп, гласува за прекратяване на извънредното положение"}
{"url": "http://www.focus-news.net/news/2019/03/14/2634217/tass-shvedskoto-vanshno-ministerstvo-e-izvikalo-ruskiya-poslanik-vav-vrazka-s-shpionski-skandal.html", "text": "Шведското външно министерство призова руския посланик Виктор Татаринцев и поиска един служител от персонала на руската дипломатическа мисия да напусне страната, предава  TACC , като цитира шведския вестник Dagens Nyheter. \r\n\"Мога да потвърдя, че извикахме посланика във връзка с дейността на един дипломат\", заяви представителят на шведското външно министерство Патрик Нилсон. \r\nКакто пише вестникът, става дума за служител на руското посолство, който се е срещнал с 45-годишен швед в ресторант в Стокхолм. Последният бе задържан на тази среща от служители на шведската служба за сигурност по подозрение в шпионска дейност в полза на Русия. \r\nСлед инцидента се появи информация, че дипломатът е напуснал Швеция, но, както се оказа, това не се е случило. Във връзка с това шведското външно министерство поиска от посолството въпросния служител  доброволно да напусне страната. \r\n45-годишният швед е заподозрян в \"незаконни разузнавателни дейности срещу Швеция\". Според шведската полиция за сигурност СЕПО \"той е бил нает от руски разузнавателен агент, който работи под дипломатическо покритие\". Ако вината му бъде доказана, той е изправен пред шест месеца до четири години затвор. \r\nМъжът отрича своята вина. Той работи в Швеция в областта на високите технологии с информация, която според СЕПО е от интерес за чуждестранното разузнаване. Според местните медии заподозреният е роден в кралството и е шведски поданик. Арестуваният има собствена компания и се занимава  с наука.  Юлиян Марков", "date": "2019.03.14", "title": "ТАСС: Шведското външно министерство е извикало руския посланик във връзка с шпионски скандал"}
{"url": "http://www.focus-news.net/news/2019/03/14/2634216/pregled-na-osnovnite-temi-v-svetovniya-pechat-agentsiya-fokus.html", "text": "Руските енергийни проекти в Европа, конфликтът в Сирия, присъдата за Пол Манафорт и продължаващата липса на електричество във Венецуела са сред основните теми на световния печат.  \r\n***  Освен „Северен поток - 2“, Русия се опитва да реализира още един голям проект –  изграждането на газопровода „Турски поток“. Това ще позволи на Москва да разшири влиянието си в „задния двор\" на Европа и на Балканите.  Ако държавният глава на Руската федерация Владимир Путин си проправи път, втората линия на „Турски поток“ ще минава през България към Сърбия, Унгария и Австрия. Така той ще стане не само търговски, но и геополитически триумф на Русия, пише българинът Димитър Бечев, старши сътрудник към Атлантическия съвет и преподавател в Университета на Северна Каролина „Чапъл Хил“ в статия за американското списание  Foreign Policy . \r\nПродължаващата конфронтация между Русия и Запада Русия има един силен коз - износът на природен газ. Въпреки напрегнатите отношения, през 2018 г. доставките на газ от Русия за Европа и Турция достигнаха исторически максимум от 201,8 милиарда кубически метра. И въпреки че Европейският съюз все още не е готов да се откаже от позицията си по въпроса за антируските санкции, много от неговите членове активно изпълняват енергийните си проекти. Германия например продължава да подкрепя проекта „Северен поток-2“, който ще позволи да се доставя газ директно от Русия до северното крайбрежие на Германия. \r\nПонастоящем Русия може да използва още един голям проект – „Турски поток“, за да разшири влиянието си в задния двор на Европа. През 2018 г. бе завършено изграждането на морския участък от газопровода, който минава през Черно море, и който свързва Русия и Турция. Първите доставки на газ се очакват до края на тази година. \r\n„Турски поток“ е търговски и геополитически триумф на Русия. В търговски смисъл, този газопровод помага да се затвърди позицията на „Газпром“ в Турция, която се нарежда на второ място в списъка на най-големите клиенти на компанията след Германия. От геополитическа гледна точка този тръбопровод позволява заобикаляне на територията на Украйна и укрепването на стратегическото партньорство на Русия с Турция в момент, в който отношенията на Анкара с дългогодишните й съюзници от двете страни на Атлантическия океан се влошават. \r\nОсвен това „Турски поток“ може да засили влиянието на руския президент Владимир Путин на Балканите. Ако Путин си проправи път, втората линия на този тръбопровод ще минава през България към Сърбия, Унгария и Австрия. \r\nНе е тайна, че Кремъл се държи съвсем уверено в страни, които могат да се нарекат „задния двор\" на Европейския съюз. Неговите методи обаче, за които всеки толкова често говори - пропаганда, дезинформация и операции на разузнавателните служби - избледняват в сравнение с действията му в енергийния сектор. Кремъл не успя да попречи на страни като Черна гора или наскоро преименуваната Северна Македония да се присъединят към НАТО. Но способността му да привлича политици и бизнесмени на своя страна, да ги изкушава с доходоносни инфраструктурни договори и приходи от продажби на природни ресурси, е несравнима. \r\nЕвропа отчаяно се съпротивлява. Тъй като крайната точка на „Турски поток“ ще бъде Европейският съюз, „Газпром“ ще трябва да приведе проекта в съответствие с европейските антитръстови изисквания. Тези изисквания, разработени основно след като Русия спря доставките на газ за Украйна през 2009 г., са предназначени да диверсифицират енергийните доставки и по този начин да избегнат зависимостта от Москва. Едно от тези изисквания - енергийните компании не могат едновременно да притежават транзитна инфраструктура и да продават газ чрез тази инфраструктура - е сериозно предизвикателство за Москва, която иначе би позволила на „Газпром“ да изгради газопровод и да продаде газ през него. \r\nЕто защо Путин положи много усилия за намиране на партньори за „Газпром“ на Балканите. По време на посещението си в Сърбия през януари руският президент подписа споразумение за изпълнение на съвместен проект на „Газпром\" и сръбската държавна газова компания „Сърбиягаз\" за полагането на 400-километров газопровод. През март руският премиер Дмитрий Медведев отпътува за България, за да договори изграждането на още един участък с дължина от 480 километра. Държавната компания „Булгартрансгаз\" изрази желание да изгради и да поеме контрола над „Турски поток“. За това обаче „Булгартрансгаз“ ще трябва да намери около 1,6 млрд. долара. Русия не е готова да предостави тези пари (твърди, че България ще получи доста голяма печалба от транспортирането и продажбата на газ на „Газпром“). Българското правителство твърди, че може би Брюксел ще му даде част от средствата, но това също е малко вероятно. \r\nМоже би Европейският съюз е готов да позволи на Берлин да наруши антитръстовите изисквания в ситуацията с „Северен поток 2“ - Русия ще притежава и газопровода и газта в него, но Берлин подчертава, че този проект ще бъде частен. Въпреки това, на Балканите за Европейския съюз ще бъде много по-трудно за наблюдение на прилагането на всички закони. Например, ЕС може да подведе под отговорност Сърбия за подписването на споразумение, според което „Газпром“ ще контролира 51% от акциите на „Турски поток“. Въпреки че Сърбия все още не е член на Общността, тя в момента преговаря за присъединяване към нея. Energy Community, която има за цел да гарантира, че законите в страните-кандидатки не противоречат на законите на Европейския съюз, вече предупреди, че проектът за „Турски поток“ нарушава изискванията на Брюксел. Така Сърбия може да бъде изправена пред забавяне в процеса на преговори за членство в Общността.  \r\nЗа да смекчи ситуацията малко, българският премиер Бойко Борисов изтъкна факта, че „Турски поток“ ще бъде само един от тръбопроводите, водещи към новия балкански газов хъб, в който ще бъдат получавани доставки от Азербайджан и офшорни находища в Черно море. Така, според него, балканският газов център ще позволи диверсифициране на енергийните доставки. За негово съжаление Медведев и изпълнителният директор на „Газпром\" Алексей Милер отхвърлиха тази идея. Те не искат България да има възможност да смесва и препродава газ чрез платформа за търговия, подкрепяна от Европейския съюз. Затова Борисов трудно може да се надява на регулаторно облекчение или финансова помощ от Европейската комисия. С други думи, българските данъкоплатци ще трябва да платят за изпълнението на този проект. \r\nСофия все още има един коз в преговорите си с Русия. Според настоящия договор на „Газпром“ с България, руската компания е длъжна да плати на страната транзитни такси за газ, преминаващ през територията на тази страна до 2030 година. По време на подписването на сделката по-голямата част от природния газ бе доставян чрез т.нар. Трансбалкански газопровод, който е свързан с Украйна. „Турски поток“ прави този тръбопровод, който работи от 80-те години на миналия век, просто ненужен. Българското правителство може да съди „Газпром“, като поиска огромна компенсация за загубените печалби. За да не се плащат стотици милиони долари, Путин ще трябва да предложи на Борисов някои отстъпки, включително да гарантира, че Русия ще направи икономически жизнеспособна новата нишка на „Турски поток“, по която ще се транспортира природен газ до Европа. \r\nСърбия и Унгария трябва да се присъединят към България и да окажат натиск върху Русия заедно. Разбира се, по-лесно е да се каже, отколкото да се направи. Борисов, загрижен за готовността на Кремъл да провокира вътрешни политически търкания, не иска да рискува и да развали отношенията си с Москва. Сърбия е развила специални отношения с Путин, който се превърна във важен съюзник на Белград в приоритетни въпроси като Косово. Унгарският премиер Виктор Орбан се стреми да засили политическите и икономическите връзки с Русия. Така Путин има много възможности да следва максимата „Разделяй и владей“. \r\nНачинът, по който България, Сърбия и други страни излизат от тази ситуация, ще се превърне в тест за природата и дълбочината на техните отношения с Русия. Досега те бяха убедени, че ще могат да намерят начин да си сътрудничат с Русия, без да противоречат на Европейската комисия и законите на Европейския съюз. Можете ли да ги обвините? Те видяха колко големи страни от ЕС, като Германия, също да въртят подобни игри. Но за разлика от Германия те нямат възможност да променят законите и да преговарят с Брюксел за политически компромиси. Нещо повече, Русия не е готова да предложи облаги на източноевропейските страни, в които вижда подчинени. Така финансовите и политическите рискове ще паднат на плещите на страни като България и Унгария. И ако не успеят да изиграят добре своите карти, ще трябва да изразходват оскъдните си ресурси за изпълнението на гигантски проекти, които наистина са полезни само за Русия. \r\n***  За известно време държавният глава на Сирия Башар Асад беше смятан за „бита карта“, но способността му да оцелява изглежда вкара в объркване европейците и американците. Сега Западът трябва да се научи да живее с него, коментира Дейниъл Депетрис в статия за американското изолационистко списание  The American Conservative . \r\nИзглежда, че Башар Асад, палачът от Дамаск, е планирал собственото си бягство от страната. Преди руският президент Владимир Путин да изпрати военните си в страната, сирийският диктатор живееше всеки ден като в обсада. Десетки хиляди сирийски войници бяха изоставени. Алевитите, които формираха гръбнака на неговия офицерски корпус, успяваха да гасят един по един пожарите, които избухваха в различни части на страната. А сам Асад вече чуваше рева на експлозиите от прозореца си. Преобладаващото настроение по онова време бе най-добре изразено от бившия външен министър на Саудитска Арабия Адел ал-Джубейр: Асад може да избере лесния или трудния начин, но във всеки случай ще падне от власт.  \r\nОбаче това не се случи. Три години и шест месеца след изявленията на Ал-Джубейр, Рияд, Анкара, Лондон, Вашингтон и всички други столици на чужди държави, които изпращаха пари, оръжия, храна, както и политическа подкрепа на сирийската опозиция, сега трябва да признаят  поражението. Асад не само оцеля, но и спечели победа над враговете. Разбира се, сега Сирия е в руини, стотици хиляди хора са загинали, цели градове са превърнати в пепел, половината от населението на страната е напуснало домовете си, а дълговете на държавата достигат до 400 милиарда долара. Сирийският диктатор обаче е доста уверен, че остава в двореца си. За това той може да благодари на руснаците и иранците - ако не бяха помогнали двамата му основни съюзници, главата му най-вероятно щеше да бъде набучена на копие. \r\nЩо се отнася до правителствата на европейските и арабските страни, които са заложили на поражението на Асад, оцеляването му представлява съвсем нов набор от проблеми за тях. Въпросът днес вече не е как най-добре да подкрепим свалянето на сирийския диктатор. Колкото и да е неприятно, трябва да признаем, че Асад спечели победата в гражданската война. \r\nНо как да се справим с него сега? \r\nОфициалната политика на Европейския съюз и Лигата на арабските държави остава същата - Асад ще продължи да бъде парий и ще бъде третиран като такъв, докато не влезе в преговори с политическите си врагове и не започне да си сътрудничи за съставянето на нова конституция. Европейският съюз многократно е информирал Асад, че няма да има европейски пари за възстановяването, ако не започне активно и добросъвестно да участва в процеса, ръководен от ООН. Въпреки че позицията на Лигата на арабските държави не е толкова недвусмислена, вероятността за възстановяване на членството на Сирия в тази организация остава малко вероятна. Факт е, че решенията в рамките на Лигата на арабските държави се вземат въз основа на консенсус, което означава, че Рияд без външна помощ може да попречи на Асад и да блокира процеса на пълна политическа нормализация. \r\nНякои правителства обаче изразяват загриженост относно настоящите политики. Обединените арабски емирства, страна, която често върви в крак със Саудитска Арабия, отново отвори своето посолство в Дамаск. Ануар Гаргаш, министър на външните работи, миналата седмица заяви, че за арабския свят няма стратегически смисъл да се позволи на турците, иранците и руснаците да диктуват правилата на играта в Сирия. По-добре е да се опитаме да накараме Асад да се върне под сянката на арабска палатка, отколкото да позволим на Техеран да се укрепи в самото сърце на този регион, подчерта Гаргаш. Това е чисто прагматична позиция и тя намира разбиране в други арабски столици. Признавайки почти пълната победа на Асад, Багдад и Аман отвориха отново своите гранични пунктове и възстановиха критичните търговски пътища, които бяха блокирани по време на войната. \r\nЩо се отнася до европейците, те също са объркани. Великобритания, Франция и Германия досега отказват да променят политиката на ЕС към Сирия и възприемат каквото и да е облекчаване на санкциите, контрола върху износа и политическата изолация като неприемливи в моралния смисъл на капитулация пред военнопрестъпник. „Геополитическата ситуация не е толкова благоприятна за нас, за да развържем нашите чекови книжки. Това е средство за натиск и ние не можем просто да изоставим единствения лост, с който разполагаме”, обяснява европейски дипломат, пожелал анонимност. \r\nОсновните европейски сили просто не са готови да пожертват Резолюция 2254 на Съвета за сигурност, която включва организиране на процес на политически преход и провеждане на избори под международен контрол. \r\nНо има и държави на европейския континент, които смятат, че резолюцията е мъртва. Националистическите правителства в Италия, Полша, Австрия и Унгария са по-загрижени за връщането на бежанците обратно в Сирия, отколкото за упражняването на натиск върху Асад с допълнителни санкции. Правителството на популистката коалиция в Рим свързва с Асад възможността за решаване на проблема с бежанците, въпреки че той е считан за основен отговорен за създаването на самия проблем. \r\nБританците и французите вероятно се ужасяват от мисълта за нормализиране на отношенията с Асад, особено след като години наред го призоваваха да напусне поста си. Въпреки това, нито едно от гореизброените не променя начина, по който войната върви и къде сме сега. Сирийският режим спечели конфликта, предполагаемите умерени са победени, а сирийските власти нямат стимул да споделят властта. Сегашният режим в Сирия, разбира се, би бил щастлив от възможността за потичане на парите на Запада, но също така е готов да изчака решение дали ще бъде необходима реформа в правителството, преди парите да започнат да влизат в страната. \r\nКогато се отприщи гражданската война и сирийските военни започнаха да използват тежка артилерия, опитвайки се по този начин да подчинят  градове и села, поддържането на единство в борбата срещу Асад беше толкова лесна задача, колкото и отрязването на парче хляб. Въпреки това, Асад победи въоръжените си опоненти, а онези страни, които считат, че падането на Дамаск е било лесна задача, сега са изправени пред необходимостта да работят с един тиранин, който, според тях, трябва да седи на съдебната скамейка в Хага и да отговаря за своите престъпления. \r\n***  Бившият ръководител на предизборната кампания на Доналд Тръмп Пол Манафорт бе осъден на още 43 месеца лишаване от свобода по две обвинения в конспирация, съобщава американското издание  Washington Examiner . \r\nОт редакцията припомнят, че миналата седмица в щата Вирджиния Манафорт получи 47 месеца затвор, след като бе признат за виновен по обвинения в укриване на милиони долари, постъпили от чужбина. Изслушванията за обвиненията в конспирация се състояха във Вашингтон, окръг Колумбия, и се отнасяха за извършване на престъпления срещу САЩ и възпрепятстване на правосъдието. За последното Манафорт призна вината си още миналата година.  \r\nОбвиненията за данъчни измами и обвиненията в конспирация произтичат от разследването на специалния прокурор Робърт Мюлер относно предполагаемото споразумение на президента на САЩ Тръмп с Русия по време на кампанията му за Белия дом през 2016 г. \r\nМанафорт се присъедини към кампанията на Тръмп през март 2016 г., по време на основната му битка срещу сенатор Тед Круз, и я напусна през август същата година, преди победата на кандидата на Републиканската партия.  \r\nМанафорт бе арестуван и обвинен в разследването на Мюлер през следващата есен. \r\n*** Най-малко 20 души с хронична бъбречна недостатъчност са починали в останалите без електрозахранване болници на Венецуела, поради невъзможността да се извърши хемодиализа. Подобни данни публикува неправителствената организация Codevida в сряда, цитирани от венецуелския вестник  El Nacional . \r\nВечерта на 7 март Каракас и повечето от щатите във Венецуела останаха без електрозахранване . Според властите причината за това е саботаж в най-голямата хидроелектрическа централа „Симон Боливар“ в щата Боливар. Според някои експерти, този инцидент е станал безпрецедентен по мащаб. \r\nВ понеделник Националното събрание (еднокамарен парламент, контролиран от противниците на Мадуро), по искане на лидера на опозицията Хуан Гуайдо, обяви въвеждането на извънредно положение в страната поради прекъсване на електрозахранването. Във вторник министърът на съобщенията и информацията на Венецуела Хорхе Родригес заяви, че доставките на електроенергия са възстановени почти в цялата Боливарска република.", "date": "2019.03.14", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/03/14/2634219/afp-osem-dushi-sa-ubiti-pri-strelba-v-uchilishte-v-braziliya.html", "text": "Двама бивши ученици застреляха осем души, повечето от които ученици и служители, в гимназия близо до Сао Пауло, преди да се самоубият,предава  AFP . \r\nВоенен полицай заяви, че двамата нападатели са нахлули на училищната площадка въоръжени с пистолет и лък и стрели. След като са стреляли по учениците в двора, нападателите са се отправили към езиковия център, където са се укривали няколко ученика и са се самоубили в коридора \r\n\"Осем души загинаха на място, включително и двамата нападатели\", каза говорител на държавна военна полиция. \"Двама ранени са починали след като са били отведени в болницата.\" \r\nСред жертвите са двама училищни служители - съветник и охранител  и собственик на близката автомивка, който е била застрелян от нападателите преди да нахлуят в училището, каза секретарят по обществената сигурност на Сао Пауло Жоао Пирес де Кампос. \r\n\"Всички жертви са починали от огнестрелни рани\", каза говорителят на държавната военна полиция.  Юлиян Марков", "date": "2019.03.14", "title": "АFP: Осем души са убити при стрелба в училище в Бразилия"}
{"url": "http://www.focus-news.net/news/2019/03/14/2634218/gerb-predlozhi-dalgovete-na-veroizpovedaniyata-da-badat-otsrocheni-a-ne-oprosteni-obzor.html", "text": "След като на 8 март 2019 г. Народното събрание прие на първо четене Закона за вероизповеданията и опрости дълговете им към 31 декември 2018 г., от ГЕРБ излязоха с предложение между двете четения на законопроекта. От управляващата партия предложиха дълговете да не бъдат амнистирани, а отсрочени. Предложението анонсира председателят на ПГ на ГЕРБ Цветан Цветанов по време на брифинг в Народното събрание. Той обясни, че с предложението за отсрочване на дълговете на вероизповеданията ГЕРБ много ясно се показва, че се търси вариант за решение. Цветанов обърна внимание, че БСП ги няма в смесените региони и там ГЕРБ е единствената алтернатива. Според него всяка спекулация по тази тема е некоректна, особено от политически сили, които претендират, че са системни и които винаги са говорили, че трябва да има разбирателство.  \r\nЦветанов си обясни поведението на опозицията с предстоящия Пленум на партията, на който трябва да бъде избран водач на листата за евровота. Председателят на ПГ на ГЕРБ прогнозира, че казусът със Закона за вероизповеданията ще залегне сериозно в предизборната платформа на БСП. „Темата излезе извън обхвата на всички вероизповедания. Тук искам категорично да заявя по никакъв повод нито ПП ГЕРБ, нито ПГ на ГЕРБ, нито Министерски съвет имат някаква договорка или извиване на страна с ДПС“, каза още Цветанов. Той подчерта, че и на КСНС при президента всички са били единодушни по Закона за вероизповеданията и отчете, че по тази тема също има много спекулации. \r\nРешението на ГЕРБ аргументира и министърът на финансите Владислав Горанов. Той обясни, че то е взето от последните няколко дни и е формирано в рамките на ПГ на ГЕРБ и експерти от Министерство на финансите. Горанов уточни, че лидерът на ГЕРБ Бойко Борисов заедно с парламентарната група участва във взимането на всички решения. „Промяната в подобно решение идва на база на обществените реакции и дебата, като крайната цел отново е законът да стане работещ“, допълни финансовият министър. Горанов уточни, че задълженията на вероизповеданията остават дължими и върху тях се начислява лихва и допълни, че те са обезпечени с имущество. По думите му периодът на отсрочка ще бъде така изчислен, че да даде възможност средствата, отделяни по силата на Закона за вероизповеданията да бъдат достатъчни за финансиране на дейността на отделните вероизповедания, така и да бъдат като източник на погасяване на задълженията. Финансовият министър обърна внимание, че така субсидията ще може да се получава в по-голямата си част \r\nПГ на „Обединени патриоти“ обявиха, че са доволни от решението на ГЕРБ за отсрочване на дълговете на вероизповеданията, а не за амнистирането им. Позицията бе изразена от народния представител от парламентарната група Александър Сиди. \"От името на „Обединени патриоти“ поздравяваме нашите партньори от ГЕРБ, за това че се вслушаха в разумните аргументи на хората, които казаха, че не е справедливо да бъде поощрявано едно вероизповедание за сметка на всички останали“, каза още Сиди. По думите му така всеки един ще заплаща своите задължения. Според Сиди така е правилно, честно и справедливо.  \r\nДеница КИТАНОВА", "date": "2019.03.14", "title": "ГЕРБ предложи дълговете на вероизповеданията да бъдат отсрочени, а не опростени (ОБЗОР)"}
{"url": "http://www.focus-news.net/news/2019/03/14/2634667/daily-sabah-velikobritaniya-odobri-otlaganeto-na-brekzit-othvarli-vtori-referendum.html", "text": "Британските законодатели гласуваха с огромно мнозинство, за да потърсят отлагане на излизането на Великобритания от Европейския съюз, като подготвиха сцената за премиера Тереза Мей да поднови усилията си за одобряване на споразумението за развод от парламента, пише турският в.  Daily Sabah . \r\nЗаконодателите одобриха изявление с 412 гласа „за“ срещу 202 гласа, в което се посочва възможността да се поиска кратко отлагане, ако сделка за Брекзит може да бъде договорена до 20 март - или по-дълго забавяне, ако не може да се постигне споразумение навреме. \r\nСамо 15 дни преди Великобритания да напусне Европейския съюз, Мей използва заплахата от дълго отлагане, за да накара поддръжниците на Брекзит в нейната консервативна партия най-накрая да подкрепят споразумението й. \r\nНовото гласуване по сделката й вероятно ще е следващата седмица, когато тези законодатели ще трябва да решат дали да подкрепят споразумение, което според тях не предлага истинско отделяне от ЕС, или да приемат, че Брекзит може да бъде овладян или дори осуетен от продължително отлагане. \r\nПо-рано депутатите гласуваха с 334 гласа срещу 85 срещу втори референдум за членството в ЕС. Повечето опозиционни лейбъристи не подкрепиха мярката и дори участниците в кампанията за така нареченото народно гласуване казаха, че все още не е правилно парламентът да гласува по въпроса. \r\nПравителството едва оцеля при опит да даде на депутатите контрол върху парламентарния дневен ред на 20 март с цел принудително обсъждане на алтернативни варианти за Брекзит на по-късна дата. \r\nГоворителят на Мей заяви по-рано, че тя ще постави сделката си за Брекзит, сключена след две години и половина преговори с ЕС, на друго гласуване „ако се смята, че си струва“. \r\nПрез 2016 г. британците гласуваха с 52-48% на референдум да напуснат ЕС, решение, което не само раздели основните политически партии, но и разкри дълбоки разриви в британското общество. Превод и редакция : Калоян Пенков", "date": "2019.03.14", "title": "Daily Sabah: Великобритания одобри отлагането на Брекзит, отхвърли втори референдум"}
{"url": "http://www.focus-news.net/news/2019/03/14/2634222/obedineni-patrioti-otnovo-ne-se-razbraha-za-obshto-yavyavane-na-evrovota-obzor.html", "text": "„Обединени патриоти“ отново не се разбраха за общо явяване на евровота. На поредна среща на Коалиционния съвет на партията се очакваше да бъде решено как ще участват Патриотите на предстоящите европейски избори. Представител от НФСБ обаче липсваше, като междувременно председателят на партията Валери Симеонов обяви, че няма да участва в заседание на Коалиционния съвет, на което има само една точка, а именно разглеждане на бъдещо явяване на изборите. По-рано през деня в ефира на Радио „Фокус“ той припомни, че партията му има непреодолими сериозни различия по външнополитически въпроси с ПП „Атака“, което прави невъзможно явяването им в трипартиен формат. „Вече близо 2-3 месеца преговаряме с ВМРО да се явим в двупартиен формат на изборите. Сега изведнъж ВМРО приканват да се видим трите партии и да се явим в трипартиен формат. Всичко това според нас е един театър за пред медиите и нямаме намерение да ставаме участници в самодейни театрални постановки. Ако ВМРО имат желание да се явят заедно с нас, да заповядат за среща между ръководството на двете партии, както сме ги канили вече два пъти“, обясни той. Симеонов заяви, че НФСБ няма да участва в коалиционен формат с ПП „Атака“ за европейската листа. Той уточни, че вече се предприемат действия за мобилизация на партийните структури с една цел – подготовка за самостоятелно явяване на вота за ЕП през месец май. \r\nСлед срещата на коалиционните партньори лидерът на ВМРО Красимир Каракачанов съобщи пред медиите, че няма конкретно решение за това как ще се яви малката коалиция на изборите. Според него обаче най-добрият вариант е „Обединени патриоти“ да се запази. По думите му дори да има различния между НФСБ и „Атака“, те би трябвало да се кажат и коментират. Каракачанов отбеляза, че не изключва вариант за самостоятелно явяване на ВМРО на европейските избори, дори партията е започнала подготовка за такъв сценарии. Красимир Каракачанов отбеляза, че срещата се е провела по инициатива на Волен Сидеров, като неговото намерение е било да имат възможност трите формации да представят бъдещите си намерения. \r\nНа 12 март в обзорното предаване „Това е България“ на Радио „Фокус“ председателят на ПГ на „Обединени патриоти“ и лидер на „Атака“ Волен Сидеров увери, че няма непреодолими пречки за „Обединени патриоти“ и явяването им заедно на избори. Сидеров припомни, че засега номинирани за водачи на листа са лидерът на НФСБ Валери Симеонов и Ангел Джамбазки от ВМРО. „Атака“ до момента не е заявявала никакви номинации\", уточни той. Волен Сидеров изрази надежда триалогът да бъде разумен и допълни, че каквото и да решат на срещата, след нея трябва да заявят на обществото, че управленският мандат ще бъде изкаран докрай, а явяването им на тези избори няма да се отразява на прекратяването на управленската програма. \r\nДаяна ДЮЛГЕРОВА", "date": "2019.03.14", "title": "„Обединени патриоти“ отново не се разбраха за общо явяване на евровота (ОБЗОР)"}
{"url": "http://www.focus-news.net/news/2019/03/14/2634225/zadarzhan-e-vazpitatel-v-loveshko-uchilishte-namesil-se-v-sbivane-mezhdu-nepalnoletni-momicheta-obzor.html", "text": "Задържан е възпитател, намесил се в сбиване между непълнолетни момичета в училище. Служители на РУ-Ловеч започнаха проверка във връзка с инцидента, който станал на 8 март в ловешко училище. Тогава след възникнал скандал, две 14-годишни момичета се сбили в класната стая. Задържан е 60-годишен възпитател от училището, който при опит да разтърве ученичките е нанесъл удари с ръка по главата на едната. Инспектори от Детска педагогическа стая при РУ-Ловеч са започнали работа с децата от училището.  \r\nВ телевизионно интервю говорителят на главния прокурор Румяна Арнаудова обясни, че прокуратурата се е запознала с разпространено видео във вторник и зам. районният прокурор е поел ръководството на тази проверка. Снети са били обяснения от лицата, за които полицията е установила, че са участници в инцидента.  \r\nВ сряда следобед стана ясно, че Районната прокуратура в Ловеч е образувала досъдебно производство по случая. Образуваното досъдебно производство е по чл. 131, ал 1, т. 4, и т. 12 , във връзка с чл. 130, ал.2 от НК – лека телесна повреда, причинена на малолетно лице по хулигански подбуди. \r\nПод ръководството на прокуратура действията по разследването продължават.", "date": "2019.03.14", "title": "Задържан е възпитател в ловешко училище, намесил се в сбиване между непълнолетни момичета (ОБЗОР)"}
{"url": "http://www.focus-news.net/news/2019/03/14/2634221/nezavisimaya-gazeta-brekzit-predizvika-trevoga-v-stariya-svyat.html", "text": "Брекзит предизвика тревога  в Стария свят, пише в аналитична статия руският ежедневник  “Независимая газета . \r\nРезултатите от гласуването в Камарата на общините предизвикаха разочарование не само в Обединеното кралство, но и в Стария свят, където се страхуват от катастрофалните последици от евентуален Брекзит без споразумение. В същото време в Брюксел стана ясно, че болезнените и дълги разговори за развод са в миналото. \"Ако съществува изход от сегашната безизходица, той може да бъде намерен само в Лондон\", заяви пресслужбата на председателя на Европейския съвет Доналд Туск. \r\nДискусията в британския парламент показва, че политическият елит на страната е в състояние на пълно безизходица, казва Николай Кавешников, началник на отдел \"Интеграционни процеси\" в МГИМО. \"Те не са в състояние да разработят последователна реалистична стратегия\", каза той в разговор с изданието.  „Причината за това е, на първо място, разделянето както между партиите, така и в самите партии, до голяма степен отразяващи разделение в обществото. Втората причина е желанието да се постигне недостижимото, Великобритания да запази участието си в редица проекти, които са изгодни за него . Трудно е да си представим рационален изход от този безизходица. \" \r\nКавешников изрази скептицизъм, че британските власти ще могат да предложат конкретни и убедителни аргументи в полза на забавянето, дори и то да бъде поискано. „Единственият аргумент, който може да повлияе на политиците в ЕС, е, че Брекзит без споразумение също не е от полза за ЕС. Това ще създаде хаос не само в Обединеното кралство, но и ще създаде значителни проблеми за европейската икономика ”, е сигурен експертът. \r\nКавешников, както и други анализатори, допускат различни сценарии за развитието на събитията - от оставката на правителството до извънредните избори. Според него, “никой от тях не разрешава рационално основния проблем - Великобритания не може да напусне ЕС, оставайки там с един крак.  Юлиян Марков", "date": "2019.03.14", "title": "„Независимая газета“: Брекзит предизвика тревога  в Стария свят"}
{"url": "http://www.focus-news.net/news/2019/03/14/2634228/afp-protesters-united-against-brexit-deal-divided-over-the-future.html", "text": "На 12 март Комисията за защита на конкуренцията обяви резултатите от секторния анализ на конкурентната среда на пазарите на горива. Анализът не откри картел на пазара. Според КЗК обаче липсата на достатъчен складов капацитет за горива, сложната административна процедура и значителните финансови инвестиции за изграждането на собствен склад, представляват висока бариера пред вносителите и производителите на горива. От Комисията обявиха, че разпоредби в Закона за горивата биха могли да доведат до извеждането от пазарите на част от участниците.  \r\nМинистърът на икономиката Емил Караниколов обяви, че Консултативният съвет ще обсъди анализа на КЗК и ще вземе решение за евентуално изменение на Закона за горивата. Той увери, че в процеса на вземане на решение по евентуално изменение на законодателството, ще бъдат включени всички представители на сектора. Караниколов определени становището на Комисията като обективно, но обърна внимание, че то разглежда сектора от гледна точка на цялото законодателство. Ако има изменения, те ще бъдат подложени на оценка на въздействието и изпратени на КЗК за предварителен контрол. Министърът прогнозира, че текстовете могат да бъдат готови до месец. „Текст по текст с участието на КЗК ще изчистим детайлите, за да създадем конкурентен закон. Или той да бъде изменен така, че да бъде конкурентен“, заяви Емил Караниколов. По повод предложението на КЗК да има държавни складове за горива, Караниколов посочи, че трябва да се види какъв е интересът от представителите на сектора. За идеята да има данъчна амнистия за търговците от сивия сектор, министърът поясни, че трябва да се анализира как ще повлияе на фиска. \r\nНа следващото заседание на Консултативния съвет ще бъдат разгледани и нови промени в Закона за горивата. Изготвени са от Асоциацията на търговците, производителите, вносителите и превозвачите на горива. Говорителят на асоциацията Симо Симов заяви, че измененията ще дадат възможност повече играчи да останат на пазара, да има конкуренция, като се подкрепят и от анализа на КЗК. „Идеята ни е законът да бъде на светло, да не бъде вкаран през задната врата, през мазето, или от някой депутат“, коментира той. Промените предвиждат по-улеснени условия за регистрация. Запазва се уставният капитал от 20 хил. лева, но без банкови гаранции. Асоциацията настоява законът да контролира вноса и износа, а не само вътрешния пазар на горива. В проектозакона по-големи гаранции и капитал ще се изискват от фирмите, които се занимават с производство, внос и износ. Банковите гаранции и капитала за дистрибуция за вътрешния пазар е намален на 100 хил. лева.  \r\nМеждувременно премиерът Бойко Борисов заяви, че приходите от горивата са със 7% повече, а мерките в тази посока действат. Новата система за наблюдение и контрол на горивата беше представена на 9 февруари. Информацията ще се събира и анализира в Междуведомствения координационен център за противодействие на контрабандата и контрол на движението на рискови стоки и товари към ГДБОП. Системата ще следи горивата от входа до изхода. Ще се осигури 24-часово видеонаблюдение на всички процеси. Данните ще се пазят в сървъри, за да може да се извършва проверка на движението на горивото.  \r\nВътрешният министър Младен Маринов обяви, че от Агенция „Митници“ ще бъде изготвена Наредба за изграждане на видеонаблюдение в данъчните складове за горивата.  \r\nБиляна ИВАНОВА", "date": "2019.03.14", "title": "Консултативен съвет ще решава дали Законът за горивата да се променя (ОБЗОР)"}
{"url": "http://www.focus-news.net/news/2019/03/14/2634231/tass-v-bosna-i-hertsegovina-otkriha-krupen-podzemen-sklad-s-boepripasi.html", "text": "Служители на Държавната агенция за защита и разследване на Босна и Херцеговина в сряда откриха крупен подземен склад с боеприпаси. Това се съобщава на интернет страницата на правоохранителната агенция, цитирана от  ТАСС . \r\nВ района на Модрица бяха открити 216 снаряда с калибър от 120, 82 и 60 мм, 110 детонатори за този вид боеприпаси, както и барут за мини. Снарядите и свързаните с тях предмети ще бъдат депозирани в една от частите на въоръжените сили на страната. \r\nКакто съобщава Xinhua, складът е от времето на босненската война от 1992-1995 година. Според Международното движение за забрана на противопехотните мини и Организацията за мониторинг на противопехотните мини и касетъчните боеприпаси, към ноември 2018 г. Босна и Херцеговина запази статута на държава с висока степен на минна опасност заедно с Ангола, Афганистан, Ирак, Йемен, Камбоджа, Тайланд, Турция, Хърватия, Чад и Азербайджан.  Юлиян Марков", "date": "2019.03.14", "title": "ТАСС: В Босна и Херцеговина откриха крупен подземен склад с боеприпаси"}
{"url": "http://www.focus-news.net/news/2019/03/14/2634220/vzglyad-na-kakvo-se-dalzhi-obostryaneto-na-konflikta-mezhdu-indiya-i-pakistan.html", "text": "На какво се дължи обострянето на конфликта между Индия и Пакистан, анализира руският вестник  „Взгляд“ .  \r\nВлошаването на индо-пакистанския конфликт може да наруши архитектурата на регионалната сигурност и да доведе до срив на крехкото равновесие на силите. Всички съседи обвиняват Пакистан в подкрепа на терористични организации. Всеки първокурсник на факултета по международни отношения знае, че Пакистан подкрепя терористични групи. \r\nСегашното напрежение започна на 14 февруари. Пакистанска терористична група, забранена от ООН, извърши терористична атака на индийската територия Кашмир. В резултат на атаките на радикалите бяха убити 41 войници от индийските въоръжени сили. Това беше класическа терористична атака с използване на самоубийствен атентатор с кола, пълна с експлозиви. Групировката „Джаиш-и-Мухамед“ известна с дългогодишните си взаимоотношения с Пакистанската междуведомствена разузнавателна служба (ИСИ), пое отговорността. Горе-долу по същото време  в Иран бяха убити 27 членове на Корпуса на ислямската революционна гвардия и отново зад атаката стояха пакистански радикали. \r\nОтговорът чака дълго. На 26 февруари индийските самолети атакуваха военни тренировъчни лагери в пакистанската част на Кашмир и в Хайбер- Пахтунхва. \r\nКолкото и да е жалко, Пакистан все още е основен център за транснационален тероризъм. В Иран Исламабад стои зад радикалната ислямистка групировка „Джундала“, в Афганистан, зад талибаните и мрежата „Хакани“, в Индия - зад многобройните групировки, които постоянно променят имената си. \r\nМнозина страдат от политиката на Пакистан, но това преди всичко се отнася до съседите му. Индия, Бангладеш, Афганистан и Иран многократно обвиняваха официалните власти на Пакистан в подкрепа на терористични групи. \r\nПрез последните няколко десетилетия Индия се бори с трансграничния терор, произтичащ от Пакистан. Подкрепяни от Пакистан атакуваха индийски цивилни и военен персонал. Терористичната група, която организира последната терористичната атака, е активна в Пакистан повече от 20 години. И това не е първата терористична атака срещу Индия. Така през 2001 г. тя атакува индийския парламент, а през януари 2016 г  военновъздушната база в Патанкот. \r\nИндия е не само втората по големина държава в света, една от водещите икономики на света и най-голямата демокрация. Тази страна има значителни военни, военно-политически и дипломатически ресурси. Тази страна е обитавана от древността от много умни хора. След нападението индийските разузнавателни служби получиха надеждна информация, че „Джеиш-и-Мухамед\" (ДиМ) подготвя и други атаки в същия район. \r\nИндийските военновъздушни сили нападнаха военен лагер в известната пакистанска провинция Хайбер Пахтунхва и легендарния терористичен лагер в град Балакот. \r\nПо време на тази операция индийските военни унищожиха голям брой терористи, а лагерът Балакот беше унищожен. Между другото, експертите, които изучават региона, знаят добре какъв е този лагер. Той е създадена с помощта на пакистанското разузнаване през 2000-те години в подкрепа на афганистанските талибани и техния \"джихад\". Две десетилетия по-рано пакистанците направиха същото с муджахидините, които воюваха срещу съветската армия. Точно същата схема, механизми на работа и дори символи. \r\nРазбира се, официален Пакистан отрича всякакво участие в инкубатора на тероризма. Нещо повече, Исламабад отрича самия факт на съществуването на лагер в Балакот. \r\nНю Делхи многократно изпраща на Исламабад информация за лагера и събитията, които се случват там с искане за предприемане на действия. Индийците са  предлагали помощ, но напразно. Терористичните организации продължават безнаказано да планират и извършват нападения срещу Индия от територията на Пакистан. Редица лидери на терористични групи, действащи в Афганистан, бяха обучени в Пакистан \r\nВъзниква логичен въпрос - защо Пакистан се нуждае от това? Защо 200-милионната страна с ядрени оръжия не предприема действия срещу международния тероризъм на своята територия? \r\nОтговорът е прост. Пакистан не само не иска да се бори с тероризма. Тази страна го подкрепя, създава и подхранва. Тази стратегия започна в годините на афганистанската война през 80-те години. \r\nИсламабад е в постоянен и екзистенциален конфликт с Индия. В тази връзка пакистанските стратези смятат, че е необходимо да се създаде стратегическа дълбочина по периметъра на техните граници, за да се насочат всички ресурси към борбата срещу Индия. Единственият механизъм за тази стратегия е да се подкрепят екстремистки групи. \r\nСпоред ООН днес има около 20 терористични групи, които действат свободно в Пакистан. Много от тях се контролират от ИСИ. Бившият президент Первез Мушараф, в телевизионно интервю през юни 2017 г., призна участието на Пакистан в използването на терористични групи, включително ДиМ. „Стратегическата дълбочина“ е скъпа, тя доведе до финансовата криза в Пакистан и направи тази страна почти изцяло зависима от Саудитска Арабия и Китай. \r\nВъзниква друг въпрос - до какво би довело сегашното влошаване на отношенията между Индия и Пакистан? \r\nНай-вероятно до нищо. Исламабад е много по-слаб от Ню Делхи във всички отношения. Единственото нещо, което Пакистан може да направи, е да продължи да използва тероризма като метод за борба с противниците си в региона.  Юлиян Марков", "date": "2019.03.14", "title": "„Взгляд“ : На какво се дължи обострянето на конфликта между Индия и Пакистан"}
{"url": "http://www.focus-news.net/news/2019/03/14/2634230/afp-feysbuk-mozhe-da-bade-obvinen-za-targoviyata-s-lichni-danni.html", "text": "Американските прокурори започнаха криминално разследване на практиката на „Фейсбук“ за споделяне на данните на потребителите с компании, без съгласието на абонатите на социалната мрежа, пише   The New York Times , цитиран от  AFP . \r\nГолямо жури в Ню Йорк съобщи информация от поне двама големи производители на смартфони за подобни споразумения с „Фейсбук“ според вестника. \r\nРегулаторите, следователите и длъжностни лица от цял свят разследват практиките за споделяне на данни във „Фейсбук“, където има повече от два милиарда потребители. \r\nОбработката на потребителски данни от социалната мрежа е обект на противоречия, след  като миналата година социалната мрежа призна, че политическата консултантска фирма Кеймбридж Аналитик използва приложение, което може да е откраднало личните данни на 87 милиона потребители. \r\n\"Вече беше съобщено, че се провеждат федерални разследвания, включително от Министерството на правосъдието\", заяви говорител на „Фейсбук“ в отговор на разследването пред агенцията.  Юлиян Марков", "date": "2019.03.14", "title": "AFP: „Фейсбук“ може да бъде обвинен за търговията с лични данни"}
{"url": "http://www.focus-news.net/news/2019/03/14/2634232/kmetat-yordanka-fandakova-predlaga-ot-1-april-zaplatata-na-shofyorite-v-gradskiya-transport-da-bade-1150-leva-obzor.html", "text": "Кметът на София Йорданка Фандъкова внесе извънреден доклад за решаване на проблемите на водачите в градския транспорт, за които те сигнализираха. Шофьорите в столичния градски транспорт апелираха за тежките условия на труд, в които работят, както и за извънредния труд, който им се налага да полагат, заради липсата на кадри. В доклада кметът си поставя две цели- задържане на работещите водачи и привличане на нови за справяне с недостига на кадри. Незаетите места в системата на градския транспорт за водачи са 251, недостигът е 13%. 116 са липсващите ватмани и шофьори на тролеи, а 135 са свободните места за шофьори на автобуси. \r\nЙорданка Фандъкова предлага от 1 април заплатата на водачите в столичния градски транспорт да стане 1150 лева. Възнагражденията в „Столичния електротранспорт“ и в „Столичния автотранспорт“ ще се изравнят, а след изравняването ще се увеличат с 10%. Столична община ще отдели 5,3 млн. лева. От април основната заплата на шофьорите ще стане 1150 лева, а средната брутна заплата, без извънреден труд- над 1800 лева. Предлага се и да има 100 лева бонус за добре свършена работа. Кметът припомни, че вече е поела ангажимент за изграждане на още тоалетни, както и да се вземат мерки за допълнителна сигурност на водачите. Фандъкова коментира, че привличането на нови шофьори е единственият начин да се намалят часовете за извънреден труд. Положеният извънреден труд в „Столичен електротранспорт“ през януари е бил средно 28,7 часа, а пред февруари е паднал на 23 часа. В „Столичен автотранспорт“ през януари положеният извънреден труд е бил средно 28,4 часа, през февруари пада на 25,6 часа. Кметът обърна внимание, че въпреки намалението през февруари, извънредният труд е над допустимите 15 часа. Междувременно водачите от столичния градски транспорт протестираха под прозорците на Столична община. Предложенията на Йорданка Фандъкова ще се гласуват от общинските съветници в четвъртък.  \r\nСтоличният кмет призова колегите си от БСП да спрат с безотговорното отношение, използвайки исканията на водачите за политически цели. Фандъкова коментира, че знае от самите шофьори, че БСП продължават да ги подстрекават. Проблемите на водачите бяха дискутирани в Комисията по транспорт в Столичния общински съвет на 27 февруари. Синдикатите обсъдиха с общинските съветници проблемите на шофьорите, като тогава беше обявено, че заплатите им ще бъдат вдигнати с 10%. КНСБ настоя да бъде спрян нощният градски транспорт. Кметът Йорданка Фандъкова възложи да се реконструира общежитие на столичния автотранспорт за хора, които не са от София, но искат да работят в градския транспорт. На 5 март в отворено писмо шофьорите изразиха разочарование, че на 27 февруари е проведена среща само със синдикатите, на която те не са били поканени. Водачите заявиха, че не одобряват работата на синдикатите и не припознават интересите си като техни.  \r\nБиляна ИВАНОВА", "date": "2019.03.14", "title": "Кметът Йорданка Фандъкова предлага от 1 април заплатата на шофьорите в градския транспорт да бъде 1150 лева (ОБЗОР)"}
{"url": "http://www.focus-news.net/news/2019/03/14/2634233/pregled-na-osnovnite-temi-v-ruskiya-pechat-agentsiya-fokus.html", "text": "Сагата около \"Турски поток\", институционалната криза в Босна и Херцеговина, конфликтът между Индия и Пакистан и Брекзит са сред основните теми на руския печат. \r\n***  От 2020 г. България вече няма да бъде транзитна страна за руски газ, доставян за Турция по Трансбалканския коридор. Това предадоха медиите, цитирайки българския енергиен министър Теменужка Петкова, която на свой ред се позовава на съобщение от руската страна. В София те вече се опитват да оценят загубите, които ще станат наистина болезнени, ако втората нишка на „Турски поток“, по някаква причина, заобиколи България. В случай на негативно развитие на събитията, българските власти не изключват дори повторение на украинския сценарий и прибягване до арбитраж за събиране на транзитни плащания от Руската федерация, отбелязват в редакцията на вестник  „Независимая газета“ . \r\nВ рамките на среща с президента на Рисия Владимир Путин председателят на „Газпром\" Алексей Милер потвърди, че тази година „Турски поток“ ще бъде пуснат в екплоатация. \r\nВярно е, че съдбата на втората нишка на газопровода все още не изглежда напълно ясна. Например преди седмица министър-председателят на Русия Дмитрий Медведев заяви пред българската преса, че „сега се разработва възможността за разширяване на втория клон на „Турски поток“ към България, Сърбия и Унгария. Но окончателното решение зависи не само от нас. Изборът между различните варианти за продължаване на „Турски поток“ до голяма степен ще се определя от готовността на газотранспортната инфраструктура. Това, от своя страна, зависи от интереса и конкретните действия на правителствата на съответните страни”, обясни Медведев. \r\nБългария, изглежда, проявява интерес към проекта. Това потвърди Медведев: „Неотдавна „Булгартрансгаз ”успешно завърши т.нар. Процедура за отворен сезон - събирането на задължителни искания за резервиране на бъдещи газопреносни мощности. Също така „Булгартрансгаз\" взе окончателно инвестиционно решение за изпълнението на проект за развитие и разширяване на газопреносната система\". \r\n„Но ние се нуждаем от допълнителни гаранции“, настоява руският премиер. „Новият клон не трябва да повтаря тъжната съдба на „Южен поток\".Така че решението за продължаване на „Турски поток“ през българската територия зависи от това дали София може да получи твърди гаранции, че Европейският съюз няма да възпрепятства плановете за доставка на газ през новия газопровод“, поясни Медведев.  \r\n„Надявам се, че можем да говорим за по-нататъшни конкретни стъпки след даването на съответните гаранции - не от българското правителство, а когато Европейската комисия предоставя надеждни гаранции, че този проект няма да се срине в бъдеще и няма да бъде възпрепятстван. Надявам се, че нашите български приятели също разбират това и вършат съответната работа”, потвърди Медведев позицията на 4 март след преговорите с българския премиер Бойко Борисов в София. \r\nСега тази история има нов обрат. Информационните агенции разпространиха по телевизията изявлението на българския министър на енергетиката Теменужка Петкова, че България е получила известие от „Газпром експорт” за планираното прекратяване на транзита на газ от Украйна до Турция през България по Трансбалканския коридор, планирано за януари 2020 година. \r\nСпоред Петкова за страната това ще означава загуба от 110 милиона долара годишно. България иска да запази „ключовата си позиция на газовата карта на Европа\". Ако през България минава втората нишка на „Турски поток“, тогава очевидно София ще бъде удовлетворена. \r\nВ противен случай може да възникнат проблеми. По-специално, София си запазва правото да обжалва пред арбитраж с цел събиране на транзитни плащания от „Газпром\", които страната трябва да получи по договора до 2030 г. Но, както е посочено, това ще се случи само ако втората нишка на „Турски поток“  по някаква причина заобиколи България. \r\nСъдейки по изялвнението на Петкова, България все още не е получила специално одобрение от Европейската комисия за разклонението на „Турски поток“, но, както разясни министърът, се спазват всички законодателни норми и не трябва да има причини за отказ от изграждане. \r\nАнна Кокорева, заместник-директор на центъра „Алпари“, подчерта пред изданието, че ситуацията е предсказуема и не бива да е изненадваща за България и другите страни, през чиято територия преминава Трансбалканският коридор. \r\n„Руският проект включваше развитието на инфраструктурата в България и други участници в Трансбалканския коридор за свързване с „Турски поток“. Всъщност, ако подготовката на тази инфраструктура започне и завърши навреме, тогава за България и други страни процесът на промяна на коридора за доставки ще се случи без сериозни последици и без загуби”, смята Кокорева. Въпреки че всичко ще зависи от поведението на Европейския съюз, признава експертът.  \r\nСъщевременно, както отбелязва Тамара Сафонова, доцент в Президентската академия (РАНХиГС), „за България осигуряването на транзита на руски газ е един от ключовите икономически проекти, които могат да повлияят на европейския енергиен пазар и да осигурят висока доходност от експлоатацията на основните газопроводи. Страните, през чиято територия се пренася руски газ, сега са принудени да изострят проблематиката, за да не загубят възможността в бъдеще да генерират тарифни приходи от транзита на руски енергийни ресурси\", отбелязва експертът. \r\n„Доколкото е известно в момента, въпросът за решението на Европейската комисия остава отворен, но като гаранция България взима инвестиционно решение за изграждане на инфраструктура за транспортиране на газ от Турция до Сърбия. В този случай инвестиционните решения тук няма да бъдат достатъчни, защото това не е конкретна строителна работа. В този случай можем да кажем, че българската страна, заявявайки намеренията си да кандидатства за арбитраж, се опитва да си осигури гаранции, че нейната територия ще бъде разглеждана от „Газпром“ като приоритетна”, коментира директорът на Фонда за развитие на правото и медиацията в областта на енергийния комплекс Александър Пахомов.  \r\nСпоред него, ако в споразумението за транзит няма клаузи, че доставчикът на газ има право да променя собствената си политика, „тогава България има всички шансове не само да се обърне към европейския арбитраж, но и да спечели този спор\". Въпреки това, според експерта, всички тези процеси може да се забавят за неопределено време. \r\n***  Електронното издание на руското аналитично списание  „Фонд за стратегическа култура“  публикува статия за ситуацията в Босна и Херцеговина, която шест месеца след изборите все още няма формирано правителство. Материалът е под заглавие „Как англосаксите се опитват да предотвратят „злонамереното влияние на Русия\" на Балканите“. \r\nВстъпилият в длъжност член на Тристранното председателство на Босна и Херцеговина (БиХ) Милорад Додик не може да сформира Съвета на министрите поради пречките, поставени от лидерите на босненските мюсюлмани. В центъра на противоречието стои въпросът за отношението към НАТО.  \r\nМиналия уикенд политиците и журналистите, представляващи интересите на бошняците, отново вдигнаха шум по повод на възпоменателните събития, проведени във Вишеград (Република Сръбска) в чест на годишнината от задържането на лидера на сръбските четници, генерал Драголюб Михайлович, от партизаните по време на гражданската война от 1941-1944 година в Югославия. Събраха се много хора – не само от Босна, но и от Сърбия. Участниците, отдавайки почит на паметта на генерала, скандираха известния четински лозунг „Бог подкрепя сърбите!\". \r\nВ отговор един от лидерите на босненската мюсюлманска общност Бакира Хашешич подаде жалба до правоохранителните органи на страната, в която подчерта, че границата на БиХ може да бъде пресечена от идващи от Сърбия хора „под формата на военнопрестъпници“. Мюсюлманската „Партия на демократично действие“ на Бакир Изетбегович от своя страна призова прокуратурата на БиХ да започне производство срещу организаторите на подобни събития и да ги забрани като разпространяващи „междуетническа и междурелигиозна нетърпимост\". А „Демократичният фронт“ на хърватския член на Президиума Желко Комшич призова за арест на участниците в срещата във Вишеград. \r\nЦелият този шум изглежда бе вдигнат, за да отвлече вниманието от важно обстоятелство – шест месеца след изборите, Босна и Херцеговина все още е без правителство. На Запад се опитват да изкарат Русия виновна за ситуацията. В рамките на посещението си в Загреб на 8 март заместник-помощник държавният секретар на САЩ по европейските и евроазиатските въпроси Матю Палмър обвини Москва, че се опитва да „посее хаос и недоверие\" на Балканите, да саботира споразумението между Атина и Скопие, и да разгневи босненските сърби... \r\n„Всички тези обвинения срещу Москва се дължат на позицията на Република Сръбска (РС) и Сърбия, които не искат да се присъединят към НАТО\", заяви президентът на Република Сръбска  Милорад Додик. „Всъщност много от откровено лошите събития, които се случиха на Балканите през последните сто години, са свързани преди всичко с политиката на британците и американците, които се опитват да намалят влиянието на сръбското мнозинство на полуострова. Англичаните отделиха шест милиона паунда за борба със „злонамереното влияние на Русия“, а американците правят същото чрез своите фондове и разузнавателни центрове, които създадоха в Сараево, Подгорица и Тирана. Те съставиха и списък от триста жители на РС и Сърбия, които разпространяват това „злонамерено влияние”. Но нищо няма да се промени, РС няма причина да подкрепя пътя към НАТО - блокът, който ни бомбардира преди двадесет години. От това ще загубим нашето национално достойнство и суверенитет, както и възможността да изградим приятелски отношения с редица държави“.  \r\nМеждинният резултат от борбата на англосаксите с влиянието на Русия на Балканите вероятно е, че вече половин година в БиХ не могат да формират правителство, което според резултатите от изборите трябва да включва представители на победилия в РС и оглавяван от Додик „Съюз на независимите социалдемократи“ (СНСД). Представители на Демократичната партия на Изетбегович блокираха съставянето на нов кабинет. Причината, както вече беше споменато, са принципните различия в Президиума на Босна и Херцеговина по въпроса за НАТО. \r\n„Интеграцията в НАТО и Европейския съюз е основната цел на външната политика на Босна и Херцеговина”, заяви Шафик Джаферович, босненският член на Тристранното председателство, в рамките на среща с новия американски посланик в Сараево Ерик Нелсън. „И благодарим на САЩ, че ни подкрепиха по пътя“. Въпреки това, той очевидно избързва с подобни изявления. \r\n„Народът на Република Сръбска избра военния неутралитет“, казва Милорад Додик. „Уважавам това решение. Всички стъпки към интеграция в НАТО няма да получат подкрепата ми\". В резултат на това, коментира вицепредседателят на СНСД Никола Шпирич, „ние продължаваме да следваме пътя на вътрешните конфликти и самоунищожение”. \r\nПредставители на босненските мюсюлмани чакат, губят време. Те изнудват сръбската страна, не предлагат свои кандидати в правителството и не допускат сръбските опоненти, противопоставящи се на членството на страната в НАТО. Още в началото на миналата година Милорад Додик каза: „Нямаме право да забравяме хилядите бомби и смъртни случаи в Сърбия и Република Сърбия. Членството в НАТО би било унижение за всички сърби без изключение\". \r\n*** На какво се дължи обострянето на конфликта между Индия и Пакистан, анализира руският вестник  „Взгляд“ .  \r\nВлошаването на индо-пакистанския конфликт може да наруши архитектурата на регионалната сигурност и да доведе до срив на крехкото равновесие на силите. Всички съседи обвиняват Пакистан в подкрепа на терористични организации. Всеки първокурсник на факултета по международни отношения знае, че Пакистан подкрепя терористични групи. \r\nСегашното напрежение започна на 14 февруари. Пакистанска терористична група, забранена от ООН, извърши терористична атака на индийската територия Кашмир. В резултат на атаките на радикалите бяха убити 41 войници от индийските въоръжени сили. Това беше класическа терористична атака с използване на самоубийствен атентатор с кола, пълна с експлозиви. Групировката „Джаиш-и-Мухамед“ известна с дългогодишните си взаимоотношения с Пакистанската междуведомствена разузнавателна служба (ИСИ), пое отговорността. Горе-долу по същото време  в Иран бяха убити 27 членове на Корпуса на ислямската революционна гвардия и отново зад атаката стояха пакистански радикали. \r\nОтговорът чака дълго. На 26 февруари индийските самолети атакуваха военни тренировъчни лагери в пакистанската част на Кашмир и в Хайбер- Пахтунхва. \r\nКолкото и да е жалко, Пакистан все още е основен център за транснационален тероризъм. В Иран Исламабад стои зад радикалната ислямистка групировка „Джундала“, в Афганистан, зад талибаните и мрежата „Хакани“, в Индия - зад многобройните групировки, които постоянно променят имената си. \r\nМнозина страдат от политиката на Пакистан, но това преди всичко се отнася до съседите му. Индия, Бангладеш, Афганистан и Иран многократно обвиняваха официалните власти на Пакистан в подкрепа на терористични групи. \r\nПрез последните няколко десетилетия Индия се бори с трансграничния терор, произтичащ от Пакистан. Подкрепяни от Пакистан атакуваха индийски цивилни и военен персонал. Терористичната група, която организира последната терористичната атака, е активна в Пакистан повече от 20 години. И това не е първата терористична атака срещу Индия. Така през 2001 г. тя атакува индийския парламент, а през януари 2016 г  военновъздушната база в Патанкот. \r\nИндия е не само втората по големина държава в света, една от водещите икономики на света и най-голямата демокрация. Тази страна има значителни военни, военно-политически и дипломатически ресурси. Тази страна е обитавана от древността от много умни хора. След нападението индийските разузнавателни служби получиха надеждна информация, че „Джеиш-и-Мухамед\" (ДиМ) подготвя и други атаки в същия район. \r\nИндийските военновъздушни сили нападнаха военен лагер в известната пакистанска провинция Хайбер Пахтунхва и легендарния терористичен лагер в град Балакот. \r\nПо време на тази операция индийските военни унищожиха голям брой терористи, а лагерът Балакот беше унищожен. Между другото, експертите, които изучават региона, знаят добре какъв е този лагер. Той е създадена с помощта на пакистанското разузнаване през 2000-те години в подкрепа на афганистанските талибани и техния \"джихад\". Две десетилетия по-рано пакистанците направиха същото с муджахидините, които воюваха срещу съветската армия. Точно същата схема, механизми на работа и дори символи. \r\nРазбира се, официален Пакистан отрича всякакво участие в инкубатора на тероризма. Нещо повече, Исламабад отрича самия факт на съществуването на лагер в Балакот. \r\nНю Делхи многократно изпраща на Исламабад информация за лагера и събитията, които се случват там с искане за предприемане на действия. Индийците са  предлагали помощ, но напразно. Терористичните организации продължават безнаказано да планират и извършват нападения срещу Индия от територията на Пакистан. Редица лидери на терористични групи, действащи в Афганистан, бяха обучени в Пакистан \r\nВъзниква логичен въпрос - защо Пакистан се нуждае от това? Защо 200-милионната страна с ядрени оръжия не предприема действия срещу международния тероризъм на своята територия? \r\nОтговорът е прост. Пакистан не само не иска да се бори с тероризма. Тази страна го подкрепя, създава и подхранва. Тази стратегия започна в годините на афганистанската война през 80-те години. \r\nИсламабад е в постоянен и екзистенциален конфликт с Индия. В тази връзка пакистанските стратези смятат, че е необходимо да се създаде стратегическа дълбочина по периметъра на техните граници, за да се насочат всички ресурси към борбата срещу Индия. Единственият механизъм за тази стратегия е да се подкрепят екстремистки групи. \r\nСпоред ООН днес има около 20 терористични групи, които действат свободно в Пакистан. Много от тях се контролират от ИСИ. Бившият президент Первез Мушараф, в телевизионно интервю през юни 2017 г., призна участието на Пакистан в използването на терористични групи, включително ДиМ. „Стратегическата дълбочина“ е скъпа, тя доведе до финансовата криза в Пакистан и направи тази страна почти изцяло зависима от Саудитска Арабия и Китай. \r\nВъзниква друг въпрос - до какво би довело сегашното влошаване на отношенията между Индия и Пакистан? \r\nНай-вероятно до нищо. Исламабад е много по-слаб от Ню Делхи във всички отношения. Единственото нещо, което Пакистан може да направи, е да продължи да използва тероризма като метод за борба с противниците си в региона. \r\n***", "date": "2019.03.14", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/03/14/2634227/afp-amerikanskiyat-senat-glasuva-za-prekratyavane-na-podkrepata-za-voynata-v-yemen.html", "text": "Сенатът на САЩ в сряда отправи предизвикателство към външната политика на Доналд Тръмп и неговия съюз с Рияд, като гласува за прекратяване на подкрепата за  военните  действия на Саудитска Арабия в Йемен, предава  AFP . \r\nЗаконодателите в контролирания от републиканците Сенат одобриха историческо ограничаване на президентските военни правомощия, които задължават Тръмп \"да изтегли въоръжените сили на САЩ от враждебни действия по отношения на Република Йемен\" в рамките на 30 дни. \r\nГласуването в Сената беше подкрепено от 54 сенатори, против гласуваха 46, като седем републиканци се противопоставиха на президента и се присъединиха към демократите. \r\nТекстът сега се отправя към Камарата на представителите, ръководена от демократите, която вече одобри подобна мярка и която беше спряна по-рано тази година, но която вероятно ще мине сега. \r\nБелият дом е заплашил с вето, обявявайки мярката за \"погрешна\" и казвайки, че това ще навреди на двустранните отношения в региона и ще навреди на способността на Вашингтон да се бори с екстремизма. \r\nНо пълното приемане ще постави исторически маркер. Това ще бъде първата мярка, приета от Конгреса, за да се позове на Резолюцията за военните правомощия от 1973 г., за да ограничи прякото използване на военните сили от страна на президента.  Юлиян Марков", "date": "2019.03.14", "title": "AFP: Aмериканският Сенат гласува за прекратяване на подкрепата за войната в Йемен"}
{"url": "http://www.focus-news.net/news/2019/03/14/2634235/sport-dominik-tiym-pobedi-ivo-karlovich-v-indian-uels-s-20-seta.html", "text": "Австрийският тенисист Доминик Тийм победи хърватина Иво Карлович на тенис турнира в Индиън Уелс  на твърди кортове с 2:0 сета (6:4, 6:3) за 59 минути и продължава на четвъртфиналите, където ще срещне победителя от мача на Гаел Монфис и Филип Колшрайбер, който  1/16 финалите изненадващо отстрани световния номер едно Новак Джокович.", "date": "2019.03.14", "title": "Спорт: Доминик Тийм победи Иво Карлович в Индиън Уелс с 2:0 сета"}
{"url": "http://www.focus-news.net/news/2019/03/14/2634223/afp-vazstanoviha-elektrozahranvaneto-vav-venetsuela.html", "text": "Служителите в публичния сектор на Венецуела ще се върнат на работа в четвъртък след почти седмична пауза, причинена от най-продължителното спиране на тока, каза министърът на комуникациите Хорхе Родригес, цитиран от  AFP \r\nПрекъсването на електрозахранването прекъсна осветлението, транспорта и доведе до затварянето на институциите и училищата. Електроснабдяването беше възстановено в Каракас и други региони от вторник, въпреки че западните щати останаха без електричество и в сряда.  \r\n\"Президентът Николас Мадуро реши, че дейността на институциите ще бъде възобновена от утре, четвъртък\", каза Родригес в реч по държавната телевизия късно в сряда, добавяйки, че училищата ще останат затворени още един ден.  Юлиян Марков", "date": "2019.03.14", "title": "АFP: Възстановиха електрозахранването във Венецуела"}
{"url": "http://www.focus-news.net/news/2019/03/14/2634237/", "text": "Депутатите приеха общ проект с 5 законопроекта за промени в Закона за устройство на територията на второ четене. Някои текстовете целяха намаляване на административната тежест. Голяма част от промените бяха свързани с преместваемите обекти. Депутатите регламентираха случаите на поставяне на преместваеми обекти. С новите разпоредби върху поземлени имоти могат да се поставят преместваеми увеселителни обекти, преместваеми обекти за административни, търговски и други обслужващи дейности, както и такива за временно обитаване при бедствия. За увеселителните и за административни и търговски обслужващи дейности депутатите разпоредиха да се издава разрешение за поставяне въз основа на схема и проектна документация, одобрени от главния архитект на общината. Схемата за поставяне определя пространственото разположение, вида, типа, размерите и предназначението на обекта. В зависимост от вида и предназначението на обекта се представя индивидуален проект, който съдържа архитектурно-художествена и инженерно-техническа част, или типов проект, придружен с декларация за характеристиките на обекта, издадена от производителя въз основа на протоколи от изпитване или изчисления или сертификат за система за управление на качеството или на документи, удостоверяващи съответствие с техническите изисквания на нормативните актове. Условията и редът за издаване на разрешението за поставяне на обектите, за одобряване и за изискванията към схемата и проектната документация се определят с наредба на общинския съвет. Поставянето на преместваеми обекти в урегулираните поземлени имоти се разрешава само ако не се надвишават установените в подобрения устройствен план показатели. В паркове и градини поставянето на преместваеми обекти се извършва по ред, определен с наредба. Максималните размери, конструктивното решение и архитектурно-художественото оформление на преместваемите обекти, както и на обектите, които се разполагат в поземлени имоти за времето на провеждане на обществени мероприятия – културни фестивали, спортни и атракционни прояви, благотворителни и рекламни кампании и други, също се определят с наредба.  \r\nДепутатите дадоха срок от една година на собствениците на преместваеми обекти да ги приведат в съответствие с новите изисквания на Закона за устройство на територията. Съгласно текстовете преместваемите обекти по Закона за устройство на Черноморското крайбрежие трябва да се приведат с изискванията в тригодишен срок от влизането в сила на закона. Народните представители дадоха правомощия на ДНСК да разпорежда премахване на преместваеми обекти.  \r\nДепутатите допуснаха без разрешение за строеж да може да се изграждат сградни водопроводни и канализационни мрежи, електрически уредби за ниско напрежение и физическа инфраструктура. В досега действащите текстове на Закона за устройство на територията разрешение за строеж не се изискваше за редица случаи, сред които ремонт на сгради, постройки, съоръжения и инсталации. Към момента разрешение за строеж не е необходимо за оранжерии с площ до 200 кв. м, за подпорни стени с височина до 1,2 м, за надгробни паметници, плочи и кръстове с височина до 3 м, както и консервация и реставрация на фасади и на художествени елементи и стенописи в интериор на архитектурно-строителни и художествени културни ценности и консервация на археологически недвижими културни ценности.  \r\nС промените в Закона за устройство на територията се направиха и промени в други закони в преходни и заключителни разпоредби. Законодателят реши да измени Закона за камарата на строителите и с новите текстове строители извън Централния професионален регистър на строителя ще могат да изпълняват строежи на жилищни и вилни сгради с ниско застрояване и с разгъната застроена площ до 100 кв. м. Първоначалните предложения за промени в Закона за устройство на територията бяха строителите извън регистъра да могат да изпълняват строежи с ниско застрояване в разгъната застроена площ до 300 кв. м., но между двете четения текстът претърпя промени. Съгласно промените, правомощията и задълженията на техническите ръководители остават за жилищни и вилни сгради с площ до 100 кв. м, а за всички останали случаи, задълженията ще се изпълняват от строителен надзор. Депутатите отхвърлиха предложенията в преходни и заключителни разпоредби, с които се предлагаше изменение на Закона за водите. Промените бяха свързани със сервитутите за обществена полза на водоснабдителните и канализационни системи, публична собственост, извън границите на населените места.  \r\nДеница КИТАНОВА", "date": "2019.03.14", "title": "Парламентът прие окончателни промени в Закона за устройство на територията (ОБЗОР)"}
{"url": "http://www.focus-news.net/news/2019/03/14/2634224/the-daily-telegraph-britanskoto-pravitelstvo-obmislya-otlaganeto-na-brekzit-s-dve-godini.html", "text": "Членовете на британското правителство са обсъдили възможността да се отложи датата на оттегляне на Великобритания от Европейския съюз за срок до две години, пише  The Daily Telegraph \r\nСпоред изданието Брекзит ще бъде отложен поне до 30 юни, ако премиерът Тереза Мей все пак успее да убеди депутатите от Камарата на общините да подкрепят споразумението, постигнато с Брюксел, следващата седмица. Ако договорът за Брекзит бъде отхвърлен за трети път, тогава оттеглянето от ЕС ще бъде отложено за \"по-дълъг\" период, предупреди британският премиер. \r\nВестникът отбелязва, че Мей е загубила контрол над ситуацията и над Консервативната партия, на която тя е лидер. Факт е, че веднага 18 членове на правителството нарушиха партийната дисциплина, като отказаха да гласуват против предложението веднъж и завинаги да блокират възможността за реализиране на сценария за напускане на ЕС без сделка. \r\nМей в сряда предложи парламентът да проведе ново гласуване по проекта за споразумение с Брюксел за условията на Брекзит до 20 март. Британските законодатели преди това два пъти са отхвърляли проекта за споразумение с ЕС - през януари тази година и по време на гласуването във вторник, и двата пъти с голяма разлика - съответно 230 и 149 гласа. Въпреки това, Мей призова Парламента отново да разгледа споразумението и да го приеме, заявявайки, че само в този случай датата на излизане от ЕС, която сега е определена за 29 март, може да бъде отложена за кратко. \r\nПо-рано пред Камарата на общините Мей предупреди, че ако депутатите отново откажат да дадат зелена светлина на проекта за споразумение с ЕС, Обединеното кралство ще трябва да вземе участие в изборите за Европейския парламент, насрочени за 23-26 май, а оттеглянето на страната от ЕС ще бъде отложено за неопределено време.  Юлиян Марков", "date": "2019.03.14", "title": "The Daily Telegraph: Британското правителство обмисля отлагането на Брекзит с две години"}
{"url": "http://www.focus-news.net/news/2019/03/14/2634226/the-times-sporazumenieto-na-tereza-mey-vazkrasva-za-novo-glasuvane.html", "text": "Споразумението на Тереза Мей възкръсва за ново гласуване, пише авторитетният английски ежедневник  The Times .  \r\nМинистър-председателят е изправен пред нови предизвикателства днес от депутатите, решени да смекчат или отменят изцяло Брекзит. Депутатите ще трябва да гласуват дали да поискат от Брюксел да удължи процеса по член 50 - необходима стъпка, за да се избегне напускането на ЕС без споразумение след 15 дни. \r\nТереза Мей се опита да стесни опциите си снощи. Тя внесе предложение, в което се твърди, че Великобритания ще бъде принудена да отложи Брекзит до 30 юни и да вземе участие в европейските избори, които ще се проведат на 22 май, освен ако не бъде сключена сделка до следващата сряда. Предложението й обаче може да бъде изменено от депутатите. \r\nЧленовете на Европейската изследователска група на Джейкъб Рийс-Мог проведоха разговори с министъра за Брекзит и главния прокурор относно промените в правните му становища, които биха им позволили да подкрепят споразумението на премиера. Източниците от двете страни потвърдиха преговорите, като един от тях каза, че те са предложили „възможен път“ към подкрепа на предложението на премиера. \r\nПравителствен източник заяви, че \"каналите за комуникация са отворени\". При потенциална сделка правителството ще приеме законодателство, за да даде на парламента правомощието да се оттегли едностранно от ирландския предпазен механизъм, ако депутатите определят, че тя е станала постоянна. \r\nГлавният прокурор Джефри Кокс ще издаде и допълнителни правни съвети, като изясни, че ако предпазният механизъм стане постоянен, това би представлявало „фундаментална промяна на обстоятелствата“ съгласно Виенската конвенция. \r\nВисокопоставен \"брекзитър“ каза, че Демократичната юнионистка партия и много от евроскептиците биха могли да подкрепят правителството във вторник, ако Кокс се позовава на член 62 от конвенцията в официалния си съвет.  \r\nМинистър-председателят продължава да се съпротивлява на натиска да се проучи дали има мнозинство за алтернатива на нейната сделка, включително така наречената опция „Норвегия+“ \r\nЕдин от нейните водещи защитници, Ивет Купър, предупреди министър-председателя да очаква нов опит от страна на депутатите да се възползват от правомощията си, ако не улесни гласуването за „други възможности за Брекзит“.  \r\nДжереми Корбин каза пред депутатите, че премиерът многократно е предлагала избор между предложеното от нея споразумение и Брекзит без споразумение, като казва: \"През последните 24 часа парламентът решително отхвърли и двете.\" \r\nТой добави: \"Парламентът сега трябва да поеме контрола над ситуацията.\" \r\nНякои „брекзитъри“ заявиха, че ще бъдат принудени да гласуват за сделката третия път. Един от тях, Саймън Кларк, каза: „На този етап имам пистолет опрян в главата ми и аз мисля, че избирателите ще оценят, че все  ни остават много, много ограничени възможности, ако искаме да уважим ангажимента да напуснем. Така че сега това е лошо споразумение или въобще да няма Брекзит. Това е абсолютно ужасно. Парламентът тази вечер направи колосална грешка. \"  Юлиян Марков", "date": "2019.03.14", "title": "The Times: Споразумението на Тереза Мей възкръсва за ново гласуване"}
{"url": "http://www.focus-news.net/news/2019/03/14/2634229/the-guardian-otmyanata-na-protsedurata-po-chlen-50-e-edinstveniya-nachin-da-se-izklyuchi-brekzit-bez-sporazumenie.html", "text": "Отмяната на процедурата по член 50 е единствения начин да се изключи Брекзит без споразумение, пише Джолион Моъм, адвокат в авторска статия в левия вестник  The Guardian . \r\nДепутатите току-що гласуваха срещу Брекзит без споразумение. Но това гласуване само по себе си не постига много, защото това е само индикативен вот. Вариантът „Брекзит без споразумение“ остава на масата. \r\nКогато говорим за Брекзит без споразумение, това е настоящата позиция по подразбиране. Абсолютно вярно е, че ако не се постигне споразумение, Великобритания ще напусне ЕС, без да има такова - на 29-ти този месец, ако не бъде предоставено удължаване; или, ако бъде предоставено удължаване, когато това удължаване изтече. Брекзит без споразумение е крайния вариант по подразбиране.  \r\nНо това, което не е вярно, е твърдението, варианта „Брекзит без споразумение“ не може да се изключи.. Има алтернативен окончателен вариант: оставане в ЕС. И депутатите можеха да го приемат. \r\nРешението на Европейския съд по делото Уайтман дава на Обединеното кралство абсолютно право да отмени известието по член 50 и да остане в Европейския съюз. Депутатите могат да приемат законодателство, което води до следствие, че ако не могат да се споразумеят за сделката до деня на излизане (независимо дали това е на 29 март или при изтичане на удължаване), автоматично ще анулира процедурата  по член 50. \r\nОт правна гледна точка няма място за съмнение. Но истинският въпрос е дали той има политически смисъл. И тук аргументите, защо го правят, са лошо разбрани - но много мощни. \r\nТази вечер депутатите току-що посочиха в незадължително гласуване, че парламентът не дава съгласието си за напускане без споразумение. Така че крайната цел на законопроекта, който е изготвил авторът е напълно съвместим с намеренията на депутатите. То ще има ясен демократичен мандат от парламента. Депутатите отдавна можеха да вземат мерки, а не да чакат две седмици преди 29 март.. \r\nИзключването на „Брекзит без споразумение“ също е напълно съвместимо с политиката на лейбъристите. Манифестът на лейбъристите за 2017 г. каза, че „напускането на ЕС с„ без споразумение ”е най-лошият възможен сценарий за Великобритания“; и \"Ние ще отхвърлим\" варианта „без споразумение \"като жизнеспособна опция.” Освен ако лейбъристите  не подкрепят законодателството, за да изключат варианта „напускане без споразумение“ , те ще се откажат от тези обещания. \r\nНе можем разумно да пренебрегваме факта, че депутатите два пъти отхвърлиха формата на Брекзит, договорена от премиера: те също отхвърлиха предложения от лейбъристите „по-мек“ Брекзит, а тази вечер отхвърлиха третата форма на Брекзит- без споразумение. \r\nОттеглянето на член 50 също не изключва по-късно повторно стартиране на процедурата. \r\nЕдна от причините да се озове Великобритания  в бедствената позиция - 33 месеца след референдума - да не знае обществото  колективно какво иска, че все още има национален дебат по въпроса. Хората трябва да бъдат попитани дали искат различен модел от европейския социален модел, който досега е следван. Аргументът между този модел и  дерегулираният американски модел - е истинският дебат, който се води, когато се говори за Брекзит. \r\nЕвропейското право не е идеално, но то разрешава да се стартира отново процедурата по член 50, когато обществото е готово да отговори на въпроса кой модел иска да следва. Правителството трябва да приеме законодателство, което да изключва напускане без споразумение.  Юлиян Марков", "date": "2019.03.14", "title": "The Guardian: Отмяната на процедурата по член 50 е единствения начин да се изключи Брекзит без споразумение"}
{"url": "http://www.focus-news.net/news/2019/03/14/2634242/pregled-na-mezhdunarodnite-novini-do-6-chasa-agentsiya-fokus.html", "text": "Американският президент Доналд Тръмп в сряда обяви незабавното заземяване на всички „Боинг“ 737 MAX  след втората смъртоносна катастрофа на самолета за по-малко от пет месеца, предава  AFP . \r\n\"Самолетите са ефективно заземени веднага\", каза Тръмп пред репортери в Белия дом, на фона на нарастващия международен и политически натиск върху Съединените щати да последват примера на много други страни да прекратят полетите на най-продаваните самолети от въздуха. \r\nСкоро след това Федералният авиационен орган (FAA) издаде спешна заповед. \r\n„Тези, които в момента са в полет, ще останат на земята веднага щом се приземят, каза Тръмп. \r\n„Боинг“ е подложен на сериозен натиск след катастрофата на „Етиопски авиолинии“ \"Боинг\" 737 МАКС 8, при която загинаха всиките 157 души на борда. Същият тип самолет, принадлежащ на индонезийската авиокомпания „Лайън Еър“, се разби през октомври, и отне живота на  189 души. \r\n\"Надяваме се, че ще излязат с отговор, но докато поправят самолетите, те ще бъдат заземени\", каза Тръмп за „Боинг“. \r\nТова прави Съединените щати последната голяма държава, която спира полетите на злополучния модел след катастрофата в неделя в Етиопия. \r\n*** Депутатите гласуваха категорично, отхвърляйки възможността за напускане на ЕС без споразумение , като проправят пътя за гласуване дали премиерът да поиска от ЕС удължаването на член 50, пише европейската редакция на авторитетното издание  Politico .  \r\nРешението, прието с 312 срещу 308 гласа,  не е задължително  за правителството. То дойде под формата на изменение на предложението на правителството, което, макар и да отхвърляше излизането без сделка на 29 март, сегашната законова дата на напускане, все пак отбелязаше, че напускането без сделка остава законова възможност. \r\nПоправката, внесена от консервативния депутат Каролин Спелман, премахна тази възможност, в явно желание да се премахне всяка неяснота относно намеренията на правителството. \r\nПреди гласуването Мей бе обещала , че ако предложението на правителството бъде прието, тя ще внесе допълнително предложение за удължаване на срока за преговори по член 50, който ще бъде гласуван в четвъртък. \r\nВсе още не е ясно дали обещанието продължава да се прилага сега, след като изменението, а не правителственото предложение, е прието, но Мей ще се изправи пред сериозна политическа реакция от страна на много консерватори в правителството, които искат удължаване на срока по член 50. \r\nЗа да стане това Тереза Мей трябва официално да поиска удължаване от ЕС-27, които трябва да вземат единодушно решение за такова удължаване. \r\n*** Правителството на британския премиер Тереза Мей изложи планове за трети парламентарен вот за проектоспоразумението за Брекзит с ЕС, която ще се проведе до 20 март, предава  AFP . \r\nВ предложение, което ще бъде гласувано от депутатите в четвъртък, правителството заявява, че ако парламентът не е одобрил сделката до тази дата, ще бъде поискано удължаване на срока на действие на член 50. \r\nВ предложението се казва, че правителството ще търси \"еднократно удължаване\" на Брекзит за период до30 юни 2019 г.\", ако парламентът одобри сделката. \r\nАко споразумението не бъде прието, това ще означава, че Великобритания ще трябва да поиска по-продължително забавяне, което означава, че Великобритания  трябва  да проведе избори за Европейски парламент през май 2019 г.\". \r\n*** Черните кутии на катастрофиралия самолет, който се разби само няколко минути след излитането, причинявайки смъртта на 157 души, ще бъдат изпратени във Франция за анализ, съобщи агенцията за разследване на въздушни инциденти в страната (БЕА), цитирана от  AFP . \r\nПо-рано в сряда Етиопия заяви, че ще изпрати черните кутии за изследване в Европа след катастрофата на самолета, който беше на по-малко от четири месеца към момента на инцидента \r\nКатастрофата накара правителствата по света, включително САЩ, да забранят полетите на най-продаваните самолети. \r\n*** Шведското външно министерство призова руския посланик Виктор Татаринцев и поиска един служител от персонала на руската дипломатическа мисия да напусне страната, предава  TACC , като цитира шведския вестник Dagens Nyheter. \r\n\"Мога да потвърдя, че извикахме посланика във връзка с дейността на един дипломат\", заяви представителят на шведското външно министерство Патрик Нилсон. \r\nКакто пише вестникът, става дума за служител на руското посолство, който се е срещнал с 45-годишен швед в ресторант в Стокхолм. Последният бе задържан на тази среща от служители на шведската служба за сигурност по подозрение в шпионска дейност в полза на Русия. \r\nСлед инцидента се появи информация, че дипломатът е напуснал Швеция, но, както се оказа, това не се е случило. Във връзка с това шведското външно министерство поиска от посолството въпросния служител  доброволно да напусне страната. \r\n45-годишният швед е заподозрян в \"незаконни разузнавателни дейности срещу Швеция\". Според шведската полиция за сигурност СЕПО \"той е бил нает от руски разузнавателен агент, който работи под дипломатическо покритие\". Ако вината му бъде доказана, той е изправен пред шест месеца до четири години затвор. \r\nМъжът отрича своята вина. Той работи в Швеция в областта на високите технологии с информация, която според СЕПО е от интерес за чуждестранното разузнаване. Според местните медии заподозреният е роден в кралството и е шведски поданик. Арестуваният има собствена компания и се занимава  с наука. \r\n*** Двама бивши ученици застреляха осем души, повечето от които ученици и служители, в гимназия близо до Сао Пауло, преди да се самоубият,предава  AFP . \r\nВоенен полицай заяви, че двамата нападатели са нахлули на училищната площадка въоръжени с пистолет и лък и стрели. След като са стреляли по учениците в двора, нападателите са се отправили към езиковия център, където са се укривали няколко ученика и са се самоубили в коридора \r\n\"Осем души загинаха на място, включително и двамата нападатели\", каза говорител на държавна военна полиция. \"Двама ранени са починали след като са били отведени в болницата.\" \r\nСред жертвите са двама училищни служители - съветник и охранител  и собственик на близката автомивка, който е била застрелян от нападателите преди да нахлуят в училището, каза секретарят по обществената сигурност на Сао Пауло Жоао Пирес де Кампос. \r\n\"Всички жертви са починали от огнестрелни рани\", каза говорителят на държавната военна полиция. \r\n*** Служителите в публичния сектор на Венецуела ще се върнат на работа в четвъртък след почти седмична пауза, причинена от най-продължителното спиране на тока, каза министърът на комуникациите Хорхе Родригес, цитиран от  AFP \r\nПрекъсването на електрозахранването прекъсна осветлението, транспорта и доведе до затварянето на институциите и училищата. Електроснабдяването беше възстановено в Каракас и други региони от вторник, въпреки че западните щати останаха без електричество и в сряда.  \r\n\"Президентът Николас Мадуро реши, че дейността на институциите ще бъде възобновена от утре, четвъртък\", каза Родригес в реч по държавната телевизия късно в сряда, добавяйки, че училищата ще останат затворени още един ден. \r\n*** Сенатът на САЩ в сряда отправи предизвикателство към външната политика на Доналд Тръмп и неговия съюз с Рияд, като гласува за прекратяване на подкрепата за  военните  действия на Саудитска Арабия в Йемен, предава  AFP . \r\nЗаконодателите в контролирания от републиканците Сенат одобриха историческо ограничаване на президентските военни правомощия, които задължават Тръмп \"да изтегли въоръжените сили на САЩ от враждебни действия по отношения на Република Йемен\" в рамките на 30 дни. \r\nГласуването в Сената беше подкрепено от 54 сенатори, против гласуваха 46, като седем републиканци се противопоставиха на президента и се присъединиха към демократите. \r\nТекстът сега се отправя към Камарата на представителите, ръководена от демократите, която вече одобри подобна мярка и която беше спряна по-рано тази година, но която вероятно ще мине сега. \r\nБелият дом е заплашил с вето, обявявайки мярката за \"погрешна\" и казвайки, че това ще навреди на двустранните отношения в региона и ще навреди на способността на Вашингтон да се бори с екстремизма. \r\nНо пълното приемане ще постави исторически маркер. Това ще бъде първата мярка, приета от Конгреса, за да се позове на Резолюцията за военните правомощия от 1973 г., за да ограничи прякото използване на военните сили от страна на президента. \r\n***  Американските прокурори започнаха криминално разследване на практиката на „Фейсбук“ за споделяне на данните на потребителите с компании, без съгласието на абонатите на социалната мрежа, пише   The New York Times , цитиран от  AFP . \r\nГолямо жури в Ню Йорк съобщи информация от поне двама големи производители на смартфони за подобни споразумения с „Фейсбук“ според вестника. \r\nРегулаторите, следователите и длъжностни лица от цял свят разследват практиките за споделяне на данни във „Фейсбук“, където има повече от два милиарда потребители. \r\nОбработката на потребителски данни от социалната мрежа е обект на противоречия, след  като миналата година социалната мрежа призна, че политическата консултантска фирма Кеймбридж Аналитик използва приложение, което може да е откраднало личните данни на 87 милиона потребители. \r\n\"Вече беше съобщено, че се провеждат федерални разследвания, включително от Министерството на правосъдието\", заяви говорител на „Фейсбук“ в отговор на разследването пред агенцията. \r\n*** Служители на Държавната агенция за защита и разследване на Босна и Херцеговина в сряда откриха крупен подземен склад с боеприпаси. Това се съобщава на интернет страницата на правоохранителната агенция, цитирана от  ТАСС . \r\nВ района на Модрица бяха открити 216 снаряда с калибър от 120, 82 и 60 мм, 110 детонатори за този вид боеприпаси, както и барут за мини. Снарядите и свързаните с тях предмети ще бъдат депозирани в една от частите на въоръжените сили на страната. \r\nКакто съобщава Xinhua, складът е от времето на босненската война от 1992-1995 година. Според Международното движение за забрана на противопехотните мини и Организацията за мониторинг на противопехотните мини и касетъчните боеприпаси, към ноември 2018 г. Босна и Херцеговина запази статута на държава с висока степен на минна опасност заедно с Ангола, Афганистан, Ирак, Йемен, Камбоджа, Тайланд, Турция, Хърватия, Чад и Азербайджан.", "date": "2019.03.14", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/03/14/2634240/pp-abv-zapochva-da-sabira-podpisi-za-referendum-za-mir-obzor.html", "text": "ПП АБВ започва подготовка за организация на подписка за свикване на общонационален референдум за мир. Това обяви председателят на ПП АБВ Румен Петков по време на пресконференция. Румен Петков подчерта, че целта е да бъдат ясно зададени на българите въпросите: \"Искат ли България да бъде територия, на която да бъде разположено ядрено оръжие?\", \"Искат ли България да бъде територия, на която да се изграждат допълнителни военни съоръжения с атакуващ характер?\", \"Искат ли България да бъде част от насаждането на напрежението в Черноморския басейн и на Балканите?\". \r\nПредседателят на ПП АБВ посочи, че партията се е обръщала с писма до президента, до председателя на НС, до министър-председателя, до министъра на отбраната и до министъра на външните работи, с молба българските институции много ясно да декларират, че на територията на България няма да бъдат разполагани ядрени оръжия, че няма да бъдат разполагани допълнителни военни контингенти и че базите, които страната ни има за подготовка, няма да бъдат преформатирани в атакуващи военни подразделения. Петков обясни, че нито една от тези институции не е реагирала и именно затова ПП АБВ са предприели обсъждане с представители на интелектуалните среди на академичната общност, какъв изход да намери българското общество, от нежеланието на българските институции да вземат ясна позиция по въпроса.  \r\nРумен Петков отбеляза, че темата е особено актуална и тревожна след декларацията от страна на САЩ за излизане от Договора за унищожение на ракетите с малък и среден обсег и последвалите от това огледални мерки на Руската федерация, както и след факта на засилващото се напрежение в световен мащаб и неадекватните действия на институциите, призвани да гарантират диалога и гражданския мир. \r\nПредседателят на ПП АБВ припомни, че е известно, че ООН, ЕС, и НАТО ясно са посочили, че Косово не може да изгражда своя армия, но въпреки това страната е обявила, че започват изграждането на такава. По думите му на другия ден нашият стратегически партньор в НАТО - САЩ е започнал да въоръжава тази армия.  \r\nТой посочи, че е факт погазването на законите, на международното право и на международната нормативна уредба и за това ПП АБВ счита, че най-национално отговорното решение е да започнат действия по структуриране на инициативен комитет. Той ще бъде представен по силата на нормативната уредба пред председателя на Народното събрание. \r\nПетков подчерта, че в тримесечния срок от време, АБВ е с амбицията да събере достатъчно подписи, които да представи в Народното събрание, за да може българското общество да има възможността и отговорността да направи своя избор. ПП АБВ обяви, че започва действия по изграждането на 15-членен Инициативен комитет за набиране на подписка за свикване на референдум. \r\nПред медиите подкрепата си за свикване на общонационален референдум за мир заявиха Спас Панчев – председател на Земеделски съюз „Александър Стамболийски“, Александър Паунов - първи секретар на Комунистическата партия на България, Михаил Шишков – председател на Българска партия Либерали, Екатерина Атанасова – председател на „Обединен блок на труда“, Александър Радославов – председател на „Движение за социален хуманизъм“, Елена Нонева – председател на Политическо движение Социалдемократи, Проф. Боян Киров – председател на „Българската левица“.", "date": "2019.03.14", "title": "ПП АБВ започва да събира подписи за референдум за мир (ОБЗОР)"}
{"url": "http://www.focus-news.net/news/2019/03/14/2634239/tass-izgradeni-sa-34-protsenta-ot-severen-potok-2.html", "text": "Изградени са 34 процента от „Северен поток - 2“към днешна дата  или около 830 км тръбопроводи са изградени под Балтийско море, се казва в изявление на \"Газпром\", цитирано от  ТACC . \r\nТези данни бяха представени по време на работна среща между изпълнителния директор на \"Газпром\" Алексей Милър и председател на Надзорния съвет на \"Унипер\" (един от партньорите на \"Газпром\" в \"Северен поток - 2\") Бернхард Ройтерсберг, на която страните са обсъдили актуалните въпроси на сътрудничеството и доставките на руски газ \"Северен поток - 2\". \r\nНа 12 март Европейският парламент одобри резолюция относно политическите отношения между ЕС и Руската федерация, която съдържа предложения за спиране на проекта „Северен поток 2“, а Русия вече не е призната за стратегически партньор на Европейския съюз. \r\n„Унипер“ не коментира доклада, но изрази увереност, че „Северен поток - 2“ ще бъде завършен.  Юлиян Марков", "date": "2019.03.14", "title": "ТАСС: Изградени са 34 процента от „Северен поток - 2“"}
{"url": "http://www.focus-news.net/news/2019/03/14/2634236/tass-okolo-40-hilyadi-boytsi-ot-razlichni-nezakonni-formirovaniya-v-siriya-sa-amnistirani.html", "text": "Около 40 хиляди граждани на Сирия, които са били в  нелегални въоръжени групировки, са получили амнистия от правителството,заяви директорът на Организацията за национално помирение Яна Хаддур, цитирана от  TACC .  \r\n„Благодарение на взаимодействието на организацията с компетентните органи, около 40 000 души, участвали във въоръжени формирования  срещу сирийската държава, са уредили статута си и обещали да не се връщат към участие в незаконни въоръжени групи”, каза Хаддур. \r\nСпоред нея, 6 хиляди жени, които са били в зоните под контрола на терористични групи, \"уреждат статута си със сирийското правителство и получават право на безопасен и достоен живот\". \r\nОрганизацията за националното помирение в Сирия, която е пряко подчинена на министър-председателя на страната, е създадена в края на миналата година на базата на бившето Министерство на националното помирение. Тази нова структура помага на хората да открият загубени по време на войната роднини, изяснява списъците на загиналите и помага на бежанците да получат легитимни документи. \r\nОбобщавайки първите резултати от работата си, Хаддур потвърди данните за 16 хиляди души, които изчезнаха по време на военните действия. Тази информация, каза тя, е предадена на провинциалните ръководства. Освен това, „са получени  237 потвърждения за възможността за обмен на отвлечени от терористични групи лица за лица, задържани от държавните органи”, каза директорът на организацията. \r\nТя посочи също, че 600 искания на сирийски граждани в чужбина за връщане в родината са получили 600 положителни отговора. Хаддур отбеляза, че нейното ведомство е готово да работи за уреждане на статута на всички временно разселени лица, за да се гарантира по-нататъшният им достоен живот в родните им места.  Юлиян Марков", "date": "2019.03.14", "title": "ТАСС: Около 40 хиляди бойци от различни незаконни формирования в Сирия са амнистирани"}
{"url": "http://www.focus-news.net/news/2019/03/14/2634241/anadolu-agency-turtsiya-opredeli-reshenieto-na-ep-za-prekratyavane-na-pregovorite-s-neya-za-chlenstvo-v-es-kato-bez-znachenie.html", "text": "Гласуването на Европейския парламент за спиране на процеса на присъединяване на Турция към ЕС е \"без значение за нас\", заяви в сряда говорителят на управляващата Турция Партия на справедливостта и развитието (ПСР) Юмер Челик, цитиран от  Anadolu Agency . \r\nВ сряда Европейският парламент одобри доклад, в който се препоръчва спиране на процеса на присъединяване на Турция към Европейския съюз. \r\n\"Това неуважително решение показва крайно дясната идеологическа тенденция на Европейския парламент\", пише Юмер Челик в социалната мрежа „Туитър“ . \r\nЧелик каза, че ЕП е далеч от вземането на подкрепящи решения за демократичното развитие и го обвини, че гледа през  \"тесния  прозорец на крайно дясното\". \r\nПрипомняйки, че Европейският парламент не успя да покаже солидарност с Турция, когато турският парламент е бил бомбардиран по време на опита за преврат на 15 юли 2016 г., Челик каза, че президентът на ЕП посети Турция няколко месеца след победения преврат. \r\n\"Въпреки това, те не виждат нищо лошо в работата с лидери на преврата. Всеки знае расистката [тенденция] на комисаря по разширяването и европейската политика за съседство и че докладчикът, който подготви този доклад, е по-близо до поддръжниците на терора, отколкото до демокрацията\", каза Челик. \r\nМеждувременно турското външно министерство също заяви в изявление, че гласуването на ЕП е \"безсмислено\" и го описва като \"далеч от обективността\". \r\n\"Позицията на Европейския парламент спрямо Турция трябва да бъде за насърчаване на връзките, взаимодействието и диалога между Турция и ЕС\", каза министерството. \r\n\"Турция очаква, че новият парламент на ЕС, който ще бъде сформиран след майските избори, ще приеме конструктивен подход към отношенията между Турция и ЕС в предстоящия период, ще вземе квалифицирани и обективни решения и ще засили процеса на интеграция на Турция в ЕС\", добави министерството. \r\nРъководителят на комисията по външни работи на турския парламент Волкан Бозкир също осъди решението на ЕП, като го определи като \"неоснователно\" и заяви, че ЕП е показал своята \"пристрастност и предразсъдъци\" срещу Турция. \r\n\"ЕП отново доказа с това решение, че те са далеч от конструктивния път. Преговорите с Турция и процесът на присъединяване са от полза както за Турция, така и за ЕС. \r\n\"Дълбоко вкоренените и многоизмерни отношения на Турция с ЕС допринесоха и все още допринасят за ЕС в много аспекти\", каза Бозкир. \r\nБозкир заяви още, че гласуването на ЕП срещу процеса на присъединяване на Турция към ЕС, което идва в момент, когато усилията на Турция да нормализира и съживи тези връзки, е на най-високо ниво, е \"двоен стандарт\" и \"непоследователност\". \r\nГоворителят на турския президент Ибрахим Калън също отхвърли гласуването на ЕП като \"нищожно\" за Турция. \r\n\"Решението, гласувано от Европейския парламент, което е необвързващо, едностранно и далеч от обективността, за нас е невалидно\", каза той в изявление. \r\n\"Съдържанието на доклада на Европейския парламент от 2018 г. за Турция е опит да прекрати процесът на засилени съвместни усилия за получаване на нов импулс в отношенията между Турция и ЕС\", каза Калън. \r\nТой каза също, че крайнодесните политически движения в Европа разкриват предразсъдъците към Турция с доклад, който съдържа \"неоснователни претенции\", които не отразяват реалността.  Юлиян Марков", "date": "2019.03.14", "title": "Anadolu Agency: Турция определи решението на ЕП за прекратяване на преговорите с нея за членство в ЕС като „без значение"}
{"url": "http://www.focus-news.net/news/2019/03/14/2634244/donald-tramp-sasht-obmislyat-da-priznayat-meksikanskite-narkokarteli-za-teroristichni-organizatsii.html", "text": "Американската администрация обмисля признаването на мексиканските наркокартели за терористични организации. Това заяви американският президент Доналд Тръмп в интервю за интернет портал  Breitbart . \r\nАмериканският президент отговори положително на въпрос на журналист дали Вашингтон обмисля възможността да предприеме такава мярка по отношение на който и да е от картелите или техните отделни престъпни групировки. \"Ние много сериозно мислим как да направим това. Всъщност ние мислим за това от много дълго време\", каза той. \r\n\"Това е психологически момент, но също и икономически\", добави американският лидер. Той подчерта, че счита мексиканските наркокартели за \"терористични организации\". \r\n\"Мексико, за съжаление, е загубило контрол над картелите\", добавя Тръмп. Според него в Мексико миналата година са убити 42 хиляди души. \"Тази страна се счита за една от най-опасните в света\", заяви американският лидер.  Юлиян Марков", "date": "2019.03.14", "title": "Доналд Тръмп: САЩ обмислят да признаят мексиканските наркокартели за терористични организации"}
{"url": "http://www.focus-news.net/news/2019/03/14/2634248/komentari-za-balgariya-v-svetovnite-medii-agentsiya-fokus.html", "text": "От 2020 г. България вече няма да бъде транзитна страна за руски газ, доставян за Турция по Трансбалканския коридор. Това предадоха медиите, цитирайки българския енергиен министър Теменужка Петкова, която на свой ред се позовава на съобщение от руската страна. В София те вече се опитват да оценят загубите, които ще станат наистина болезнени, ако втората нишка на „Турски поток“, по някаква причина, заобиколи България. В случай на негативно развитие на събитията, българските власти не изключват дори повторение на украинския сценарий и прибягване до арбитраж за събиране на транзитни плащания от Руската федерация, отбелязват в редакцията на вестник  „Независимая газета“ . \r\nВ рамките на среща с президента на Рисия Владимир Путин председателят на „Газпром\" Алексей Милер потвърди, че тази година „Турски поток“ ще бъде пуснат в екплоатация. \r\nВярно е, че съдбата на втората нишка на газопровода все още не изглежда напълно ясна. Например преди седмица министър-председателят на Русия Дмитрий Медведев заяви пред българската преса, че „сега се разработва възможността за разширяване на втория клон на „Турски поток“ към България, Сърбия и Унгария. Но окончателното решение зависи не само от нас. Изборът между различните варианти за продължаване на „Турски поток“ до голяма степен ще се определя от готовността на газотранспортната инфраструктура. Това, от своя страна, зависи от интереса и конкретните действия на правителствата на съответните страни”, обясни Медведев. \r\nБългария, изглежда, проявява интерес към проекта. Това потвърди Медведев: „Неотдавна „Булгартрансгаз ”успешно завърши т.нар. Процедура за отворен сезон - събирането на задължителни искания за резервиране на бъдещи газопреносни мощности. Също така „Булгартрансгаз\" взе окончателно инвестиционно решение за изпълнението на проект за развитие и разширяване на газопреносната система\". \r\n„Но ние се нуждаем от допълнителни гаранции“, настоява руският премиер. „Новият клон не трябва да повтаря тъжната съдба на „Южен поток\".Така че решението за продължаване на „Турски поток“ през българската територия зависи от това дали София може да получи твърди гаранции, че Европейският съюз няма да възпрепятства плановете за доставка на газ през новия газопровод“, поясни Медведев.  \r\n„Надявам се, че можем да говорим за по-нататъшни конкретни стъпки след даването на съответните гаранции - не от българското правителство, а когато Европейската комисия предоставя надеждни гаранции, че този проект няма да се срине в бъдеще и няма да бъде възпрепятстван. Надявам се, че нашите български приятели също разбират това и вършат съответната работа”, потвърди Медведев позицията на 4 март след преговорите с българския премиер Бойко Борисов в София. \r\nСега тази история има нов обрат. Информационните агенции разпространиха по телевизията изявлението на българския министър на енергетиката Теменужка Петкова, че България е получила известие от „Газпром експорт” за планираното прекратяване на транзита на газ от Украйна до Турция през България по Трансбалканския коридор, планирано за януари 2020 година. \r\nСпоред Петкова за страната това ще означава загуба от 110 милиона долара годишно. България иска да запази „ключовата си позиция на газовата карта на Европа\". Ако през България минава втората нишка на „Турски поток“, тогава очевидно София ще бъде удовлетворена. \r\nВ противен случай може да възникнат проблеми. По-специално, София си запазва правото да обжалва пред арбитраж с цел събиране на транзитни плащания от „Газпром\", които страната трябва да получи по договора до 2030 г. Но, както е посочено, това ще се случи само ако втората нишка на „Турски поток“  по някаква причина заобиколи България. \r\nСъдейки по изялвнението на Петкова, България все още не е получила специално одобрение от Европейската комисия за разклонението на „Турски поток“, но, както разясни министърът, се спазват всички законодателни норми и не трябва да има причини за отказ от изграждане. \r\nАнна Кокорева, заместник-директор на центъра „Алпари“, подчерта пред изданието, че ситуацията е предсказуема и не бива да е изненадваща за България и другите страни, през чиято територия преминава Трансбалканският коридор. \r\n„Руският проект включваше развитието на инфраструктурата в България и други участници в Трансбалканския коридор за свързване с „Турски поток“. Всъщност, ако подготовката на тази инфраструктура започне и завърши навреме, тогава за България и други страни процесът на промяна на коридора за доставки ще се случи без сериозни последици и без загуби”, смята Кокорева. Въпреки че всичко ще зависи от поведението на Европейския съюз, признава експертът.  \r\nСъщевременно, както отбелязва Тамара Сафонова, доцент в Президентската академия (РАНХиГС), „за България осигуряването на транзита на руски газ е един от ключовите икономически проекти, които могат да повлияят на европейския енергиен пазар и да осигурят висока доходност от експлоатацията на основните газопроводи. Страните, през чиято територия се пренася руски газ, сега са принудени да изострят проблематиката, за да не загубят възможността в бъдеще да генерират тарифни приходи от транзита на руски енергийни ресурси\", отбелязва експертът. \r\n„Доколкото е известно в момента, въпросът за решението на Европейската комисия остава отворен, но като гаранция България взима инвестиционно решение за изграждане на инфраструктура за транспортиране на газ от Турция до Сърбия. В този случай инвестиционните решения тук няма да бъдат достатъчни, защото това не е конкретна строителна работа. В този случай можем да кажем, че българската страна, заявявайки намеренията си да кандидатства за арбитраж, се опитва да си осигури гаранции, че нейната територия ще бъде разглеждана от „Газпром“ като приоритетна”, коментира директорът на Фонда за развитие на правото и медиацията в областта на енергийния комплекс Александър Пахомов.  \r\nСпоред него, ако в споразумението за транзит няма клаузи, че доставчикът на газ има право да променя собствената си политика, „тогава България има всички шансове не само да се обърне към европейския арбитраж, но и да спечели този спор\". Въпреки това, според експерта, всички тези процеси може да се забавят за неопределено време. \r\n***  Европейките раждат първото си дете на възраст 29 години, показват данни на Европейската статистическа служба (Евростат), цирирани от македонската електронна медия   „Плюс Инфо“ .  \r\nРаждаемостта в Европейския съюз отбеляза лек спад през 2017 г. в сравнение с предходната година, като e най-високa във Франция, а най-ниска - в Малта. Общият темп е 1,59 раждания на една жена през 2017 г. и 1,60 раждания през 2016 г. Възрастта на майките при раждането на първото дете продължава бавно, но сигурно да расте, отбелязва Евростат. През 2017 г. жените в ЕС средно са раждали първото си дете на 29,1 години, а през 2013 г. - на 28,7 години. \r\nНа най-късна възраст раждат жените в Италия, Испания, Люксембург, Гърция и Ирландия, а на най-ранна – в България, Румъния, Латвия, Словакия и Полша. \r\nФранция, с 1,90 деца на една жена има най-висока раждаемост, следвана от Швеция, Ирландия и Дания. Най-малко деца биват раждани в Малта, Испания, Италия и Кипър. \r\nСредно в ЕС процентът на жените, които са родили първото си дете преди 20-годишна възраст (майки-тийнейджъри), е пет процента. Тази цифра обаче е много по-висока в България и Румъния, където достига почти 14%. Най-ниска е в Дания, Италия и Словения, където е по-малко от два процента. \r\nЕвростат посочва, че през 2017 г. над 80% от новородените са били първо или второ дете, а 12% - трето дете. Най-висок процент жени, които са родили трето или четвърто дете, има във Финландия с 10,3%, следвана от Ирландия с девет процента, Великобритания, Словакия и Белгия, всички с около осем процента. \r\n*** Местен жител се обърна към прокуратурата в Казан. Мъжът каза, че е дал 4 милиона рубли (около 105 хиляди лева) на чуждестранния търговец за инвестиции. Въпреки това, след известно време той е загубил всички пари, както се твърди, поради обрати на пазара на ценни книжа, пише руското регионално електронно издание  Kazan.ru . \r\nПо време на прокурорската проверка e установено, че регистрираният в България дилър няма лиценз на Банката на Русия за извършване на тази дейност на територията на Руската федерация. За по-нататъшно разглеждане на материалите по делото бяха изпратени на правоприлагащите органи. Исковете на прокуратурата се удовлетворени от съда изцяло, като на финансовия брокер е забранено да разпространява реклама за свотя дейност на територията на Русия. \r\nДруго регионално издание  Бизнес Online   добавя, че националната Банка на Русия обмисля до ограничи достъпа до финансовите пазари на обикновени граждани, така че на фондовите борси да могат да оперират само квалифицирани брокери. \r\n*** Световната банка ще открие център в България, който ще предостави корпоративна и технологична подкрепа за вътрешните бизнес операции, съобщи правителството в изявление след като подкрепи намерението на банката на своето заседание на 13 март, пише електронното издание на списаниието за бизнес в Източна Европа и Евразия  bneIntellinews . \r\nТова ще бъде втори такъв център на Световната банка. Първият се намира в Индия и обслужва организацията със счетоводни, ИТ и други услуги. В България се очаква в рамките на пет години бъдат наети  275 души. \r\nСветовната банка обяви намерението си да открие центъра през януари. Тя избра България заради стратегическото й местоположение, квалифицираната работна сила и добрата инфраструктура, заяви правителството в изявлението.", "date": "2019.03.14", "title": "Коментари за България в световните медии (Агенция \"Фокус\")"}
{"url": "http://www.focus-news.net/news/2019/03/14/2634234/the-independent-tereza-mey-iskashe-da-pobedi-sebe-si-posle-se-otkaza-i-zagubi-ot-sebe-si.html", "text": "Тереза Мей искаше да победи себе си, после се отказа и загуби… от себе си, пише в редакционна статия британският вестник The Independent \r\nТереза Мей е прекарала последните три години, казвайки, че \"Брекзит без споразумение е по-добър от Брекзит с лошо споразумение\". Тя отдели четири млрд. паунда  публични средства за подготовка за Брекзит без споразумение. И тогава, в сряда вечерта, от нея се очакваше да помири разделените лобита, за да изключи напускане без сделка. \r\nДетайлите са екстравагантно сложни  и  ключовото нещо, което трябва да се запомни е, че Тереза Мей възнамеряваше да победи себе си, след което реши да не се самоунищожи, като изгуби… от себе си. \r\nТя нито започна дебата нито го завърши. Не каза нито дума, с изключение на няколко думи, защото в най-сложния за страната момент  тя не може да говори. \r\nНека започнем с лудостта на началното ниво. Споразумението на Тереза Мей сега е отхвърлено два пъти, така че тя направи това, което каза, че ще направи, и внесе предложение пред Камарата на общините да им позволи да гласуват, за изключване на Брекзит без споразумение. \r\nНапускането без споразумение  ще бъде безпрецедентен акт на икономическо самонараняване (сегашният прецедент е самия Брекзит). По време на кампанията за референдум никой не провеждаше кампания за Брекзит  без споразумение; Брекзит  без споразумение би бил невъзможен.  \r\nВъпреки това, Брекзит без споразумение чука на вратата, а премиерът не успя да каже на своето правителство как да гласува на този вот, за да се изключи този вариант. Така че това трябваше да бъде „свободно гласуване“, което означава, че тук, в Обединеното кралство през 2019 г., правителството няма позиция за самоунищожаването на икономиката. \r\nНа този етап си струва да се отбележи, просто за забавление повече от всичко друго, че Камарата на общините в действителност не може да изключи Брекзит  без споразумение. И това е така, защото, споразумението е нещо, което се прави между две страни - този случай Обединеното кралство и ЕС и едната страна, която изключва Брекзит  без споразумение? А другата страна няма думата по въпроса?  \r\nКонсервативният депутат Керълайн Спелман внесе изменение в предложението за отхвърляне, което означава, че ако бъде прието, то ще включва изключване Брекзит без споразумение завинаги. С други думи, това не може да бъде изключено само за няколко месеца, за малко повече време за преговори. Това би било изключено завинаги. Което вероятно ще означава, че Тереза Май ще трябва да се върне в Брюксел, за да не търси кратко, но голямо удължаване на член 50, което означава Великобритания да участва в изборите за ЕС в края на май, и много други неща, които Великобритания като страна вече не може да направи  \r\nВ четвъртък депутатите ще се върнат отново, за да гласуват дали да удължат член 50, но никой не знае колко дълго. Всъщност никой не знае нищо. Всеки и всичко е станало съвсем лудо.  Юлиян Марков", "date": "2019.03.14", "title": "The Independent: Тереза Мей искаше да победи себе си, после се отказа и загуби… от себе си"}
{"url": "http://www.focus-news.net/news/2019/03/14/2634245/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-lesovo.html", "text": "Интензивен е трафикът за товарни автомобили на изход на ГКПП „Лесово“. Това съобщиха от  ГД „Гранична полиция“ . Нормален е трафикът е нормален на всички контролно-пропускателни пунктове по границите с Румъния, Сърбия, Северна Македония и Гърция.", "date": "2019.03.14", "title": "ГД „Гранична полиция“: Интензивен е трафикът за товарни автомобили на изход на ГКПП „Лесово“"}
{"url": "http://www.focus-news.net/news/2019/03/14/2634249/predstoyashti-mezhdunarodni-sabitiya-za-14-mart-agentsiya-fokus.html", "text": "Главният преговарящ на ЕС за Брекзит Мишел Барние ще даде пресконференция. \r\n***  Генералният секретар на НАТО Йенс Столтенберг представя годишния доклад на Алианса, посветен на 70-годишнината от създаването му. \r\n***  Сенатът на САЩ гласува за отмяна на декларацията на президента Доналд Тръмп за обявяване на извънредно положение по границата с Мексико.  \r\n***  Бившият началник на полицията в Каталуния ще свидетелства в процеса срещу сепаратистите. \r\n***  Президентът на Боливия Ево Моралес е на първо по рода си посещение в Гърция. \r\n***  - ОПЕК публикува месечен доклад за добива на петрол. \r\n***  Европейският парламент гласува за търговските преговори с САЩ. \r\n***  Католическата църква в Полша публикува статистически доклад за свещениците-педофили. \r\n***  Световната банка затваря номинациите за нов президент на международната организация.  \r\n***  Съветът за сигурност на ООН гласува за продължаване на мандата на мироопазващата мисия в Южен Судан. \r\n***", "date": "2019.03.14", "title": "Предстоящи международни събития за 14 март (Агенция „Фокус“)"}
{"url": "http://www.focus-news.net/news/2019/03/14/2634251/nimh-vremeto-shte-bade-oblachno-v-sledobednite-chasove-na-mesta-s-prevalyavaniya-ot-dazhd.html", "text": "Днес облачността над страната ще бъде значителна и в следобедните часове на места в западната половина от страната ще превали дъжд. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) . В Източна България ще духа до умерен юг-югоизточен вятър. Максималните температури ще са между 7° и 12°, в София около 7°.  Атмосферното налягане е по-ниско от средното за месеца и през деня още малко ще се понижи. \r\nПо Черноморието ще бъде предимно облачно, но ще е без валежи. Ще духа умерен юг-югоизточен вятър. Максималните температури ще са 7°-10°. Температурата на морската вода е 7-9°. Вълнението на морето ще бъде 2-3 бала.   \r\nВ планините ще е предимно облачно. В масивите от Западна и Централна България ще има валежи от сняг, под 1200 метра - от дъжд. Ще духа умерен, по билата до силен вятър от западната четвърт. Максималната температура на 1200 метра ще бъде около 1°, на 2000 метра - около минус 4°.", "date": "2019.03.14", "title": "НИМХ: Времето ще бъде облачно, в следобедните часове на места с превалявания от дъжд"}
{"url": "http://www.focus-news.net/news/2019/03/14/2634252/prezidentat-rumen-radev-shte-uchastva-v-konferentsiya-za-nasarchavane-na-ikonomicheskiya-rastezh-v-balgariya.html", "text": "Президентът Румен Радев ще участва в кръгла маса на тема „ЗА конкурентоспособна и просперираща българска икономика“. Това съобщиха от  Прессекретариата на държавния глава . Форумът ще започне в 10.00 часа в зала „Сердика“ на София хотел Балкан.  \r\nНа кръглата маса ще бъдат набелязани мерки за преодоляване на факторите, които задържат икономическия растеж в България. Представители на националните работодателски организации, на институциите и икономически анализатори ще обсъдят темата в контекста на пазара на труда, нормативната среда и инвестиционния климат.  \r\nФорумът е под патронажа на президента Румен Радев и се организира от Асоциация на индустриалния капитал в България, Българска стопанска камара и Българска търговско-промишлена палата.", "date": "2019.03.14", "title": "Президентът Румен Радев ще участва в конференция за насърчаване на икономическия растеж в България"}
{"url": "http://www.focus-news.net/news/2019/03/14/2634250/predstoyashti-sabitiya-v-stranata-za-14-mart-agentsiya-fokus.html", "text": "*** \r\nОт 10.00 часа до 12.30 часа в зала „Сердика“ на София хотел Балкан ще се проведе кръгла маса „ЗА конкурентоспособна и просперираща българска икономика“ с участието на президента Румен Радев. \r\n*** \r\nОт 09.00 часа ще започне заседанието на Народното събрание. \r\n*** \r\nОт 12.00 часа на изградената паметна плоча пред училището в града ще бъде отслужена заупокойната молитва по повод 5-годишнината от кончината на загиналия при изпълнение на служебния си дълг командос Емил Шарков. На събитието ще присъства министърът на вътрешните работи Младен Маринов. По-късно в сградата на Областна администрация – Велико Търново той ще проведе работна среща с представители на местната власт на всички общини в областта. Кратки изявления са предвидени към 15.00 часа.  \r\n*** \r\nОт 09.30 часа във „Витоша парк-хотел“ ще се проведе конференция, на която ще бъде представено изследване на Университета в Дюсбург-Есен, което сравнява уменията и нагласите на учители от традиционни и алтернативни форми на подготовка. \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Пленума на ВСС.  \r\n*** \r\nОт 10.00 часа ще се проведе заседание на Столичния общински съвет. \r\n*** \r\nОт 10.00 часа в СУ „Добри Войников“, зала, 1 ет, ще се проведе пресконференция по повод началото на проект „Дигитални умения на децата в 21. век“. \r\n*** \r\nОт 10.00 часа в сградата на КЕВР на бул. „Княз Дондуков“ 8–10, ет. 4 ще се проведе обществено обсъждане на проект на решение за утвърждаване на цени на „Примагаз” АД за пренос на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа на територията на община Варна за кметствата „Владислав Варненчик“, „Младост“ и „Аспарухово“, за регулаторен период 2019 – 2023 г. \r\n*** \r\nОт 10.00 часа в сградата на КЕВР на бул. „Княз Дондуков“ 8–10, ет. 4 ще се проведе открито заседание за обсъждане на доклад относно заявление от „Примагаз” АД за утвърждаване на цени за разпределение на природен газ, цени за снабдяване с природен газ от краен снабдител и цени за присъединяване към газоразпределителната мрежа за територията на община Варна за кметствата „Владислав Варненчик“, „Младост“ и „Аспарухово“, за регулаторен период 2019 – 2023 г. \r\n*** \r\nОт 10.00 часа 16 състав на Специализирания наказателен съд ще гледа делото срещу Виктор Б., Емил И., Ивайло П. и др., обвинени в образуване и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Михаил Стефанов, престъпления по чл. 108 НК.  \r\n*** \r\nОт 10.30 часа в ДНК ще се състои връчване на призове „Добродетел 2018“, инициатива, организирана от Национално движение на сираците в България. \r\n*** \r\nОт 11.00 часа в централата на БСП на ул. „Позитано” № 20 председателят на НС на БСП Корнелия Нинова ще даде пресконференция. \r\n*** \r\nОт 11.00 часа в Зала 2 на Съдебната палата Градският прокурор на София Емилия Русинова и Георги Хаджиев, директор на СДВР, ще дадат брифинг във връзка с убийство, извършено на територията на столицата. \r\n*** \r\nОт 11.00 часа в Изложбената зала на Държавна агенция „Архиви“ ПП Обединени земеделци организира конференция, посветена на 140 години от рождението на Александър Стамболийски.  \r\n*** \r\nОт 12.00 часа в сградата на Специализирания наказателен съд ще се проведе пресконференция за представяне на доклада за дейността на съдебната институция за 2018 г. \r\n*** \r\nОт 12.30 часа пред  Министерството на енергетиката ще се проведе протест за спиране на кариерата край село Куртово Конаре. \r\n*** \r\nОт 12.30 часа в голям колегиум на Министерство на земеделието, храните и горите ще се проведе Консултативен съвет (КС) по тютюна. \r\n*** \r\nОт 13.00 часа в централата на ПП „Глас Народен“ ще се проведе пресконференция, на която партията ще обяви визията си за участие в предстоящите избори за европарламент.  \r\n*** \r\nОт 13.30 часа 10 състав на Специализирания наказателен съд ще гледа делото срещу Кольо К., Мариета В. и др., обвинени в образуване и ръководене на организирана престъпна група. \r\n*** \r\nОт 13.30 часа І-8 състав на Софийския градски съд ще гледа гражданско дело № 15397/2017 г. Мартин П. срещу „УниКредит Булбанк“ АД. \r\n*** \r\nОт 13.30 часа в Зала 8 на Национален дворец на културата фондация \"За Нашите Деца\" организира конференция на тема \"Грижа в ранната възраст\". \r\n*** \r\nОт 14.00 часа в 128 Средно училище „Алберт Айнщайн“ тържествено ще бъде открита постоянна изложба във всички коридори на учебното заведение. \r\n*** \r\nОт 14.00 часа в Хотел Arena di Serdica, на улица „Буgапеща“ 2, представители на Lockheed Martin ще се срещнат с талантливи ученици и студенти в София. Негово превъзходителство посланика на САЩ Ерик Рубин ще присъства на събитието \r\n*** \r\nОт 14.30 часа в зала „Изток“ на Народното събрание под патронажа на Комисията по здравеопазването ще се проведе кръгла маса на тема „Да сведем до 0 астматичните пристъпи”. В кръглата маса ще участват: д-р Даниела Дариткова, председател на Комисията по здравеопазването към 44-ото Народно събрание, доц. д-р Мария Стаевска, дм, началник на Клиниката по алергология към УМБАЛ „Александровска“ и доц. д-р Владимир Ходжев, дм, председател на БДББ и началник на Клиниката по белодробни болести към УМБАЛ „Св. Георги“ – Пловдив.  \r\n*** \r\nОт 18.00 часа в „Двореца“ ще бъде открита изложба на Васил Иванов (1909-1975).  \r\n*** \r\nОт 18.00 часа в големия салон в Централното управление на БАН ще се състои премиерата на книгата \"Двубоят Горчаков – Бисмарк и съдбата на България\". \r\n*** \r\nОт 18.30 часа в галерия „Академия“ ще бъде открита изложба на млади български художници.  \r\n*** \r\nОт 18.30 часа в Литературния клуб на Столична библиотека Боян Биолчев ще бъде разказвач на месец март.  \r\n*** \r\nОт 18.30 часа в ДНК – Пространство за съвременен танц и пърформанс в литературен клуб \"Перото\" „Литературен вестник“ съвместно с Ирландското посолство организира вечер на ирландската литература. \r\n*** \r\nОт 19.30 часа в ДНК – Пространство за съвременен танц и пърформанс ще бъде представен спектакълът „Произведени за щастие“. \r\n*** \r\nОт 19.00 часа в Камерна зала на Младежки театър „Николай Бинев“ ще се състои премиерата на спектакъла „Аз, Фойербах“.  \r\n*** \r\nОт 19.00 часа в CoWorking by MOVE.BG на ул. „Сердика“ 20 ще бъде открита изложбата „Реалности“.  \r\n*** \r\nОт 17.00 часа в зала „22 септември” ще се проведе „Европа в нашия дом“. В събитието ще участват министърът на регионалното развитие и благоустройството Петя Аврамова, евродепутатът от ГЕРБ/ЕНП Андрей Новаков, народните представители на ГЕРБ от Благоевградска област Даниела Савеклиева, Георги Динев, Александър Мацурев, Стефан Апостолов и д-р Емил Тончев, кметове на общини и общински съветници.  \r\n*** \r\nОт 17.45 часа в Регионален исторически музей Благоевград ще се проведе кратък брифинг на народните представители от ПГ „БСП за България” - Елена Йончева, Тома Томов, Николай Бошкилов, Богдан Боцев и зам. - председателя на Българска социалистическа партия- Деница Златева.  \r\n*** \r\nОт 19.30 часа в Американския университет в България (АУБ) посланикът на Кралство Дания в България Н. Пр. г-н Сьорен Якобсен ще изнесе лекция. \r\n*** \r\nОт 10.00 часа в Експозиционен център \"Флора\" ръководителят на Представителството на Европейската комисия в България Огнян Златев и кметът на града Димитър Николов ще открият дискусия на тема: \"Европейски семестър 2019: напредък на България по икономическите и социални приоритети\".   \r\n*** \r\nОт 11.00 часа в зала 208 на Бургаски свободен университет заместник-министърът на младежта и спорта Ваня Колева ще се срещне с младите хора на Бургас, за да представи реализираните дейности на Министерството по отношение на младежта до момента. \r\n*** \r\nОт 11.00 часа в зала 208 на Бургаския свободен университет заместник-министърът на младежта и спорта Ваня Колева ще се срещне с младите хора на Бургас.  \r\n*** \r\nОт 13.00 часа в Бизнес инкубатора ще се проведе форум „Технологични иновации“.  \r\n*** \r\nОт 18.00 часа в зала „Петя Дубарова“ на Културен център „Морско казино“ поредицата „Бургаски фамилии“ продължава с концерт на пианистката Рада Чомакова.  \r\n *** \r\nОт 19.00 часа в общинско кино АБ в Държавен театър \"Адриана Будевска\" ще започне фестивалът \"София филм фест на брега\" с прожекцията на филма „Живи комини“. \r\n***  \r\nОт 18.30 часа в НЧ „Напредък-1869“ ще се проведе „С разум за живот\" - благотворителен концерт,  организиран от G.O.WAKE UP/ „Горна Оряховица, събуди се”. \r\n*** \r\nОт 13.30 часа в Държавен куклен театър „Дора Габе“ ще се проведе Куклен спектакъл „Тайнственото речно конче“. \r\n*** \r\nОт 19.00 часа в Драматичен театър „Йордан Йовков“ ще се състои премиера на спектакъла „Любовен пилотаж“ от Марк Камолети. \r\n*** \r\nОт 9.00 ч. децата и младежите от Центровете за настаняване от семеен тип и Общностния център за деца и семейства във Варна ще получат дарение от Ротари клуб „Варна-Евксиноград“, Ротаракт клуб „Варна-Евксиноград“ и Ротаракт клуб Варна.  \r\n*** \r\nОт 10.00 часа в пресцентъра на УМБАЛ \"Св. Марина\"-Варна ще се проведе пресконференция с нефролози по повод световния бъбречен ден.  В 11.00 часа в зала 501, ет. 5, Негово Високопреосвещенство Варненският и Великопреславски Митрополит Йоан ще направи дарение за Клиниката по педиатрия - инсулинова помпа на дете и парична сума. за изследване на диабетни антитела при поставяне на диагнозата диабет тип 1.  \r\n*** \r\nОт 10.00 часа в Детска градина №17 „Д-р Петър Берон“ ще бъде отбелязан Световният ден на съня, който се отбелязва на 14-ти март по инициатива на Световната здравна организация, Световния фонд за психично здраве и Световната асоциация за профилактика на съня. Деца от подготвителните групи ще покажат познанията си за съня и неговото значение за човешкото здраве. \r\n*** \r\nОт 10.30 часа в зала 5 на Фестивалния комплекс ще се проведе пресконференция под мотото „Бъбречно здраве за всички навсякъде“. Гости на събитието ще бъдат доц. Стефан Кривошиев /председател на българската бъбречна асоциация/, доц. Анелия Буева /национален консултант по детска нефрология/,доц.Мария Гайдарова/н-к отделение по детска нефрология и хемодиализа към СБАЛДБ-гр.София/. \r\n*** \r\nОт 14.00 часа в офиса на ГЕРБ на ул. „Георги Бенковски” 1 Пейчо Бюлбюлев ще проведе приемна за граждани.  \r\n*** \r\nОт 14.00 часа в кабинет 405, ет. 4 в Клиниката по нефрология и диализа, УМБАЛ „Св. Марина“ организира безплатни прегледи във връзка със Световния ден на бъбречните заболявания. \r\n***  \r\nОт 10.00 часа в  голяма зала на Община Велико Търново ще се проведе  Заседание на комисията по разпределяне на читалищната субсидия за 2019 г.  \r\n***  \r\nОт 11.00 часа в хотел „Централ“ ще се проведе пресконференция за програмата за честването на Тодоровден в село Арбанаси.  \r\n*** \r\nОт 14.00 часа в директорския кабинет на МДТ „Константин Кисимов“ ще се състои пресконференция за най-новото заглавие от афиша на театъра.  \r\n***  \r\nОт 15.00 часа в Областна администрация  министърът на вътрешните работи Младен Маринов ще даде изявление след среща с представители на местната власт на всички общини в областта.  \r\n***  \r\nОт 17.00 часа в Изложбени зали „Рафаел Михайлов“ ще се проведе откриване на изложба „Кръстопът” с автор Десислава Стамова.   \r\n***  \r\nОт 18.30 часа в Клуб 7 ще се проведе среща с поета Атанас Ангелов.   \r\n***  \r\nОт 19.00 часа в МДТ „Константин Кисимов“  ще бъде представена „Да си богат не е лесно“ – пиеса на Пиер Шено.  \r\n*** \r\nОт 19.00 часа в зала „Царевец“ на хотел „Премиер“ за трети пореден път младежите от Градски ученически парламент във Велико Търново организират благотворителен бал. \r\n*** \r\nОт 17.00 часа в храма “Св. царе Константин и Елена” ще се отслужи Велико повечерие с четвъртата част на Покайния канон на св. Андрей Критски. \r\n*** \r\nОт 19.00 часа в Градска концертна зала ще се проведе концерт, посветен на Международния  ден на франкофонията. \r\n*** \r\nОт 19.00 часа в Камерна зала на ДКТ ще бъде представена постановката „Ромео и Жулиета“ от Уилям Шекспир. \r\n*** \r\nОт 14.00 часа в Регионален исторически музей – Кюстендил ще се проведе музейна работилница за деца на тема “Измерване на времето в древността”.  \r\n*** \r\nОт 17.30 часа в отдел “Изкуство” на Регионална библиотека  - Кюстендил ще се състои среща с Петър Пунчев и представяне на книгата му „Вие сте тук”. \r\n*** \r\nОт 17.30 часа в Художествена галерия «Владимир Димитров – Майстора» ще бъде открита изложбата на кюстенидлските художници - „Кюстендилска пролет 2019”. \r\n*** \r\nОт 18.00 часа читалище „Братство” организира класически концерт „Музика, любов и още нещо”. \r\n*** \r\nОт 19.00 часа в Общински драматичен театър ще бъде представен спектакълът „Всяка година по същото време”. \r\n*** \r\nОт 15.00 часа в сградата на Централното управление на „Водоснабдяване и канализационни услуги“ ЕООД в града ще бъде открит Музей на водоснабдяването и канализацията. \r\n*** \r\nОт 09.00 часа в зала „Панорама“ ще се проведе извънредно заседание на Общинския съвет.  \r\n*** \r\nОт 19.00 часа на голямата сцена в Драматично-куклен театър ,,Иван Радоев\" ще се играе постаноквата ,,Дебелянов и ангелите\" от Ал. Секулов, гостуване на Драматичен Пловдив. \r\n*** \r\nОт 9.30 часа в 10 зала на Окръжен съд ще се гледа делото срещу Йордан С., Марин П., Александър К. и Александър Д., обвинени за извършването на 28 май 2017 година на въоръжен грабеж в особено големи размери.  \r\n*** \r\nОт 9.30 ч.  зала №1, Апелативният съд ще гледа делото, образувано по жалба на подсъдимия К. И. / на 39 г./ срещу присъда от 3 години лишаване от свобода и глоба от 20 000 лева. Окръжният съд в Стара Загора е признал К. И. за виновен в това че, на 28.08.2016 г. в село Хан Аспарухово, община Крумовград, без надлежно разрешително е държал прекурсура ефидрин и материали за производство на метаамфетамини, както и 35 грама метаамфетамини за 892 лева. \r\n*** \r\nОт 11.00 ч., зала №1 Апелативният съд ще гледа по протест на Окръжна прокуратура – Пловдив и по жалба на подсъдимият К. П., срещу присъда на Окръжен съд – Пловдив от 15.10.2018 г., с която К. П. /на 46 г./ в качеството му на длъжностно лице – заместник-кмет на Община Куклен, изпълняващ длъжността кмет, е обявен за невинен по 4 от 5 обвинения.  \r\n*** \r\nОт 12.00 часа в пресклуба на БТА Европейска партия Волт ще даде пресконференция.  \r\n*** \r\nОт 14.00 часа, 1 зала, Окръжният съд ще гледа делото срещу подсъдимата Радослава Т., обвинена в това, че в периода от 27.04.2017 г. до 3.08.2017 г. в гр. Лъки, обл. Пловдивска, при условията на продължавано престъпление е използвала данни от чужда дебитна карта, без съгласието на титуляря, като чрез преносим компютър е наредила 79 броя плащания на поръчани чрез различни електронни сайтове стоки на обща стойност 2816,68 лева – престъпление по чл. 249 ал.1 вр. чл. 26 ал.1 от НК.  \r\n*** \r\nОт 14.00 часа в сградата на театъра, Държавен куклен театър -Пловдив и фондация \"Пловдив 2019\" ще проведат пресконференция, където ще бъде даден старт на проекта \"Духът на японската кукла\".  \r\n*** \r\nОт 11.00 часа в зала „Европа“ в Доходно здание на град Русе председателят на АПИ Георги Терзийски ще участва във форума „Приоритетна свързаност на Северна България“. \r\n*** \r\nОт 17.50 часа управителят на Комплексния онкологичен център в Русе д-р Камен Кожухаров ще гостува в Средното училище с преподаване на немски език „Фридрих Шилер” в града. \r\n*** \r\nОт 13.30 часа в зала 308 на Общинска администрация ще се проведе пресконференция за събитията организирани от Община Разград, по повод Световния ден на социалната работа. \r\n*** \r\nОт 15.00 часа в сградата на ОДМВР-Сливен директорът на ГД „Пожарна безопасност и защита на населението“ гл. комисар Николай Николов и директорът на ГД „Гранична полиция“ гл. комисар Светлан Кичиков ще дадат брифинг по повод годишния отчет-анализ за дейността на ОДМВР-Сливен за 2018 г.  \r\n*** \r\nОт 18.00 часа в галерия „Май“ ще бъде представена изложбата на сливенския творец Борис Дамянов.  \r\n*** \r\nОт 11.00 часа на ул. „Евридика“ ще се проведе церемония „Първа копка” по проект „Изграждане на нови социални жилища в град Смолян“.  \r\n*** \r\nОт 10.30 часа на адрес: ”Митр. Методи Кусев”, 34А, ет.1, националният омбудсман Мая Манолова ще се срещне с граждани жалбоподатели, сезиращи институцията за неправомерни клаузи по кредити, ЧСИ и колекторски фирми.  \r\n*** \r\nОт 18.00 часа в радио Стара Загора Библиотека „Родина“ организира литературна среща с Екатерина Костова. \r\n*** \r\nОт 18.30 часа в РБ „Захарий Княжески“ ще се проведе вечер с лириката на Стефанка Мирчева и новата ѝ стихосбирка „Монологични диалози”. \r\n*** \r\nОт 15.30 часа в залата на РУ- Шумен ще се проведе брифинг по повод годишния отчет-анализ на дейността на ОДМВР- Шумен. На отчета ще присъстват директорът на ГДБОП гл. комисар Ивайло Спиридонов и  зам.-директорът на ГДНП ст. комисар Благородна Макева.", "date": "2019.03.14", "title": "Предстоящи събития в страната за 14 март (Агенция „Фокус“)"}
{"url": "http://www.focus-news.net/news/2019/03/14/2634238/othvarlyaneto-na-vazmozhnostta-za-brekzit-bez-sporazumenie-komentari-v-britanskiya-pechat-agentsiya-fokus.html", "text": "Членовете на британското правителство са обсъдили възможността да се отложи датата на оттегляне на Великобритания от Европейския съюз за срок до две години, пише  The Daily Telegraph \r\nСпоред изданието Брекзит ще бъде отложен поне до 30 юни, ако премиерът Тереза Мей все пак успее да убеди депутатите от Камарата на общините да подкрепят споразумението, постигнато с Брюксел, следващата седмица. Ако договорът за Брекзит бъде отхвърлен за трети път, тогава оттеглянето от ЕС ще бъде отложено за \"по-дълъг\" период, предупреди британският премиер. \r\nВестникът отбелязва, че Мей е загубила контрол над ситуацията и над Консервативната партия, на която тя е лидер. Факт е, че веднага 18 членове на правителството нарушиха партийната дисциплина, като отказаха да гласуват против предложението веднъж и завинаги да блокират възможността за реализиране на сценария за напускане на ЕС без сделка. \r\nМей в сряда предложи парламентът да проведе ново гласуване по проекта за споразумение с Брюксел за условията на Брекзит до 20 март. Британските законодатели преди това два пъти са отхвърляли проекта за споразумение с ЕС - през януари тази година и по време на гласуването във вторник, и двата пъти с голяма разлика - съответно 230 и 149 гласа. Въпреки това, Мей призова Парламента отново да разгледа споразумението и да го приеме, заявявайки, че само в този случай датата на излизане от ЕС, която сега е определена за 29 март, може да бъде отложена за кратко. \r\nПо-рано пред Камарата на общините Мей предупреди, че ако депутатите отново откажат да дадат зелена светлина на проекта за споразумение с ЕС, Обединеното кралство ще трябва да вземе участие в изборите за Европейския парламент, насрочени за 23-26 май, а оттеглянето на страната от ЕС ще бъде отложено за неопределено време. \r\n*** Споразумението на Тереза Мей възкръсва за ново гласуване, пише авторитетният английски ежедневник  The Times .  \r\nМинистър-председателят е изправен пред нови предизвикателства днес от депутатите, решени да смекчат или отменят изцяло Брекзит. Депутатите ще трябва да гласуват дали да поискат от Брюксел да удължи процеса по член 50 - необходима стъпка, за да се избегне напускането на ЕС без споразумение след 15 дни. \r\nТереза Мей се опита да стесни опциите си снощи. Тя внесе предложение, в което се твърди, че Великобритания ще бъде принудена да отложи Брекзит до 30 юни и да вземе участие в европейските избори, които ще се проведат на 22 май, освен ако не бъде сключена сделка до следващата сряда. Предложението й обаче може да бъде изменено от депутатите. \r\nЧленовете на Европейската изследователска група на Джейкъб Рийс-Мог проведоха разговори с министъра за Брекзит и главния прокурор относно промените в правните му становища, които биха им позволили да подкрепят споразумението на премиера. Източниците от двете страни потвърдиха преговорите, като един от тях каза, че те са предложили „възможен път“ към подкрепа на предложението на премиера. \r\nПравителствен източник заяви, че \"каналите за комуникация са отворени\". При потенциална сделка правителството ще приеме законодателство, за да даде на парламента правомощието да се оттегли едностранно от ирландския предпазен механизъм, ако депутатите определят, че тя е станала постоянна. \r\nГлавният прокурор Джефри Кокс ще издаде и допълнителни правни съвети, като изясни, че ако предпазният механизъм стане постоянен, това би представлявало „фундаментална промяна на обстоятелствата“ съгласно Виенската конвенция. \r\nВисокопоставен \"брекзитър“ каза, че Демократичната юнионистка партия и много от евроскептиците биха могли да подкрепят правителството във вторник, ако Кокс се позовава на член 62 от конвенцията в официалния си съвет.  \r\nМинистър-председателят продължава да се съпротивлява на натиска да се проучи дали има мнозинство за алтернатива на нейната сделка, включително така наречената опция „Норвегия+“ \r\nЕдин от нейните водещи защитници, Ивет Купър, предупреди министър-председателя да очаква нов опит от страна на депутатите да се възползват от правомощията си, ако не улесни гласуването за „други възможности за Брекзит“.  \r\nДжереми Корбин каза пред депутатите, че премиерът многократно е предлагала избор между предложеното от нея споразумение и Брекзит без споразумение, като казва: \"През последните 24 часа парламентът решително отхвърли и двете.\" \r\nТой добави: \"Парламентът сега трябва да поеме контрола над ситуацията.\" \r\nНякои „брекзитъри“ заявиха, че ще бъдат принудени да гласуват за сделката третия път. Един от тях, Саймън Кларк, каза: „На този етап имам пистолет опрян в главата ми и аз мисля, че избирателите ще оценят, че все  ни остават много, много ограничени възможности, ако искаме да уважим ангажимента да напуснем. Така че сега това е лошо споразумение или въобще да няма Брекзит. Това е абсолютно ужасно. Парламентът тази вечер направи колосална грешка. \" \r\n*** Отмяната на процедурата по член 50 е единствения начин да се изключи Брекзит без споразумение, пише Джолион Моъм, адвокат в авторска статия в левия вестник  The Guardian . \r\nДепутатите току-що гласуваха срещу Брекзит без споразумение. Но това гласуване само по себе си не постига много, защото това е само индикативен вот. Вариантът „Брекзит без споразумение“ остава на масата. \r\nКогато говорим за Брекзит без споразумение, това е настоящата позиция по подразбиране. Абсолютно вярно е, че ако не се постигне споразумение, Великобритания ще напусне ЕС, без да има такова - на 29-ти този месец, ако не бъде предоставено удължаване; или, ако бъде предоставено удължаване, когато това удължаване изтече. Брекзит без споразумение е крайния вариант по подразбиране.  \r\nНо това, което не е вярно, е твърдението, варианта „Брекзит без споразумение“ не може да се изключи.. Има алтернативен окончателен вариант: оставане в ЕС. И депутатите можеха да го приемат. \r\nРешението на Европейския съд по делото Уайтман дава на Обединеното кралство абсолютно право да отмени известието по член 50 и да остане в Европейския съюз. Депутатите могат да приемат законодателство, което води до следствие, че ако не могат да се споразумеят за сделката до деня на излизане (независимо дали това е на 29 март или при изтичане на удължаване), автоматично ще анулира процедурата  по член 50. \r\nОт правна гледна точка няма място за съмнение. Но истинският въпрос е дали той има политически смисъл. И тук аргументите, защо го правят, са лошо разбрани - но много мощни. \r\nТази вечер депутатите току-що посочиха в незадължително гласуване, че парламентът не дава съгласието си за напускане без споразумение. Така че крайната цел на законопроекта, който е изготвил авторът е напълно съвместим с намеренията на депутатите. То ще има ясен демократичен мандат от парламента. Депутатите отдавна можеха да вземат мерки, а не да чакат две седмици преди 29 март.. \r\nИзключването на „Брекзит без споразумение“ също е напълно съвместимо с политиката на лейбъристите. Манифестът на лейбъристите за 2017 г. каза, че „напускането на ЕС с„ без споразумение ”е най-лошият възможен сценарий за Великобритания“; и \"Ние ще отхвърлим\" варианта „без споразумение \"като жизнеспособна опция.” Освен ако лейбъристите  не подкрепят законодателството, за да изключат варианта „напускане без споразумение“ , те ще се откажат от тези обещания. \r\nНе можем разумно да пренебрегваме факта, че депутатите два пъти отхвърлиха формата на Брекзит, договорена от премиера: те също отхвърлиха предложения от лейбъристите „по-мек“ Брекзит, а тази вечер отхвърлиха третата форма на Брекзит- без споразумение. \r\nОттеглянето на член 50 също не изключва по-късно повторно стартиране на процедурата. \r\nЕдна от причините да се озове Великобритания  в бедствената позиция - 33 месеца след референдума - да не знае обществото  колективно какво иска, че все още има национален дебат по въпроса. Хората трябва да бъдат попитани дали искат различен модел от европейския социален модел, който досега е следван. Аргументът между този модел и  дерегулираният американски модел - е истинският дебат, който се води, когато се говори за Брекзит. \r\nЕвропейското право не е идеално, но то разрешава да се стартира отново процедурата по член 50, когато обществото е готово да отговори на въпроса кой модел иска да следва. Правителството трябва да приеме законодателство, което да изключва напускане без споразумение. \r\n*** Тереза Мей искаше да победи себе си, после се отказа и загуби… от себе си, пише в редакционна статия британският вестник The Independent . \r\nТереза Мей е прекарала последните три години, казвайки, че \"Брекзит без споразумение е по-добър от Брекзит с лошо споразумение\". Тя отдели четири млрд. паунда  публични средства за подготовка за Брекзит без споразумение. И тогава, в сряда вечерта, от нея се очакваше да помири разделените лобита, за да изключи напускане без сделка. \r\nДетайлите са екстравагантно сложни  и  ключовото нещо, което трябва да се запомни е, че Тереза Мей възнамеряваше да победи себе си, след което реши да не се самоунищожи, като изгуби… от себе си. \r\nТя нито започна дебата нито го завърши. Не каза нито дума, с изключение на няколко думи, защото в най-сложния за страната момент  тя не може да говори. \r\nНека започнем с лудостта на началното ниво. Споразумението на Тереза Мей сега е отхвърлено два пъти, така че тя направи това, което каза, че ще направи, и внесе предложение пред Камарата на общините да им позволи да гласуват, за изключване на Брекзит без споразумение. \r\nНапускането без споразумение  ще бъде безпрецедентен акт на икономическо самонараняване (сегашният прецедент е самия Брекзит). По време на кампанията за референдум никой не провеждаше кампания за Брекзит  без споразумение; Брекзит  без споразумение би бил невъзможен.  \r\nВъпреки това, Брекзит без споразумение чука на вратата, а премиерът не успя да каже на своето правителство как да гласува на този вот, за да се изключи този вариант. Така че това трябваше да бъде „свободно гласуване“, което означава, че тук, в Обединеното кралство през 2019 г., правителството няма позиция за самоунищожаването на икономиката. \r\nНа този етап си струва да се отбележи, просто за забавление повече от всичко друго, че Камарата на общините в действителност не може да изключи Брекзит  без споразумение. И това е така, защото, споразумението е нещо, което се прави между две страни - този случай Обединеното кралство и ЕС и едната страна, която изключва Брекзит  без споразумение? А другата страна няма думата по въпроса?  \r\nКонсервативният депутат Керълайн Спелман внесе изменение в предложението за отхвърляне, което означава, че ако бъде прието, то ще включва изключване Брекзит без споразумение завинаги. С други думи, това не може да бъде изключено само за няколко месеца, за малко повече време за преговори. Това би било изключено завинаги. Което вероятно ще означава, че Тереза Май ще трябва да се върне в Брюксел, за да не търси кратко, но голямо удължаване на член 50, което означава Великобритания да участва в изборите за ЕС в края на май, и много други неща, които Великобритания като страна вече не може да направи  \r\nВ четвъртък депутатите ще се върнат отново, за да гласуват дали да удължат член 50, но никой не знае колко дълго. Всъщност никой не знае нищо. Всеки и всичко е станало съвсем лудо.", "date": "2019.03.14", "title": "Отхвърлянето на възможността за Брекзит без споразумение - коментари в британския печат (Агенция \"Фокус\")"}
{"url": "http://www.focus-news.net/news/2019/03/14/2634246/tass-severna-koreya-se-nadyava-na-poetapna-denuklearizatsiya-sreshtu-chastichno-svalyane-na-sanktsiite.html", "text": "Северна Корея призова американското ръководство да приеме предложението на Пхенян за започване на поетапна денуклеаризация с разрушаването на ядрения център Йонбьон в замяна на частично премахване на международните икономически санкции. Това съобщи в четвъртък информационният интернет портал на страната Uriminzokkiri, цитиран от TACC \r\n\"Нашите стъпки за денуклераизация и искането за реципрочно облекчаване на санкциите в достатъчна степен отразяват позицията и исканията на американското правителство,\" отбелязва коментарът. \"Няма по-добър начин от този.\" \r\nСпоред авторите на статията, на срещата на председателя на Държавния съвет на Северна Корея Ким Чен-ун и президента на САЩ Доналд Тръмп, която приключи на 28 февруари в Ханой, лидерът на народната република показа решимостта си да отговори на исканията на международната общност да сложи край на конфронтацията и да установи мир и стабилност на Корейския полуостров. \"Нашата позиция за пълна денуклераизация остава непроменена,\" Както може да се види от бързото подобряване на отношенията между Северна и Южна Корея миналата година, веднага след като решим да действаме, нищо не е невъзможно за нас и в крайна сметка ще постигнем резултати които ще се взаимоизгодни. \" \r\nПо-рано пресата от Северна Корея обяви готовността на ръководството на Народната република за нови преговори със САЩ и отбеляза също, че по време на срещата на Тръмп-Ким Чен-ун във Виетнам, страните се съгласиха да продължат продуктивен диалог за намиране на решения по обсъжданите въпроси.  Юлиян Марков", "date": "2019.03.14", "title": "ТАСС: Северна Корея се надява на поетапна денуклеаризация срещу частично сваляне на санкциите"}
{"url": "http://www.focus-news.net/news/2019/03/14/2634247/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от  Агенция „Пътна инфраструктура“ . Метеорологична обстановка:  \r\nТемпературите са в интервала от - 5° до 6°. Времето над страната е предимно облачно. \r\nСлаб до умерен вятър духа в областите: Пловдив, Сливен, Благоевград, Добрич,  Разград, Шумен, Смолян и Варна. \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. \r\nОграничена е видимостта до 50 метра поради мъгла в района на проход „Шипка“. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДвижението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140 до 31.03.2019 г. Скоростта на движение е ограничена до 90 км/ч.  \r\nОбласт Стара Загора: \r\nВременно движението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание за сигуряване безопасността на движението поради неравности на пътната настилка до 31.03.2019 г.  \r\nОбласт Пазарджик: \r\nДо 31.05.2019 г. движението в участъка от км 88+994 до км 89+354 в района на пътен възел „Пазарджик“ се осъществява двупосочно в платното впосока София, поради ремонтни дейности на платното посока Бургас. Обособени са по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък. От 13:00 часа всеки петък до 17:00 часа всяка събота се обособяват две ленти за движение в посока Бургас и една лента за движение в посока София. От 17:00 часа всяка събота до 10:00 часа всеки се обособяват една лента за движение в посока Бургас и две ленти за движение в посока София от км 88+994 до км 89+354 за периода  \r\nАМ „Хемус“:  \r\nОбласт София: \r\nДо 31.05.2019 г. е ограничено движението на МПС над 12 тона само в посока София в участъка от км 30+260 до км 35+450 /от п.в. „Витинска река“ до  пътна връзка при км 35/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности. \r\nАМ „Струма“:  \r\nОПУ София: \r\nДо 21.04.2019 г. движението в тунел \"Мало Бучино\" посока Перник се осъществява в само в активната лента поради ремонтни дейности по облицовъчните пана. Участъкът е сигнализиран с пътни знаци и скоростта на движение е ограничена до 50 км/ч.  Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Троянски“ – забранено е движението на МПС над 12 т; \r\n- „Твърдишки“ – забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа: \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\nОПУ Монтана: \r\nДвижение в една лента по Път І-1/Е-79/ Видин - Враца в района на новоизграден обходен път на гр. Монтана от км 108+000 до км 110+000 поради почистване на банкети и окопи. Движението се регулира от сигналисти на място. Срок до 14.03.2019 г. \r\nПът І-1/Е-79/: Двупосочно движение в една лента на определени участъци по път І-1 Ружинци - Монтана в участъка от с. Белотинци до околовръстен път на гр. Монтана от км 73+542 до км 102+060 поради почистване на пътната настилка . Регулиране на движението се извършва от сигналисти на място. Срок до 14.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\nДвижението в участъка Полски Тръмбеш – Дебелец се осъществява с повишено внимание поради изпълнение на дейности по полагане на хоризонтална маркировка. Срок до 15.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 22.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-602: Движение с повишено внимание по път III-602 в района на с-Коняво - с.Горна Гращица от км 0+000 до км 5+000 поради профилиране на банкети и оформяне на наземни окопи.Сигнализирано с пътни знаци. Срок до 18.00 ч. на 15.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително-монтажни работи. В определени участъци скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т. по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 31.05.2019 г. \r\nПът III–623: Движението от км 15+200до км 15+270 в участъка Бобов Дол – Жедна се осъществява в една лента поради свличане на земна маса. Сигнализирано е с пътни знаци. Срок до 29.03.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по Софийски околовръстен път /II-18 СОП/ при Люлин от км 59+400 до км 61+050 посока Калотина се осъществява с повишено внимание поради поетапно затваряне на една от лентите във връзка с ремонтни дейности по пътната настилка. Движението се извършва съседните две ленти. Срок 15.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности:  \r\nПът III-5504: Движение по път III-5504 с. Медникарево – п.к. Обручище от надлез при км 14+000 до км 15+100 е ограничено поради аварийно възстановителни ремонтни дейности.  \r\nОбходен маршрут: \r\nПрез с. Обручище по ул. ,,Млада гвардия''. Срок до 22.03.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.03.14", "title": "Актуална пътна обстановка"}
{"url": "http://www.focus-news.net/news/2019/03/14/2634243/tass-metroto-v-karakas-shte-zaraboti-sled-sedem-dni-prekasvane.html", "text": "Метрото в Каракас ще заработи след седем дни прекъсване, съобщи в сряда председателят на Конституционната асамблея на Венецуела Диосдадо Кабело в ефира на националната телевизия, предава  TACC . \r\nВечерта на 7 март Каракас и повечето от щатите във Венецуела останаха без електричество. В същото време и столичното метро преустанови работа. Според властите, причината за това е външна кибератака срещу най-голямата водноелектрическа централа „Симон Боливар“ в щата Боливар. \r\nВъзстановяването на електроснабдяването в страната е започнало в понеделник и до сряда токът е пуснат в столицата Каракас и по-голямата част от страната, пише агенцията.   Юлиян Марков", "date": "2019.03.14", "title": "ТАСС: Метрото в Каракас ще заработи след седем дни прекъсване"}
{"url": "http://www.focus-news.net/news/2019/03/14/2634253/parlamentat-shte-razgleda-na-vtoro-chetene-zakona-za-kontsesiite-s-koyto-se-ulesnyava-kontsesiyata-na-letishte-sofiya.html", "text": "Парламентът ще разгледа на второ четене Закона за концесиите, с който се улеснява концесията на Летище „София“. Това предвижда програмата за работа на  Народното събрание . Промените са свързани с концесии, при които ще бъдат заложени изисквания за големи по размер инвестиции в публична инфраструктура, както и значителни плащания от концесионера към държавния бюджет. Измененията прецизират текстовете за солидарната отговорност, начина на разрешаване на спорове между страните, както и основанията за недействителност на концесионния договор. С предложените промени всеки един от участващите в групата икономически оператори ще отговаря солидарно, съгласно ресурса, който е предоставил за участие в правната форма за концесията. Конкретизират се и текстовете за разрешаването на спорове като се елиминират възможностите за противоречиво тълкуване. По този начин се дава възможност възникналите противоречия да бъдат решавани от арбитражен съд. С друга промяна отпада възможността концесионният договор да бъде обявяван за недействителен, когато съдържанието на договора не съответства на минималното съдържание, определено в закона.  \r\nМинистърът на правосъдието Цецка Цачева ще бъде изслушана за политиките за подобряване на материалната база в местата за лишаване от свобода. Депутатите ще продължат работа и по доклада на Антикорупционния орган за 2018 г. Според доклада по механизма за деклариране служителите на КПКОНПИ са извършили проверка на 9 066 лица. Специализираната дирекция „Конфликт на интереси“ е проверила лица, заемащи висша публична длъжност. През 2018 г. са образувани 119 производства за извършване на проверка за установяване на наличието или липсата на конфликт на интереси. Приети са 78 решения на комисията по същество, от които 28 са за установен конфликт на интереси, а 50 са без установен такъв. През миналата година в комисията са постъпили 343 прокурорски проверки по смисъла на Закона за съдебната власт. В 70 случая е установено наличие на данни за извършени престъпления. След пленарното заседание ще се съберат три парламентарни комисии. Комисията по отбрана ще изслушва министъра на отбраната Красимир Каракачанов.", "date": "2019.03.14", "title": "Парламентът ще разгледа на второ четене Закона за концесиите, с който се улеснява концесията на Летище „София“"}
{"url": "http://www.focus-news.net/news/2019/03/14/2634257/ministar-mladen-marinov-shte-otdade-pochit-kam-zaginaliya-komandos-emil-sharkov.html", "text": "Министърът на вътрешните работи Младен Маринов ще отдаде почит към загиналия при изпълнение на служебния си дълг командос Емил Шарков. Това съобщиха от пресцентъра на  МВР . Заупокойната молитва по повод 5-годишнината от кончината на служителя ще бъде отслужена в 12.00 часа в град Лясковец на изградената паметна плоча пред училището в града.  \r\nПо-късно същия ден в сградата на Областна администрация – Велико Търново вътрешният министър ще проведе работна среща с представители на местната власт на всички общини в областта. Кратки изявления са предвидени към 15.00 часа. Агенция „Фокус“ припомня:   Командосът Емил Шарков загина при спецакция на отряда за борба с тероризма в Лясковец през 2014 г. Тогава специалните части атакуваха дома на 53-годишния Петко Петков, за да изземат незаконни оръжия и боеприпаси. Мъжът обаче ги посреща барикадиран и въоръжен и при започналата престрелка между него и командосите 40-годишният Шарков е убит, а други петима негови колеги са ранени.", "date": "2019.03.14", "title": "Министър Младен Маринов ще отдаде почит към загиналия командос Емил Шарков"}
{"url": "http://www.focus-news.net/news/2019/03/14/2634258/sport-federer-se-klasira-za-chetvartfinalite-na-turnira-v-indian-uels.html", "text": "Роджър Федерер се класира за осми пореден път за четвъртфиналите на турнира от сериите „Мастърс“ в Индиън Уелс, САЩ. Петкратният шампион се наложи над британеца Кайл Едмънд с 6:1, 6:4. \r\nЗа място на полуфиналите швейцарецът ще играе срещу Хуберт Хуркач. 22-годишният поляк достигна за първи път до четвъртфинал в турнира, след като отстрани Денис Шаповалов със 7:6, 2:6, 6:3.", "date": "2019.03.14", "title": "Спорт: Федерер се класира за четвъртфиналите на турнира в Индиън Уелс"}
{"url": "http://www.focus-news.net/news/2019/03/14/2634256/ministar-ekaterina-zaharieva-shte-uchastva-v-bryuksel-v-konferentsiya-za-badeshteto-na-siriya.html", "text": "Вицепремиерът и министър на външните работи Екатерина Захариева ще участва в Третата конференция „Подкрепа за бъдещето на Сирия и региона“, която се провежда в Брюксел. Това съобщиха от пресцентъра на  Министерството на външните работи .   \r\nНа конференцията, организирана от Европейския съюз и ООН, ще бъдат обсъдени най-важните хуманитарни въпроси, засягащи сирийците и общностите, приемащи сирийски бежанци. Специално внимание ще бъде отделено на перспективите пред сирийските жени.  \r\nЕкатерина Захариева ще участва в министерската среща в рамките на конференцията заедно с представители на повече от 85 държави и регионални организации. Съпредседатели на конференцията са върховният представител на ЕС по въпросите на външните работи и политиката на сигурност Федерика Могерини, еврокомисарят по съседската политика и преговорите за разширяване Йоханес Хан, еврокомисарят за хуманитарната помощ и управлението на кризи Христос Стилианидис. От страна на ООН конференцията е под егидата на генералния секретар, който в Брюксел ще бъде представен от заместник-генералния секретар на ООН по хуманитарните въпроси Марк Лоукок, от специалния пратеник на ООН за Сирия Геир Педерсен, от върховния комисар на ООН за бежанците Филипо Гранди. Освен представители на държавите-членки на ЕС във форума участват и премиерът на Ливан Саад Харири, министрите на външните работи на Турция и Йордания Мевлют Чавушоглу и Айман Сафади.    \r\nКонференцията ще дискутира ключови аспекти от кризата в Сирия: политическото, хуманитарното и регионално развитие. Целта е да се поддържа международния ангажимент за оказване на помощ на сирийския народ и страните, приемащи сирийски бежанци. Заедно с Европейския съюз България подкрепя мерките за  политическо решение на конфликта в Сирия в рамките на воденият от ООН Женевски мирен процес и за подобряване на хуманитарната ситуация. Важна част от конференцията е да се даде ясен и силен политически сигнал, че възстановяването на Сирия може да започне само след истински политически процес.  \r\nДнес животът на 11,7 млн. сирийци зависи от хуманитарна помощ. 80 на сто от сирийците живеят под чертата на бедност. От началото на войната в Сирия ЕС и държавите-членки са оказали хуманитарна и икономическа помощ, помощ за развитие и стабилизация на обща стойност 16,9 млрд. евро. Последната конференция за Сирия под егидата на ЕС и ООН се състоя през април 2018 г.", "date": "2019.03.14", "title": "Министър Екатерина Захариева ще участва в Брюксел в конференция за бъдещето на Сирия"}
{"url": "http://www.focus-news.net/news/2019/03/14/2634260/ombudsmanat-maya-manolova-shte-poseti-stara-zagora-i-kazanlak.html", "text": "От 10.30 часа в град Стара Загора омбудсманът Мая Манолова организира тематична приемна за граждани по проблеми, свързани с частни съдебни изпълнители, банки, фирми за бързи кредити и колекторски фирми. Тя ще се проведе в офиса на местния обществен посредник Надежда Чакърова – Николова, адрес: гр. Стара Загора, бул. „М. М. Кусев“ № 34 А, ет.1. Това съобщиха от пресцентъра на  Омбудсмана на Република Българея . От 11.15 часа на място е предвиден брифинг за журналисти. \r\nВ 12.00 часа омбудсманът ще се срещне със свещенослужителите на Катедрален храм „Св. Николай“. \r\nВ 13.30 часа по покана на медицинските сестри от Казанлък омбудсманът ще чуе исканията на професионалистите по здравни грижи, които организират протест пред сградата на МБАЛ „Д-р Хр. Стамболски“ ЕООД - Казанлък.", "date": "2019.03.14", "title": "Омбудсманът Мая Манолова ще посети Стара Загора и Казанлък"}
{"url": "http://www.focus-news.net/news/2019/03/14/2634262/liderat-na-bsp-korneliya-ninova-shte-dade-preskonferentsiya-v-tsentralata-na-partiyata.html", "text": "Лидерът на БСП Корнелия Нинова ще даде пресконференция в централата на партията. Това съобщиха от пресцентъра на  НС на БСП . Събитието ще се състои от 11.00 часа в централата на БСП на ул. „Позитано” 20.", "date": "2019.03.14", "title": "Лидерът на БСП Корнелия Нинова ще даде пресконференция в централата на партията"}
{"url": "http://www.focus-news.net/news/2019/03/14/2634264/spetsializiraniyat-nakazatelen-sad-shte-predstavi-doklada-za-deynostta-si-prez-2018-g.html", "text": "В Специализирания наказателен съд ще се проведе пресконференция за представяне на доклада за дейността на съдебната институция за 2018 г. Това съобщиха от пресцентъра на  Съда . Пресконференцията ще се проведе от 12.00 часа в сградата на Специализиран наказателен съд на ул. „Черковна” 90.", "date": "2019.03.14", "title": "Специализираният наказателен съд ще представи доклада за дейността си през 2018 г."}
{"url": "http://www.focus-news.net/news/2019/03/14/2634261/gradskiyat-prokuror-na-sofiya-i-direktorat-na-sdvr-shte-dadat-brifing-vav-vrazka-s-ubiystvo-v-stolitsata.html", "text": "Градският прокурор на София Емилия Русинова и Георги Хаджиев, директор на СДВР, ще дадат брифинг във връзка с убийство, извършено на територията на столицата. Това съобщиха от пресцентъра на  Прокуратурата на Република България . Брифингът ще се проведе  от 11.00 часа в Зала 2 на Съдебната палата в София", "date": "2019.03.14", "title": "Градският прокурор на София и директорът на СДВР ще дадат брифинг във връзка с убийство в столицата"}
{"url": "http://www.focus-news.net/news/2019/03/14/2634265/burgas-zam-ministar-vanya-koleva-shte-diskutira-mladezhkite-politiki-s-mladite-hora.html", "text": "Заместник-министърът на младежта и спорта Ваня Колева ще се срещне с младите хора на Бургас, за да представи реализираните дейности на министерството по отношение на младежта до момента. Това съобщиха от пресцентъра на  Община Бургас . Срещата ще се проведе от 11.00 часа в зала 208 на Бургаския свободен университет и има за цел да бъдат идентифицирани новите цели и приоритети, които ще бъдат включени в следващата Национална стратегия за младежта. \r\nСъбитието се организира в партньорство с Община Бургас, Регионалното управление на образованието, Областната администрация и няколко университета. \r\nМинистерство на младежта и спорта е основен орган на държавната власт за развитие, прилагане и координация на политиките за младите хора на България и един от главните приоритети в работата му е бъдещата Национална стратегия за младежта след 2020 г.", "date": "2019.03.14", "title": "Бургас: Зам.-министър Ваня Колева ще дискутира младежките политики с младите хора"}
{"url": "http://www.focus-news.net/news/2019/03/14/2634263/predsedatelyat-na-api-georgi-terziyski-shte-uchastva-vav-foruma-prioritetna-svarzanost-na-severna-balgariya-v-ruse.html", "text": "Председателят на Управителния съвет на Агенция „Пътна инфраструктура“ Георги Терзийски ще бъде в Русе за участие във форума „Приоритетна свързаност на Северна България“. Това съобщиха от пресцентъра на  Агенция „Пътна инфраструктура“ . Форумът започва в 11.00 часа в зала „Европа“ в Доходно здание на град Русе. Срещата се организира от кмета на Община Русе Пламен Стоилов, в координация с Института за пътна безопасност. Целта е да се представят политиките на АПИ за преодоляване на регионалните дисбаланси чрез приоритетното изграждане на безопасна транспортна инфраструктура.", "date": "2019.03.14", "title": "Председателят на АПИ Георги Терзийски ще участва във форума „Приоритетна свързаност на Северна България“ в Русе"}
{"url": "http://www.focus-news.net/news/2019/03/14/2634268/direktorat-na-gdbop-ivaylo-spiridonov-i-zam-direktorat-na-gd-natsionalna-politsiya-blagorodna-makeva-shte-prisastvat-na-godishniya-otchet-analiz-na-deynostta-na-odmvr-shumen.html", "text": "В залата на РУ-Шумен ще се проведен годишният отчет-анализ на дейността на ОДМВР- Шумен. На отчета ще присъстват директорът на ГДБОП гл.комисар Ивайло Спиридонов и зам.-директорът на ГД „Национална полиция“ ст. комисар Благородна Макева. Това съобщиха от ОДМВР-Шумен. Поканени са административните ръководители на Окръжен съд – Шумен, Окръжна прокуратура- Шумен, на районния съд в Шумен и районните прокуратури в Нови пазар и Велики Преслав, председателят на Административен съд- Шумен и областният управител.  \r\nОколо 15.30 часа се очаква брифинг.", "date": "2019.03.14", "title": "Директорът на ГДБОП Ивайло Спиридонов и зам.-директорът на ГД „Национална полиция“ Благородна Макева ще присъстват на годишния отчет-анализ на дейността на ОДМВР-Шумен"}
{"url": "http://www.focus-news.net/news/2019/03/14/2634269/denyat-14-mart-v-balgarskata-istoriya.html", "text": "На 14 март 1949 г. на процес в Струмица са осъдени 10 младежи по обвинение за създаване на младежка група от село Велюса. Групата е обвинена в стремеж за създаване на “самостоятелна македонска държава” и българска пропаганда. През 1992 г. България започва преговори с Европейския съюз за асоцииране. 14 март е обявен за Световен ден на съня. Отбелязва се от 2002 г. по инициатива на Световната асоциация за профилактика на съня, на Световния фонд за психично здраве и на Световната здравна организация.   генерал Щерьо Атанасов, командващ Първа българска армия през Втората световна война, политикът Петър Берон, певицата Надка Караджова.   поетът Младен Исаев; Николай Тодоров Фол - белетрист и режисьор; Илия Хаджитомакев Цанов - общественик и политик.  2001 г.   \r\nЗавършва преброяване на населението в България. Според предварителните резултати от преброяването от 2001 като българи са се самоопределили около 6 850 000 души (85,5 %), турци – около 745 000 (9,3 %), а роми – около 370 000 (4,65 %). Общо в България живеят 7 973 671 души (ок. 3 889 000 мъже и ок. 4 085 000 жени) или с над 500 000 по-малко от 1992 г. Отрицателният прираст за 2000 е 5,1 на хиляда. Жителите на градовете са 69 %, а на селата 31 %. 2001 г.   \r\nСъздава се Парламентарната група за диалог и партньорство. Тя е оглавена от бившия секретар на СДС Христо Бисеров и от монархиста Димитър Иванов. 2000 г.   \r\nВ Пловдив се провежда среща между ръководствата на СДС и ДПС. Целта е възстановят прекъснатите отношения между двете партии. 1992 г.   \r\nБългария започва преговори с ЕС за асоцииране. България установява дипломатически отношения с Европейската икономическа общност през 1988 г. Подава молба за членство в ЕС на 16 декември 1995 г. Започва преговори за присъединяване през февруари 2000 г. Споразумението с ЕС регламентира асоциирането на България чрез установяване на редовен политически диалог и сътрудничество, изграждане на зона за свободна търговия в течение на преходен период (около 10 г.), сближаване на законодателствата. На 25 април 2005 г. на тържествена церемония в Люксембург България и Румъния подписват Договори за присъединяване към Европейския съюз от 1 януари 2007 г. От българска страна Договорът за присъединяване е подписан от президента Георги Първанов, министър-председателя Симеон Сакскобургготски, министърът на външните работи Соломон Паси и министърът по европейските въпроси Меглена Кунева. \r\nЕвропейският съюз е създаден въз основа на Римски договор подписан на 25 март 1957 г. и на договора от Маастрихт (подписан през 1992 г., влиза в сила на 1 октомври1993 г.). Първите страни членки (от 1957 г.) са: Белгия, Германия, Италия, Люксембург и Холандия; от 1973 г. - Великобритания, Дания и Ирландия; от 1981 г. - Гърция; от 1986 г. - Испания и Португалия; от 1995 г. - Австрия, Финландия и Швеция. Норвегия отхвърля присъединяването си чрез национален референдум (1994 г. ). Молби за членство в ЕС подават Турция и Кипър и 10-те асоциирани страни - България, Естония, Латвия, Литва, Полша, Румъния, Словакия, Словения, Унгария и Чехия. Европейският съюз има 3 компонента – европейска общност, обща политика в областта на външните отношения и сигурността (CFSP), правосъдие и вътрешни работи. Основните институции на ЕС са Европейска комисия (изпълнителен орган), Съвет на министрите (орган за вземане на решения), Европейски парламент (към 2002 г. - 626 чл.; законодателен орган), Съд на ЕС и Сметна палата, Икономически и социален комитет и Комитет на регионите. Името \"Европейския съюз\" е формулировка от 1 януари 1994 г. България и Румъния се присъединяват към ЕС на 1 януари 2007 г. 1989 г.   \r\nПровежда се Четвърти конгрес на научните работници. По време на конгреса академик Любомир Илиев изнася доклад, който е силно критичен. Делегатите искат по-добра защита на интересите си, техните знания да се използват при вземане на управленски решения и по-широко участие в международни научни форуми. Гласувано е предложение председателят да се избира направо от конгреса, но след намесата на ЦК на БКП то е прегласувано. 1989 г.   \r\nЗапочва Четвърти конгрес на Съюза на българските филмови дейци (с председател Георги Стоянов). По време на него се изказват критики към властта. 1988 г.   \r\nУчредителите на Обществен комитет за екологична защита на град Русе са извикани за обяснения в ЦК на БКП, тъй като не са искали съгласието на БКП за създаването му. Така се ражда първата дисидентска организация в България. На 8 март същата година в София, в Дома на киното, след прожекцията на филма на Юри Жиров \"Дишай\", посветен на тежкото положение на жителите на гр. Русе, обгазяван от химическия комбинат в румънския град Гюргево, е създаден Обществен комитет за екологична защита на Русе. В ръководството му от общо 33-ма души 20 са членове на БКП, сред които има \"активни борци\" (Венета Цветанова), деца на \"активни борци\" (Виолет Цеков, Христо Смоленов), членове на ЦК на БКП (Светлин Русев) и депутати (Св. Русев и Нешка Робева). Председател на комитета е писателят Георги Мишев. На 11 и 14 март неговите учредители са извикани за обяснения в ЦК на БКП, тъй като не са искали съгласието на БКП за създаването му. 1949 г.   \r\nСъздава се Висша атестационна комисия (ВАК) при Комитета за наука, изкуство и култура. Тя присъжда научните степени и звания. 1945 г.   \r\nБългария и СССР подписват търговска спогодба за взаимни доставки на стоки. В сила е за първото полугодие на 1946 г. Благодарение на този акт България получава от СССР желязо, чугун, петролни продукти, лен, селскостопански и други машини, необходими за индустрията и селското и стопанство. Общата стойност на извършения по договора внос и износ възлиза на около 30 млрд. лв. (по тогавашния курс). 1909 г.   \r\nОбявена е амнистия на отклонилите се от военна служба до обявяването на независимостта на 22 септември 1908 г. На тази дата са родени: 1940 г.   \r\nРоден е Петър Берон. Завършва “Биолого-геолого-географския факултет” на СУ \"Св. Климент Охридски\". От 1963 г. до 1969 г. работи като биолог в Института по зоология към Българската академия на науките. От 1969 г. до 1978 г. е научен сътрудник в Института по зоология към БАН. През 1978 г. става старши научен сътрудник в същия институт и завеждащ секция \"Зоология\" в Националния природонаучен музей при БАН. В продължение на 3 години работи като управител на резерват за лъвове в Нигерия. Доктор е на биологическите науки от 1990 г. От 1990 г. е заместник-председател на Българския туристически съюз. От 1993 г. е директор на Националния природонаучен музей към БАН. Председател е на Българската федерация по спелеология. Председател е на Асоциацията \"Приятели на Африка\". Член е на Centre International de Myriapodologie, Paris (Франция). Участва в ръководството на множество международни организации. Преподава акарология в София и Пловдив. В политиката влиза като един от основателите на Независимо сдружение \"Екогласност\". Секретар е на Съюза на демократичните сили от 7 декември 1989 г. до август 1990 г. Председател е на Националния координационен съвет на СДС от август до декември 1990 г. Участник е в Националната кръгла маса за преход на България към демокрация през 1990 г. През юни 1990 г. е избран за народен представител от СДС в VII Велико народно събрание. Подписва новата Конституция на Република България. На 2 декември 1990 г. е обявен за сътрудник на Бившата държавна сигурност. На 4 декември 1990 г. по искане на Петко Симеонов НКС на СДС гласува оставката му от председателския пост. Напуска СДС през 1991 г. На президентските избори през януари 1992 г. е кандидат за вицепрезидент. Кандидат за президент е от партия “Съюз България” на 11 ноември 2001 г. Заместник-председател е на Съюза на патриотичните сили и военните от запаса “Защита”. Депутат е от София-окръг в XL Народно събрание (Парламентарна група на Коалиция \"Атака\"). Избран e за заместник-председател на XL Народно събрание. Говори руски, английски и френски език. Публикации: множество научни и публицистични трудове. 1937 г.   \r\nРодена е Надка Иванова Караджова – българска народна певица. Песните й са от Пазарджишко. От 1953 г. пее в Държавен ансамбъл за народни песни и танци в София. Носителка е на много награди (златни медали на световните младежки фестивали във Варшава (1955 г.), София (1968 г.) и др.). 1930 г.   \r\nРоден е Петър Алипиев (псевд. на П. А. Пашанков) - български поет. Печата за пръв път в ученическите вестници \"Емос\" и \"Средношколско единство\". Редактор е в издателство \"Георги Бакалов\" - Варна. 1902 г.   \r\nРоден е Щерьо Атанасов - политически и военен деец, генерал-лейтенант. Участва в Юнското въстание през 1923 г. Един от организаторите е на четническото движение в хасковския край (1924–1925 г.). От 1925 г. емигрира в СССР. Участва в Испанската гражданска война 1936–1939 г. След нападението на хитлеристка Германия над СССР разгръща дейност за организиране на партизанско движение на територията на Молдовска СССР. От септември 1943 г. е прехвърлен в щаба на Югославската народноосвободителна армия, където създава партизански единици от български части. По време на участието на България в окончателния разгром на хитлеристка Германия 1944–1945 г. е помощник-командир на Първа армия. След войната заема ръководни длъжности в Българската народна армия. Автор е на съчинения с военна и историческа проблематика. 1899 г.   \r\nРоден е Владимир Йосифов Тричков - политически деец, генерал-лейтенант (посмъртно). Учи във Военното училище в София. Член е на БКП. Владимир Тричков се включва активно в подготовката на Септемврийското въстание 1923 г. , заради което получава смъртна присъда. Впоследствие присъдата му е заменена с дългогодишен затвор. Освободен е през 1936 г. и заминава за СССР, където учи в Международната ленинска школа. През 1937 г. отива като интербригадист в Испания. След завръщането си в България многократно е интерниран в Ксантийско и Асеновградско заради своята революционна дейност. Като командир на I ВОЗ, член на Главния щаб на НОВА, а по-късно и командващ НОВА полага големи усилия за масовизиране и ръководене на партизанското движение. През май 1944 г. взема участие в похода на Втора софийска народоосвободителна бригада. Загива в сражение край с. Горно Камарци, Софийско. 1874 г.   \r\nРоден е Софроний Ников (духовно име Филарет, мирско име Христо Стоянов Ников) - - български теософ. Завършва Военното училище в София. Напуска офицерската кариера и заминава за Америка, където се запознава с теософията. В Индия престоява 2 години. Приема монашески сан и следва в Петербургската духовна семинария. Председател е на Теософското общество в България. Умира през 1953 г. в София. 1848 г.   \r\nРоден е Младен Павлов – български революционер. Учи в родния си град, в Белградската духовна семинария и в габровската Априловска гимназия. През 1874-1876 г. е учител в Оряховско, участва в подготовката на Априлското въстание. При слизането на Ботевата чета до Козлодуй на 17 май 1876 г., той се включва в нея. След разбиването на четата е заловен, но успява да избяга в Румъния. Участва в Руско-турската война (1877-1878 г.) като преводач. Автор е на мемоари. 1837 г.   \r\nРоден е Марко Димитриев Балабанов - български книжовник, общественик, политик, професор (от 1888 г.). Той е преподавател по римско, византийско и каноническо право. Преподава гръцки език и гръцка литература. Член е на БАН. Завършва богословско училище в Цариград и право в Атина и Париж. През 1870-1871 г. редактира сп. \"Читалище\" , от 1874 г. до 1876 г. е редактор в. \"Век\" и др. Автор е на много трудове в \"Периодическо списание\", \"Сборник за народни умотворения\" и др. (печатани под името Димитров). Член е на Народно-църковния събор през 1871 г. По време на турските кланета в България (1876 г.) е натоварен да моли за намесата на Великите сили. Член е на Учредителното събрание. Министър е на външните работи в първия българския кабинет. Философските и социологическите му съчинения са издадени в сборник през 1986 г. Автор е на трудовете \"Страници от политическото ни възраждане\" (1904 г.), \"Гаврил Кръстевич\" (1914 г.). На тази дата умират: 1991 г.   \r\nУмира Младен Исаев - български поет и писател. Роден е на 7 юни 1907 г. Участва в Септемврийския селски бунт през 1923 г. Емигрира в Югославия през 1926 г. Завръща се в София през 1929 г. Отговорен редактор е на в. \"Ехо\" и на сп. \"Наша мисъл\". Политически затворник (1932 г.). От 1933 г. до 1942 г. работи в Съюза на българските писатели. След 9 септември 1944 г. е секретар на СБП (1944-1947 г., 1956-1958 г.), заместник-председател е на СБП (1962-1966 г.), редактор е в сп. \"Изкуство\" (1946-1948 г.), заместник-главен редактор е на в. \"Литературен фронт\" (1958-1960 г.), редактор е в сп. \"Български воин\" (от 1960 г.). Първите му стихосбирки - \"Пожари\" (1932 г.) и \"Жертви\" (1934 г.), го нареждат между имената на \"септемврийските писатели\". Книги: \"Младост\" – 1949 г., \"Звезда на мира\" – 1950 г., \"Обич\" – 1954 г. Автор е на произведения за деца, превежда поети от руската литература, издава книги с очерци и есета, мемоари (\"Незабравимото\" – 1976 г.). 1969 г.   \r\nУмира Николай Тодоров Фол - български белетрист и режисьор. Роден е на 13 януари 1898 г. в Берковица. Завършва гимназия в София, учи режисура в Берлин. Сътрудничи в литературните седмичници “Развигор”, “Литературни новини”, “Литературен глас”. Основател (София, 1932 г.) е на Детската театрална школа. Автор е на сборник разкази: “Незначителни събития” (1922 г.), “Червеният фенер” (1925 г.), на романите за деца “Мешко и приятелите му”, “Таралежко” (1930 г.), “Пътуването на Татунчо и Татунка до Луната” и др. 1959 г.   \r\nУмира Недялка Димитрова Симеонова - български цигулар и музикален педагог. На 12 години след няколко концертни обиколки в България заминава с баща си за САЩ, където изнася много концерти. През 1914 г. посещава летните курсове за цигулари виртуози в Дрезден, ръководени от проф. Л. Ацер (консерваторията в Санкт Петербург). В Дрезден учи при А. Раполди (1914 г.) и Г. Хавеман (1916-1920 г.). През 1921-1923 г. продължава заниманията си при Л. Ацер в Ню Йорк. През тези години започва усилена концертна дейност в Европа и Америка. Лектор е по цигулка в Държавна музикална академия (дн. БДК), (1937-1939 г.). През 1940 г. свири в Белградския симфоничен оркестър, през 1941 – 1944 г. и в Дрезденска филхармония От 1942 до 1944 г. е концертиращ музикант в Германия . След 1944 г. намира признание в България. Професор е по цигулка в Държавна музикална академия (1946 г.). Продължава активната си концертна дейност в страната и в чужбина. Първи концертмайстор е на новосъздадения през 1948 г. Симфоничен оркестър на Българска тв и радио. Репертоарът й включва всички значителни творби за цигулка от различни епохи и стилове. 1901 г. \r\nУмира Илия Хаджитомакев Цанов - български общественик и политик. До Освобождението 1878 г. е председател на Търговския съд в София и защитник на въстаниците, заловени след поражението на Априлското въстание и разгрома на Ботевата чета. По време на Временното руско управление е помощник-градоначалник на София, а след това е председател на Видинския окръжен съд. Член е на Либералната партия на П. Каравелов. Депутат е в Учредителното Народно събрание (1879 г.). Главен секретар е на Министерството на правосъдието, управлява българско дипломатическо агентство в Цариград (1881-1884 г.) и министерство на външните работи и на изповеданията на Княжество България (1884- 1886 г.). В началото на 1886 г. е изпратен в Цариград за водене на преговори за признаване на извършеното обединение. Участва в изработването на Топханенския акт (1886 г.). Автор е на спомени. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”; “Архив и бази данни”;", "date": "2019.03.14", "title": "Денят 14 март в българската история"}
{"url": "http://www.focus-news.net/news/2019/03/14/2634270/burgas-rakovoditelyat-na-predstavitelstvoto-na-ek-v-balgariya-ognyan-zlatev-i-kmetat-dimitar-nikolov-shte-predstavyat-doklada-za-balgariya-v-ramkite-na-evropeyskiya-semestar-2019-g.html", "text": "Ръководителят на Представителството на Европейската комисия в България Огнян Златев и кметът на града Димитър Николов ще открият дискусия на тема: „Европейски семестър 2019: напредък на България по икономическите и социални приоритети“.  \r\nСъбитието ще се проведе от 10.00 часа в Експозиционен център „Флора“.  \r\nЕксперти от Европейската комисия ще представят годишния доклад за България в рамките на Европейския семестър 2019, след което ще се проведе дискусия относно инвестиционните приоритети, които да бъдат подкрепени с европейски средства през следващия програмен период (2021-2027 г.).  \r\nДокладът за страната беше публикуван на 27 февруари 2019 г.", "date": "2019.03.14", "title": "Бургас ръководителят на Представителството на ЕК в България Огнян Златев и кметът  Димитър Николов ще представят доклада за България в рамките на Европейския семестър 2019 г."}
{"url": "http://www.focus-news.net/news/2019/03/14/2634255/parlamentarnata-pravna-komisiya-shte-izslusha-kandidatite-za-chlenove-na-tsik.html", "text": "Парламентарната правна комисия ще изслуша кандидатите за членове на ЦИК. Това предвижда програмата за работа на  Комисията.  Заседанието е насрочено за 14.30 часа в зала „Запад“ на Народното събрание. Изборът на нов състав на специализирания орган се налага, тъй като мандатът на сега действащата комисия изтича на 21 март. Новият състав на ЦИК бе едно от условията на ПГ на „БСП за България“ да се върне в пленарна зала. Съгласно Изборния кодекс парламентът има право да избере председателя, заместник-председателите и секретаря на ЦИК. Останалите членове на комисията се назначават от президента въз основа на предложение на парламентарно представените партии и коалиции, както и на партиите и коалициите, които имат избрани евродепутати, но не са в парламента. Миналия четвъртък изтече срокът за внасяне на предложения за членове на специализирания орган. В рамките на срока  за състав на Комисията от  ГЕРБ  предложиха за председател Стефка Стоева и за членове 6-ма души: Георги Баханов, Йорданка Ганчева, Мария Бойкинова, Александър Андреев, Мирослав Джеров и Димитър Димитров. От  БСП  предложиха за членове на избирателната комисия шестима души: Таня Цанева, Николай Николов, Силва Дюкенджиева, Силвия Стойчева, Емил Войнов и Цветанка Георгиева.   „Обединени патриоти“  издигнаха кандидатурите на доц. Таня Йосифова за заместник-председател и Бойчо Арнаудов за член на специализирания орган.  ДПС  предложиха Севинч Солакова за секретар и Ерхан Чаушев за член на ЦИК. От  „Воля“  номинираха Кристина Цанкова-Стефанова за член. От извънпарламентарните партии  „Реформаторският блок“  също даде своя номинация в лицето на Ивайло Ивков. Катя Иванова е предложена от Коалиция  „България без цензура, ВМРО-БНД, Земеделски народен съюз, Движение Гергьовден“.", "date": "2019.03.14", "title": "Парламентарната правна комисия ще изслуша кандидатите за членове на ЦИК"}
{"url": "http://www.focus-news.net/news/2019/03/14/2634267/le-figaro-frantsiya-zashto-frensko-germanskiyat-sayuz-se-prevrashta-vav-vodevil.html", "text": "Наскоро Германия в лицето на председателя на Християндемократическия съюз (ХДС) Анегрет Крамп-Каренбауер (АКК)отговори на предложенията, изложени от френския президент Еманюел Макрон в „Писмо до европейците“, отхвърляйки повечето от тях. Професорът по политическите науки Кристоф Буйо от Института за политически изследвания в Гренобъл анализира ситуацията пред водещия френски ежедневник  Le Figaro  и обяснява какви са рисковете пред бъдещето на френско-германския съюз. Според него противопоставянето в позициите на Берлин и Париж ще продължи до момента, в който обстоятелствата не доведат до разпадането на съюза им.  \r\nБуйо обаче подчертава, че предложенията на Макрон са отхвърлени от лидера на германските християндемократи, а не от гражданите на ФРГ. „АКК не е на власт (все още), но думите на председателя на ХДС не бива да се подминават, защото Ангела Меркел ще си отиде от поста“, съветва професорът.  \r\n„Отговорът на АКК е важен, защото съответства на това, което богатата, традиционно настроена и доволна част от Германия иска да чуе. Основната идея на речта й, разбира се, беше категоричното отхвърляне на всякаква форма на социално изравняване (като „европейската минимална работна заплата“) и обединяването на държавните бюджети на европейските страни. Тя очевидно иска да запази консервативните гласоподаватели, които биха могли да се изкушат да гласуват на европейските избори за „Алтернатива за Германия\" или за „Свободната демократическа партия“, твърди Буйо.  \r\n„Като цяло тонът на отговора на АКК на писмото на Емануел Макрон към европейците съответства на либералната и консервативна линия на ХДС. Това не е изненадващо. Тя не се нуждае от социална Европа, „базирана в Брюксел“, централизация или някакъв „съюз на преводачите“. В същото време партията не е против стимулирането на иновациите, малко повече европейска външна политика и отбрана, както и по-активен съвместен контрол по границите“, уверен е експертът. \r\nСъгласно думите му, Макрон вероятно не е очаквал да получи „такъв шамар в лицето“, въпреки че е трябвало да предвиди реакцията на консервативното германско политическо ръководство. „Факт е, че позицията на германците се отличава с последователност: те не искат обединяване на бюджетните ресурси и утвърждаване на социалното равенство отгоре. Отстъпват само под натиска на обстоятелствата. Най-положителният момент за Еманюел Макрон е, че ръководството на ХДС най-накрая прие „банковия съюз”, който се обсъжда от 2012 г., въпреки че вече е 2019 година“, констатира Буйо.  \r\nПрофесорът припомня, че Европа се намира в разгара на кампания за майските избори и всеки лагер се връща към основите си: Макрон, едновременно наследник и гробар за социалния либерализъм на Социалистическата партия на Франсоа Оланд, търси обща фискална политика и началото на „социална Европа“, докато ХДС е изцяло против идеята. „Нищо ново“, уверен е професорът. Тереза Герова", "date": "2019.03.14", "title": "Le Figaro (Франция): Защо френско-германският съюз се превръща във водевил"}
{"url": "http://www.focus-news.net/news/2019/03/14/2634271/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с пресвързване на уличен водопровод на ул. 688 в кв. „Овча купел“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Любляна“ от ул. „Народен герой“ до ул. „Букет“, ул. „Букет“ от №1 до №25. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ срещу 66 СОУ. \r\nВъв връзка с монтаж на спирателни кранове на ул. „Васил Друмев“ в кв. „Подуяне“ се налага спиране на водоподаването от 09.00 до 20.00 часа на клиентите на „Софийска вода”, живеещи в района на: ул. „Васил Друмев“ от бул. „Мадрид“ до ул. „Русалка“; ул. „Франсис де Пресансе“ от ул. „Черковна“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Друмев“ №31. \r\nВъв връзка с пресвързване на уличен водопровод на бул. „Витоша“ в Центъра се налага спиране на водоподаването от 09.00 до 19.00 часа на клиентите на „Софийска вода”, живеещи в района на: бул. „Витоша“ от бул. „Патриарх Евтимий“ до ул. „Хан Аспарух“; бул. „Витоша“ от бул. „Витоша“ до ул. „Цар Асен“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Витоша“ ъгъла с бул. „Патриарх Евтимий“. \r\nВъв връзка с реконструкция на уличен водопровод на ул. 639 в кв. „Горна баня“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. 639 от ул. „Димитър Чинтулов“ до ул. „Бойчо Бойчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 639 ъгъла с ул. 638. \r\nВъв връзка с пресвързване на уличен водопровод на ул. „Диамант“ в кв. „Горна баня“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Димитър Шишманов“ от ул. 646  до ул. „Диамант“, ул. „Диамант“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Шишманов“ ъгъла с ул. „Диамант“. \r\nВъв връзка с подмяна на сградно водопроводно отклонение на ул. „Извор“ в кв. „Ботунец“ се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Витиня“, ул. „Мусала“, ул. „Извор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витиня“ ъгъла с ул. „Извор“. \r\nВъв връзка с реконструкция на уличен водопровод на ул. „Блато“ в с. Мрамор се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Мичур“, ул. „Пламък“, ул. „Блато“, ул. „Емилиян Станев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Стамболийски“ ъгъла с ул. „Мичур“. \r\nВъв връзка с монтаж на пожарен хидрант на ул. 2 вилна зона „Смреката“ в с. Герман се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. 1, ул. 2, ул. 3. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 2. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.03.14", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/03/14/2634254/ministar-predsedatelyat-boyko-borisov-e-na-rabotno-poseshtenie-v-azerbaydzhan.html", "text": "Министър-председателят Бойко Борисов е на работно посещение в Азербайджан. Това съобщиха от  Правителствената информационна служба . По време на визитата си в Баку българският премиер участва в Седмия глобален бакински форум, организиран от неправителствената организация - Международен център „Низами Генджави“. Фокус на дискусиите на събитието са ролята на големите сили в промяната на глобалната политика - Китай, САЩ, Русия и ЕС, както и предизвикателствата пред устойчивото развитие.  \r\nВ рамките на работното си посещение в Баку премиерът Борисов ще се срещне с президента на Азербайджан Илхам Алиев. Във водената от министър-председателя делегация е министърът на енергетиката Теменужка Петкова.", "date": "2019.03.14", "title": "Министър-председателят Бойко Борисов е на работно посещение в Азербайджан"}
{"url": "http://www.focus-news.net/news/2019/03/14/2634259/stolichnite-obshtinski-savetnitsi-shte-glasuvat-uvelichenie-na-zaplatite-na-shofyorite-v-gradskiya-transport.html", "text": "Столичните общински съветници ще гласуват предложението на кмета Йорданка Фандъкова от 1 април заплатата на шофьорите в градския транспорт да бъде 1150 лева. Кметът настоява възнагражденията в „Столичния електротранспорт“ и в „Столичния автотранспорт“ да се изравнят, а след изравняването да се увеличат с 10%. За увеличението на заплатите Столична община ще отдели 5,3 млн. лева. Ако предложението на Йорданка Фандъкова бъде прието, от април основната заплата на шофьорите ще стане 1150 лева, а средната брутна заплата, без извънреден труд - над 1800 лева. Ще има 100 лева бонус за добре свършена работа.  \r\nКметът внесе извънреден доклад за решаване на проблемите на водачите в градския транспорт, за които те сигнализираха. Шофьорите алармираха за тежките условия, в които работят, както и за извънредния труд, който им се налага да полагат, заради липсата на кадри. В доклада кметът си постави две цели - задържане на работещите водачи и привличане на нови за справяне с недостига на кадри. Незаетите места в системата на градския транспорт за водачи са 251, недостигът е 13%. 116 са липсващите ватмани и шофьори на тролеи, а 135 са свободните места за шофьори на автобуси. Положеният извънреден труд в двете дружества е над допустимите 15 часа.", "date": "2019.03.14", "title": "Столичните общински съветници ще гласуват увеличение на заплатите на шофьорите в градския транспорт"}
{"url": "http://www.focus-news.net/news/2019/03/14/2634275/direktorite-na-gd-pozharna-bezopasnost-i-zashtita-na-naselenieto-i-gd-granichna-politsiya-shte-dadat-brifing-po-povod-godishniya-otchet-analiz-za-deynostta-na-odmvr-sliven.html", "text": "Главен комисар Николай Николов, директор на ГД „Пожарна безопасност и защита на населението”, и главен комисар Светлан Кичиков, директор на ГД „Гранична полиция”, ще дадат брифинг по повод годишния отчет-анализ за дейността на ОДМВР-Сливен за 2018 година. Това съобщиха от  ОДМВР- Сливен . Събитието ще се проведе в 15.00 часа в сградата на ОДМВР-Сливен.", "date": "2019.03.14", "title": "Директорите на ГД „Пожарна безопасност и защита на населението” и ГД „Гранична полиция” ще дадат брифинг по повод годишния отчет-анализ за дейността на ОДМВР-Сливен"}
{"url": "http://www.focus-news.net/news/2019/03/14/2634272/blagoevgrad-pp-gerb-organizira-grazhdanski-dialog-na-tema-regionalno-razvitie.html", "text": "Граждански диалог на тема регионално развитие ще се проведе в Благоевград от 17.00 часа в зала „22 септември”. Това съобщиха от пресцентъра на  ПП ГЕРБ . В събитието, което е част от серията граждански диалози под мотото „Европа в нашия дом\", ще участват министърът на регионалното развитие и благоустройството Петя Аврамова, евродепутатът от ГЕРБ/ЕНП Андрей Новаков, народните представители от ГЕРБ-Благоевград Даниела Савеклиева, Георги Динев, Александър Мацурев, Стефан Апостолов и д-р Емил Тончев, кметове на общини и общински съветници. \r\nВ рамките на форума ще бъдат дискутирани националните и местните политики в регионалното развитие. На вниманието на обществеността ще бъде представено развитието на инфраструктурата в различните населени места и как европейската солидарност е допринесла за това. \r\nФорумът е отворен за всички представители на бизнеса, социални партньори, неправителствени организации и граждани.", "date": "2019.03.14", "title": "Благоевград: ПП ГЕРБ организира граждански диалог на тема регионално развитие"}
{"url": "http://www.focus-news.net/news/2019/03/14/2634273/denyat-14-mart-v-svetovnata-istoriya.html", "text": "През 1994 г. над Шефилд (Англия) се образува най-дългата дъга. Явлението се наблюдава от жителите на града в продължение на шест часа. През 1995 г. американски астронавт за първи път лети на космически кораб “Союз”. На борда има двама руски космонавти - Владимир Дежуров и Генадий Стрекалов, а американският астронавт е Норман Тагард. Учредени са музикалните награди “Грами” (1958). Наградите се присъждат от National Academy of Recording Arts and Sciences и се смятат за еквивалент на филмовата награда \"Оскар\". На същата дата през 1983 г. Джон Бон Джоуви, Ричи Самбора и Алек Джон Сач сформират рок-групата “Бон Джоуви”. През 2000 г. Стивън Кинг става първият писател, публикувал свое произведение в Интернет (за един ден то е прочетено от 2 млн. души).   композиторите Йохан Щраус и Куинси Джоунс, физикът Алберт Айнщайн, Юджийн Сернан – американски астронавт.  Карл Маркс и Клемент Готвалд, Ханс-Георг Гадамер - немски философ, ученик на Хайдегер, основоположник на философската херменевтика.  2018 г.  \r\nБританският физик и космолог Стивън Хокинг умира на 76-годишна възраст в дома си в Кеймбридж. 2018 г.  \r\nФилипинският президент Родриго Дутерте обявява оттеглянето на страната си от Международния наказателен съд (МНС) поради атаки на длъжностни лица на ООН и нарушения на надлежния процес от страна на МНС. 2018 г.  \r\nБританският министър-председател Тереза Мей обявява, че Лондон гони 23 руски дипломати във връзка с аферата „Скрипал”.  2018 г.  \r\nУбита е Мариел Франко, общински съветник и популярен бразилски активист за човешки права и защитник на жените и на бедните от Партията на социализма и свободата. Франко е нападната, след като се прибирала от мероприятие, посветено на борбата с расовата дискриминация.  2018 г.  \r\nЗа четвърти път Бундестагът избира Ангела Меркел за канцлер. Избрана е с гласовете на 364 депутати. 2018 г.  \r\nСловенският премиер Миро Церар подава оставка, няколко часа, след като Върховният съд на страната анулира резултатите от произведения през септември референдум, с който е одобрен железопътен проект на стойност 1 милиард евро. 2018 г.  \r\nАмериканският президент Доналд Тръмп потвърждава назначаването на Лари Кудлов за икономически съветник в Белия дом, заменяйки Гари Кон, който напуска предната седмица.  2015 г.  \r\nЕгипет обявява амбициозен план на стойност 45 милиарда долара за преместване на столицата на 45 километра източно от Кайро, където в пустинята ще се създаде и най-големият парк в света. 2014 г.  \r\nЕстонският президент Томас Илвес дава мандат на министъра на социалната политика Таави Ройвас да състави новото правителство на Естония. 2013 г.  \r\nСи Дзинпин е новият председателя на КНР. 2013 г.  \r\nЕвропейската космическа агенция и Федералната космическа агенция на Русия подписват съглашение за съвместна работа по проекта ЕкзоМарс. 2005 г.  \r\nЕдин милион ливанци излизат по улиците на Бейрут, за да демонстрират против военното присъствие на Сирия в Ливан и против правителството, сформирано след покушението над министър-председателя Рафик Харири. 2004 г.  \r\nВладимир Путин е преизбран за президент на Русия. \r\nВладимир Владимирович Путин е роден на 7 октомври 1952 г. в Ленинград (днес Санкт-Петербург). През 1975 г. завършва Юридическия факултет на Ленинградския държавен университет и е изпратен по разпределение на работа в органите на държавна сигурност. До 1990 г. служи в Първо главно управление на КГБ на СССР, дълго време работи в Германия. От 1990 г. е помощник на заместник-ректора на Ленинградския държавен университет по международните въпроси, а по-късно съветник на председателя на Ленинградския съвет. От месец юни 1991 г. председателства Комитета по международни връзки на кметство Санкт-Петербург. През 1994-1996 г. е първи заместник на председателя на правителството (кмета) на Санкт-Петербург и председател на Комитета по международни връзки. От началото на 1997 г. е заместник на управляващия дейността на Президента на Русия, след това е заместник-ръководител на Администрацията на Президента на Руската федерация - началник на Главното управление за контрол. От 25 май до юни 1998 г. е първи заместник-ръководител на Президентската администрация. От 25 юли 1998 г. до 9 август 1999 г. е директор на Федералната служба за сигурност на Руската федерация. От октомври 1998 г. е член на Съвета за сигурност на Руската федерация. От 29 март до 9 август 1999 г. е секретар на Съвета за сигурност на Руската федерация. На 9 август 1999 г. Президентът на Русия Борис Елцин назначава Владимир Путин за временно изпълняващ длъжността Председател на Правителството на Руската федерация. Едновременно с това в телевизионно обръщение към гражданите на страната Борис Елцин заявява, че би желал през 2000 г. да види Владимир Путин като свой приемник на поста Президент на Русия. От 16 август 1999 г. Владимир Путин е Председател на Правителството на Руската федерация (за неговото утвърждаване гласуват 233 депутати от Държавната Дума, 84 са против и 17 - въздържали се). От 31 декември 1999 г. Владимир Путин е изпълняващ длъжността Президент на Руската федерация. В този ден Президентът на Русия Борис Елцин доброволно прекратява изпълняването на президентските пълномощия и назначава Владимир Путин за временно изпълняващ длъжността Президент на Русия. На 6 януари 2000 г. Владимир Путин е издигнат за кандидат за Президент на Руската федерация. На 26 март е избран за Президент на Руската федерация още на първия тур на предсрочните избори. Според резултатите от изборите Владимир Путин събира 39 740 434 гласа или почти 53% от гласовете на избирателите, упражнили правото си на глас. Владимир Путин притежава военен чин полковник от запаса. 2000 г.  \r\nСтивън Кинг става първият писател, публикувал свое произведение в Интернет (за един ден то е прочетено от 2 млн. души). Той е един от най-популярните съвременни американски романисти. Повече от романите му са адаптирани за киното. Автор е на книгите “Салемските призраци”, “Куджо”, “Живата факла”, “Мъртва зона”, “То”, “Кристин”, “Гробище за домашни любимци”, “Слабака”, “Маймуната”, “Мизъри” и др. “Писателят на ужаса” успява да изведе фантастичния жанр на челни позиции в американската проза през 70-те и 80-те години. 1995 г.  \r\nАмерикански астронавт за първи път лети на космически кораб “Съюз”. Космическият кораб е изстрелян от космодрума в Байконур. На борда има двама руски космонавти - Владимир Дежуров и Генадий Стрекалов, и американския астронавт Норман Тагард. 1994 г.  \r\nНад Шефилд (Англия) се образува най-дългата дъга. Явлението се наблюдава от жителите на града в продължение на шест часа. Дъгата е природно явление, което представя седемте цвята на спектъра и се дължи на пречупването и отражението на слънчевите лъчи върху облаците. Седемте цвята на дъгата са наредени в следния ред: виолетов, индигов, син, зелен, жълт, оранжев, червен. Според Библията небесната дъга била залог за помирение, дадено от Бог на Ной след потопа. Древните гърци я смятали за пояс на богинята Ирида, вестителка на боговете. 1983 г.  \r\nДжон Бон Джоуви, Ричи Самбора и Алек Джон Сач сформират рок-групата “Bon Jovi”. Лидер на формацията е Джон Бон Джови (композитор, вокалист и китарист). През 1982 г. той написва първата си песен - \"Runaway\", която става радиохит в Ню Йорк. Дебютният албум на групата наречен “Бон Джови” излиза на 21 януари 1984 г. През 1985 г. излиза вторият албум - \"7800° Fahrenheit\". Следват турнета, а през 80-те години излизат албумите \"Slippery When Wet\" (1986 г., песента \"Livin’On A Player\" се задържа в класациите 13 седмици, а албумът достига първо място в \"Billboard\") и \"New Jersey\" (1988 г.). През 1984 г. \"Бон Джови\" участват в \"Moscow Music Peace Festival\" и започват голямо световно турне. След него Джон Бон Джови издава соловия албум \"Blaze of Glory\", инспириран от филма \"Young Guns II\" (\"Млади стрелци II\"). През 1990-1991 г. групата е на кратко турне в Япония. Следват албумите \"Keep The Faith\", който остава встрани от музикалната концепция на дебютния \"Бон Джови\", и сборният \"Gross Road\", продаден в 10 млн. копия из цял свят. Групата участва в благотворителния проект \"A Very Special Christmas 2”. През 1995 г. басистът Алек Джон Съч напуска групата и е заменен от Хюи Макдоналд. Същата година излиза албумът \"This Anin’t A Love Song\". През 2000 г. групата отново се събира и издава албума \"Crush\". През 2002 г. излиза албумът \"Bounge\". 1958 г.  \r\nАсоциацията на звукозаписните компании в САЩ учредява наградата “Грами”, за постижения в областта на музикалното изкуство. Присъжда се от National Academy of Recording Arts and Sciences и се смята за еквивалент на филмовата награда \"Оскар\". Обхваща музиката, която е записана и издадена на грамофонни плочи. Наградите не са точно определени и броят им се променя от година на година. Някои от категориите са: албум на годината, песен на годината, изпълнител на годината. Отделни награди се присъждат за класическа музика, поп, рок, джаз, соул, кънтри и всички останали стилове и направления, както и за звукозапис, аранжимент, нов певец, певица или група и т. н. 1953 г.  \r\nЗа генерален секретар на ЦК КПСС е избран Никита Хрушчов. 1913 г.  \r\nИзвършен е първият опит да се достигне Цариград от летците Ернест Бюри със самолет “Фарман” и Симеон Петров със самолет “Блерио”. Опитът е неуспешен поради късния час на излитането – 16,25 ч. 1822 г.  \r\nВ Киевския театър се състои първият спектакъл на украински език. 1558 г.  \r\nФердинанд I без съгласието на римския папа се самопровъзгласява за император на Свещената римска империя. \r\nСвещената римска империя е създадена от германския крал Отон I, който завладява Северна и Средна Италия, включително Рим. В нея влизат и Чехия, Бургундия, Холандия, дн. Швейцария и др. Воюва с племената в Южна Италия и славяните от поречието на р. Елба. Постепенно властта на императора става номинална, а Вестфалския мир през 1648 г. утвърждава превръщането на империята в конгломерат от независими държави. Тя съществува до 14 декември 1805 г. , когато е сключен т. нар. Пресбургски договор. 1492 г.  \r\nИспанската кралица заповядва да бъдат заточени 150 000 евреи в случай, че не приемат католическата вяра. На тази дата са родени: 1934 г.  \r\nРоден е Юджийн Сернан – американски астронавт, капитан III ранг от ВМФ. Завършва университета “Пердю” (Лафайет, щата Индиана) през 1956 г., получава степен бакалавър на науките в областта на електронната техника. Завършва Военноморското училище в Монтерей (Калифорния) и получава степен магистър на науките по авиационна техника. От 1963 г. е в групата на астронавтите към НАСА. От 3 до 6 юни 1966 г. заедно с Т. Стафърд лети в Космоса на борда на кораба “Джемини-9” като втори пилот. За 72 ч и 21 мин корабът извършва 45 обиколки около Земята, като изминава около 1,8 млн. км. По време на полета Юджийн Сернан излиза в открития Космос за около 2 ч и 5 мин. За първи път е извършена среща с ракета мишена. Лети в Космоса за втори път заедно с Дж. Янг от 18 до 26 май 1969 г. и обикаля около Луната като пилот на лунната капсула на космическия кораб “Аполо-10”. Отделилата се от космическия кораб лунна капсула със Сернан и Стафърд достига на 15 км от повърхността на Луната. От 7 до 19 декември 1972 г. заедно с Х. Шмит и Р. Евънс извършва полет до Луната като командир на космическия кораб “Аполо-17”. Лунната капсула със Юджийн Сернан и Шмит се прилунява на 11 декември 1972 г. и пребивава на Луната 75 ч. Астронавтите излизат 3 пъти на нейната повърхност, където прекарват общо 23 ч и 12 мин. 1933 г.  \r\nРоден е Куинси (Дилайт) Джоунс - един от най-известните композитори, аранжьори и продуценти, тромпетист и пианист. Голяма е заслугата му за развитието на джаза и стиловете ритъм енд блус, соул, диско, фънк и др. Автор е на музиката на повече от 35 филма. Номиниран е за наградата \"Грами\" 55 пъти, получава я 11 пъти. Връх в продуцентската му кариера са албумите на Майкъл Джексън. От 1964 г. е вицепрезидент на фирмата \"Меркюри Рекърдс\". 1928 г.  \r\nРоден е Франк Борман – американски астронавт. През 1977 г. завършва Калифорнийския технологичен институт, от 1957 г. до 1960 г. е преподавател във Военната академия. През 1960 г. завършва Училището за летци и астронавти при НАСА. Лети в Космоса заедно с Дж. Ловъл като командир на космическия кораб \"Джемини - 7\", изведен в орбита на 4 декември 1965 г. Полетът продължава 14 денонощия (330 ч). Корабът прави 206 обиколки около Земята. За втори път лети на кораба \"Аполо-8\" заедно с У. Андерсън и Дж. Ловъл. Корабът е изведен в орбита на 21 декември 1968 г. (завръща се на Земята на 27 декември 1968 г.) и извършва 10 обиколки около Луната. 1925 г.  \r\nРоден е Джон Уейн - английски писател. Уейн завършва Оксфордския университет. През 1947-1955 г. той е преподавател по английска литература в Редингския университет. Най-известният му роман е “Обърни се с гняв назад” (1953 г.). В романите “Съперници” (1958 г.) и “Убий бащата” (1962 г.) гротескно-сатиричното възприемане на действителността се сменя с реалистично изображение на нрави и характери. Издава романите: “Млади гости” (1965 г.), “По-малки от небето” (1967 г.), “Зима в планината” (1970 г.) и др. Автор на поетични сборници, историческа поема “Фенг” (1975 г.), кн. “Животът и светът на Шекспир” (1964 г.). 1912 г.  \r\nВ Рим анархистът Д’Алба извършва неуспешен опит за убийство на краля на Италия Виктор Емануил III. Той е последния крал на Италия. Заема италианския престол от 1900 до 1946 г. Обявен е за император на Етиопия (1936-1941 г.) и крал на Албания (1939-1943 г.), но тези титли не получават пълно международно признание. Виктор Емануил е единствено дете на краля на Италия Умберто I и принцеса Маргарита Савойска. През 1896 г. той се жени за Елена Петрович Негош, дъщеря на краля на Черна гора Никола I, и двамата имат пет деца. С подкрепата си за фашисткия режим на Бенито Мусолини крал Виктор Емануил III компрометира монархията в Италия и през 1946 г. е принуден да абдикира в полза на сина си. Въпреки това малко по-късно страната е обявена за република. Виктор Емануил умира в изгнание в Египет през 1947. 1908 г.  \r\nРоден е Морис Мерло – Понти - френски философ, един от най-видните представители на феноменологията. Философските му възгледи се формират в резултат на осмислянето на феноменологията на Хусерл, на нейната еволюция към идеите на “жизнения свят” и на по-нататъшната £ интерпретация в ученията на Хайдегер и Capтp. В неговите философски търсения централен е проблемът за обосноваването на уникалния начин на битие на човешката субективност и на отношението й към света. В творчеството на Морис Мерло–Понти се разграничават 3 етапа. Основното му съчинение от първия период е “Феноменология на възприятието”. В него той критикува натуралистичните и тясно гносеологичните трактовки на съзнанието във философията и психологията, задълбочаването на феноменологичната редукция и интенсионалния анализ на Хусерл. В съчинението си “Хуманизъм и насилие” (1947 г.) и “Приключенията на диалектиката” (1955 г.) прави опит да анализира епохата от позициите на феноменалистичната концепция за историята. В “Прозата на света” (1969 г.) предприема опит за онтологичен психоанализ на литературата и езика, разглеждайки ги като форми на саморазкриване на първоначалното, на “дивото Битие”. 1903 г.  \r\nРоден е Ото Фридрих Болнов - немски философ. Развива философията на екзистенциализма и като оперира с неговите най-важни категории, придава на своята концепция оптимистичен и жизнеутвърждаващ характер. Тълкува екзистенциализма като продължение на \"философията на живота\" на Ницше и Дилтай. Целта му е разбирането на човешкия живот, тръгвайки от самия него, като се елиминират всички външни връзки и отношения. 1877 г.  \r\nРоден е Алексей Алексеевич Игнатиев – руски дипломат, генерал-майор (1917 г.), генерал-лейтенант от Съветската армия (1943 г.), писател. Племенник е на граф Н. П. Игнатиев. Участва в Руско-японската война (1904-1905 г.). Военен аташе е в Дания, Швеция, Норвегия (1908-1912 г.) и Франция (1912-1917 г.). До 1937 г. е съветски търговски представител в Париж. След завръщането си в СССР служи на отговорни длъжности в Министерство на отбраната, във висшите военни учебни заведения и във военното издателство. Напуска армията през 1947 г. и се занимава с литературна дейност. Пише спомените \"Петдесет години в строя\" в 2 тома (1959 г.), които съдържат интересни сведения за живота в руската армия и военно-дипломатическите кръгове на Русия и други европейски страни. 1854 г.  \r\nРоден е Паул Ерлих – германски лекар, бактериолог и биохимик. Учи в университетите Бреслау (дн. Вроцлав, Полша), Страсбург и Лайпциг. От 1890 г. е професор в Берлинския университет, едновременно работи в Института \"Кох\". От 1896 г. е директор на Института в Щеглиц. През 1899 г. започва работа в Института за експериментална терапия в Франкфурт на Майн и от 1906 г. е негов директор (дн. Институтът носи неговото име - \"Paul Ehrlich-Institut\"). Изследванията му са от различни области на биохимията, химията, експерименталната патология и терапията. Още като студент започва да изучава факторите, определящи разпределението на химическите вещества в организма. Чрез използването на различни оцветители и методи за оцветяване, Ерлих установява наличието на различни форми на левкоцити в кръвта, показва значението на костния мозък за образуването на гранулоцити, моноцити и установява ролята на линфоидните органи в образуването на линфоцити. Той диференцира определени форми на левкемията и създава двуалистичната теория за кръвообразуването, обяснява значението на метамофразията. Способства за развитието на хистологията на нервната система. Разработва метод за откриването на туберкулозния бацил чрез фоксин. За изследванията му в областта на имунологията заедно с И. И. Мечников получава Нобелова награда по физиология и медицина за 1908 г. През 1909 г. заедно с японски учен С. Хата създава препарата Салварсан. От 1901 г. Ерлих отделя голямо внимание на проблемите на злокачествените тумори. В областта на химията предлага редица реакции с голямо теоретично и практическо значение, за което му е присъден медал \"Либих\" и званието почетен член на Немското химическо дружество. 1835 г.  \r\nРоден е Джовани Вирджинио Скиапарели - италиански астроном. От 1862 г. до 1900 г. е директор на обсерваторията в Брера (Милано). Пръв доказва, че метеорите имат космически произход и метеорните потоци са резултат от разпаднали се комети. През 1877 г. забелязва върху повърхнината на Марс мрежа от тесни прави линии, които нарича “канали”. Установява, че периодът на околоосното въртене на Меркурий е равен на периода на обиколката му около Слънцето. Умира на 4 юли 1910 г. 1804 г.  \r\nРоден е Йохан Щраус - австрийски композитор, цигулар и диригент. Участник в квартета на Й. Ланер (от 1819 г.) и помощник-диригент на оркестъра на Ланер (от 1824 г.). През 1925 г. създава свой оркестър, с който извършва концертна обиколка из Европа (от 1833 г.). Един от най-популярните майстори на танцова музика. Създава характерни танцови цикли, състоящи се от няколко валса, придружени с встъпление и заключение. Автор е на повече от 250 произведения, сред които 152 валса. Най-популярни са валсовете му: “Дунавски песни”, “Лорелай”, “Габриела”, “Радецки марш”, “Талиони” и др 1709 г.  \r\nРоден е Габриел Боно дьо Мабли - френски социалист-утопист. Брат на Е. Б. дьо Кондияк. Предлага програма за премахване на имущественото неравенство между хората, за ограничаване на потребностите, за пресичане на разкоша. Идеите си излага в съчинението “За правата и задълженията на гражданите”. Умира на 23 април 1785 г. в Париж. На тази дата умират: 2002 г.  \r\nУмира Ханс-Георг Гадамер - немски философ, ученик на Хайдегер, основоположник на философската херменевтика. От 1939 г. е професор в Лайпциг, през 1946-1947 г. е ректор на Лайпцигския университет. От 1949 г. е професор по философия в Хайделбергския университет. След II Световна война е президент на \"Общото дружество за философия в Германия\". Основния му труд е \"Истина и метод\" (1960 г.). В него Гадамер очертава т. нар. \"херменевтична онтология\" - истината не се постига чрез научни методи. За немския философ Гадамер херменевтиката е преди всичко практика. Тя се реализира като дейност по осмислянето на някакъв текст и взета извън тази дейност, губи своята специфика. През 1979 г. той получава \"Хегелова награда\" . Автор е на съчиненията \"Платоновата диалектическа етика\" (1931 г.), \"Идеята за доброто между Платон и Аристотел\" (1934 г.), \"Народ и история в мисленето на Хайдегер\" (1941 г.), \"Гьоте и философията\" (1947 г.), \"Малки работи\" (в 4 т., 1967-1972 г.), \"Хегеловата диалектика\" (1971 г.), \"Разумът в епохата на науката\" (1976 г.), \"Диалог и диалектика\" (1980 г.), \"История и херменевтика\" (1986 г.). 1997 г.  \r\nУмира Фред Зинеман - американски сценарист и режисьор от австрийски произход. Роден е на 29 април 1907 г. Съсценарист с Б. Уайлдър на \"Хора в неделя\" (1929 г.). Утвърждава се в документалното кино с \"Мрежи\" (1934 г.), \"Вълната\" (1936 г.), \"Тази майка би могла да живее\" (1938 г.), \"Докато Америка спи\" (1939 г.). В игралното кино дебютира през 1941 г. - \"Историята на д-р Карвер\". Снима \"Очи в нощта\" (1942 г.), \"Седмият кръст\" (1944 г.), \"Белязаните ангели\" (1946 г.), \"Акт на насилие\" (1948 г.), \"Търсенето\" (1948 г.). Майстор на напрегнатата психологическа драма от 50-те години: \"Мъжете\" (1950 г.), \"Тереза\" (1951 г.), \"Точно по пладне\" (1952 г.), \"Сега и за вечни времена\" (1953 г.), \"Старецът и морето\" (1955 г.), \"Историята на една монахиня\" (1959 г.), \"Изпращачи на слънцето\" (1960 г.), \"Само пред опасността\" (1963 г.), \"Дойде денят на отмъщението\" (1964 г.), \"Човек на всички времена\" (1966 г.), \"Учител по …\" (1970 г.), \"Една следа в снега\" (1975 г.). Прави успешен опит в трилъра - \"Денят на Чакала\" (1973 г.), в биографичния филм - \"Джулия\" (1977 г.), в антифашистката сага - \"Пет дни от едно лято\" (1982 г.), и в мюзикъла - \"Оклахома\" (1955 г.), \"Шапка, пълна с дъжд\" (1957 г.). Други филми: \"Старецът и морето\" (1958 г.), \"Монахинята\" (1959 г.), \"Денят на Чакала\" (1973 г.), \"Джулия\" (1977 г.), \"Пет дни през лятото\" (1982 г.). 1953 г.  \r\nУмира Клемент Готвалд - чехословашки държавник, комунист. Един от основателите на Комунистическата партия на Чехословакия. През 1922-1925 г. е редактор на комунистическите вестници \"Правда худоби\" (\"Pravda chudoby\") и \"Глас лиду\" (\"Hlas lidu\"). От 1925 г. е член на ЦК и на Политбюро на КП. На V конгрес на КПЧ , проведен през 1929 г. е избран за генерален секретар на ЦК, а през 1945 г. - за председател на КПЧ. От 1928 г. е член на ИККИ. През 1943 г. става секретар на ИККИ. През 1938 г. пристига в Москва, където оглавява Задграничното ръководство на КПЧ. Влиза в състава на първото правителство на Националния фронт в Кошице (4 април 1945 г.) като заместник-председател. През 1946 г. оглавява Коалиционното правителство на Чехословакия. След Февруарските събития 1948 г. съставя ново правителство (комунистическо). От 14 юни 1948 г. е президент на Чехословашката република. Провежда политика на сближаване със СССР. 1883 г.  \r\nУмира Карл Маркс - германски философ-материалист. Създател е на т. нар. диалектически и исторически материализъм. През 1835 г. завършва гимназия и учи последователно в Бонския и Берлинския университети. В началото е последовател на младохегелианците, но постепенно преминава на радикални позиции. През лятото на 1844 г. в Париж Маркс се запознава с Фридрих Енгелс. В съвместния си труд “Немска идеология” (1845-1846 г.) те критикуват младохегелианците, материализма на Фойербах и формулират основните принципи на новата философска система, която Маркс нарича “диалектически материализъм”. В “Светото семейство” (1845 г.) създават теорията и тактиката на борбата на пролетариата, като официално обявяват средствата на тази борба - въоръжено насилие, терор и унищожаване на всички класови врагове на пролетариата. В “Нищета на философията” (1847 г. ) Маркс критикува радикалните схващания на Прудон за общественото преустройство и формулира принципите на историческия материализъм и пролетарската политическа икономия. През 1845 г. по настояване на пруското правителство Маркс е изгонен в Белгия, през 1848 г. белгийското правителство също го изгонва. Известно време живее в Кьолн, където издава “Нов Рейнски вестник”, след това в Париж, а от 1849 г. до смъртта си - в Лондон. Философската система на Маркс представлява еклектика от диалектиката на Хегел, материализма на Л. Фойербах и социализма на някои социалисти-утописти, живеещи по това време във Франция и Англия. В развитието на идеите си стига постепенно и до т. нар. “исторически материализъм”. От т. нар. материалистически позиции Маркс проповядва класовата борба, която според него е единственото средство за достигане на политическо съвършенство в обществото. Според него пролетариатът като най-многобройна класа, лишена от собственост върху производствените средства, е единствено достойната и способна да управлява обществото класа. Това ще се постигне чрез т. нар. класова борба. Основното му икономическо произведение е “Капиталът” (I т. – 1867 г., II и III т. – 1884 г., под редакция на Фридрих Енгелс). Чрез подробни изследвания на икономиката на Англия, Франция и Германия Маркс открива източника на капитала - принадената стойност, създавана в процеса на разширеното капиталистическо производство и присвояване от собствениците. 1803 г.  \r\nУмира Фридрих Готлиб Клопщок - германски поет. Автор е на религиозната епическа поема в хекзаметър “Месиада” (т. 1-4, 1751-1773 г.). Създава трагедии върху библейски сюжети (“Смъртта на Адам”, 1757 г., “Соломон”, 1764 г., “Давид”, 1772 г.). Автор е на трилогията за героичното минало на Германия (“Битката на Херман”, 1769 г., “Херман и князете”, 1784 г., “Смъртта на Херман”, 1787 г.). 1801 г.  \r\nУмира Игнаций Красицки - полски поет, представител на полското Просвещение. Назначен е за вармински княз-епископ през 1766 г., от 1795 г. е гнезненски архиепископ. Застава начело на полското просветителско движение. През 1775 г. издава поемата “Мишеида”, а през 1778 г. - антиклерикалната поема “Монахомахия”. Наричан е от съвременниците си “Полския Волтер”. Автор е на повестите “Приключенията на Николай Дошвятчински”, “Пан Подстолий”, епопеята “Хотинската война” и др. Превежда “Песни на Осман”, съчиненията на Лукиан и Плутарх. Издава в. “Еженеделник”. През 1781 г. създава първия в Полша енциклопедичен речник . За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”;", "date": "2019.03.14", "title": "Денят 14 март в световната история"}
{"url": "http://www.focus-news.net/news/2019/03/14/2634276/dobrich-dvizhenieto-po-patya-dobrich-silistra-se-osashtestvyava-s-povisheno-vnimanie-poradi-chastichni-remontni-deynosti-na-asfaltovata-nastilka.html", "text": "Движението по път II-71 Добрич - Силистра се осъществява с повишено внимание поради частични ремонтни дейности на асфалтовата настилка, предаде кореспондентът на  Радио „Фокус” – Варна . Движението се регулира с пътни знаци. Срокът за приключване на дейностите е до 22 март. Няма въведени промени в движението на автомобили в областта. По път I- 9 в участъка от село Кранево в посока  Варна е ограничено движението на МПС над 10 тона. Обходният маршрут е през селата Кичево и Оброчище. До 15 март в рамките на „Интегриран проект за подобряване на водния сектор в град Добрич“ ЛОТ 3  се работи по ул. „Агликина поляна“, ул. „Теменуга“, ул. „Купен“ , ж.к. „Добротица“, ул. „Димитър Петков“, ул. „Охрид“, ул. „Цанко Церковски“, ул. „Димитър Пенаков“, ул. „Илинден“ и района „Червената пръст“. В Добрич времето е облачно, духа слаб вятър, температурата на въздуха е около 1 градус. Пътните настилки са преобладаващо сухи, условията за пътуване са добри.  \r\nЖулиета НИКОЛОВА", "date": "2019.03.14", "title": "Добрич: Движението по пътя Добрич - Силистра се осъществява с повишено внимание, поради частични ремонтни дейности на асфалтовата настилка"}
{"url": "http://www.focus-news.net/news/2019/03/14/2634274/kmetat-na-dobrich-yordan-yordanov-shte-uchastva-v-8-a-evropeyska-sreshta-na-visoko-ravnishte-na-regionite-i-gradovete-v-rumaniya.html", "text": "Кметът на Добрич Йордан Йорданов ще участва на 14 и 15 март в 8-а Европейска среща на високо равнище на регионите и градовете в Румъния, която ще се проведе в Букурещ. Това съобщиха от пресцентъра на  Община град Добрич . Йордан Йорданов е един от стоте млади изборни лица на местно и регионално ниво от ЕС, избрани за участие от специална комисия. Събитието е най-мащабната инициатива на Европейския Комитет на регионите, провежда се на всеки две години, като целта му е дебат между изборни лица на регионално и местно ниво по актуални теми от дневния ред на Европейския съюз. Срещата в Румъния, организирана от Комитета на регионите, Румънското председателство на Съвета на ЕС и Румънската асоциация на общините, ще е под мотото „(За) Нова Европа и ЕС“. \r\nВ рамките й се предвиждат дискусии по темите: социални, иновативни и устойчиви европейски региони и градове; териториално сближаване и обединяване на гражданите на ЕС; по-ефективно участие на гражданите в европейския проект чрез местните и регионалните власти и др. Ще се проведе и дебат за това какво очакват младите местни и регионални лидери от ЕС. На срещата ще се приеме и декларация за бъдещето на Европа и политическо послание към кандидатите, участващи в изборите за Европейски парламент. \r\nОчакванията на организаторите са в събитието да участват над 800 изборни лица на местно и регионално ниво от ЕС, високопоставени представители на Европейската Комисия, Европейския Парламент, Европейския Съвет, включително председателите им, президента и министър-председателя на Румъния и др.", "date": "2019.03.14", "title": "Кметът на Добрич Йордан Йорданов ще участва в 8-а Европейска среща на високо равнище на регионите и градовете в Румъния"}
{"url": "http://www.focus-news.net/news/2019/03/14/2634277/sofiya-postapilite-proekti-po-programa-navan-shte-badat-predstaveni-v-ekspozitsionnoto-prostranstvo-na-triagalnata-kula-na-serdika.html", "text": "От 14 до 17 март Дирекция „Култура“ на Столична община ще представи всички постъпили проекти по програма „Навън“ за 2019 г. в експозиционното пространство на Триъгълната кула на Сердика (бул.„Княгиня Мария Луиза” №16). Проектните предложения ще бъдат показани в оригиналния си вид с всички придружаващи материали – макети и визуализации. Това съобщиха от пресцентъра на  Столична община . Програма „Навън“ за подкрепа на временни художествени инсталации в градска среда – площадка „Мавзолей“, се реализира за първи път тази година. Тя е създадена в изпълнение на Стратегията „София – творческа столица“, в която основен приоритет е развитието на творческата инфраструктура, обособяването на артистични пространства за изкуство, особено в публична среда. Правилата на програмата предвиждат публично представяне само на одобрените от Творческата комисия проекти. Това са „Мавзолеят“ с автор Васил Симитчиев и „Един човек“ с автор Венелин Шурелов. По конструктивно-технически причини проектът „Мавзолеят“ няма да бъде реализиран и беше оттеглен от автора си. Поради засиления обществен интерес към програмата, ще бъдат представени всички 18 проекта - Фондация Аматерас, „Семейство – три тотема“, Тодор Тодоров, скулптура; Фондация ДА ЛАБ, „Един човек“, Венелин Шурелов, инсталация; Васил Симитчиев, „Камбаната“, инсталация; Васил Симитчиев „Мавзолеят“, инсталация; Станимир Цонев Божилов, проф. Олег Гочев и Румен Кожухаров, „Арка на толерантността и на приемствеността“, арт инсталация; Николай Панайотов, „Конуси“, инсталация; Сдружение „Тух арт“, „1990“, обект, Destructive Creation; Христо Гелов, „Отворено – Open“, инсталация; Андрей Врабчев, „Мавзолей“, скулптурна инсталация; Светослав Теодоров Недев, „Либер мунди“, инсталация; Иван Русев, „ Каменен лабиринт с „пеещи колони““, инсталация;  Студио A PRIORI, „МЕХ“, Марио Радев, инсталация; Сариев Галерия, „Стрийт лайт София 2019“, Стефан Николаев, инсталация; Камелия Белинчева, „Танц на светлината“, инсталация; Сдружение Проект А, „Погледът на свободата“, Хубен Черкелов, инсталация; Данчо Йорданов „Пропуснати възможности“, инсталация; Тодор Димитров, „Снопът“, инсталация; Добромир Вичев, „Ние“, скулптура.      Към настоящия момент одобреният за реализация проект „Един човек“ на Венелин Шурелов  е в процес на съгласуване, според изискванията на Наредбата за именуване и преименуване на общински обекти, поставяне, преместване и премахване на паметници и художествени елементи на територията на Столична община.   \r\nСледващият етап е одобрението на проекта „Един човек“ от Столичния общински съвет и подписването на договор, с който да се гарантира финансиране на проекта.", "date": "2019.03.14", "title": "София: Постъпилите проекти по програма „Навън“ ще бъдат представени в експозиционното пространство на Триъгълната кула на Сердика"}
{"url": "http://www.focus-news.net/news/2019/03/14/2634278/burgas-s-tseremoniya-v-holivudski-stil-zapochva-sofiya-film-fest-na-brega.html", "text": "С много блясък в холивудски стил ще започне 17-то издание на „София филм фест на брега“ в Бургас. Ефектно художествено осветление в различни цветове ще преобрази сградата на Драматичен театър „Адриана Будевска“. Това съобщиха от пресцентъра на  Община Бургас . \r\nГостите на „София филм фест на брега“ ще имат възможността да се докоснат до магията на голямата филмова индустрия. Те ще влизат в драматичния театър, където е разположен кино салонът, по червен килим. Парадната пътека ще бъде осветена от множество прожектори както при световните филмови форуми. \r\nАкцентът в програмата на „София филм фест на брега“ тази година е поставен върху българското кино, съобщават организаторите. Фестът се открива с лентата „Живи комини“ на режисьора Радослав Спасов. Финалът ще бъде поставен с филма „Ирина“ с режисьор Стефан Китанов. \r\nЕдна от най-чаканите прожекции е на спечелилия три награди „Оскар“ „Зелена книга“ с участието на българския актьор Димитър Маринов. Лентата на режисьора Питър Фарели ще бъде показана на 15 март, от 20.00 часа. Поради големия интерес организаторите решиха да направят извънредна прожекция на 16 март, от 13.30 часа. \r\nВ предпоследния ден от „София филм фест на брега“ ще бъде показан филмът „Трампа“, в който може да видим Петя Дубарова в единствената ѝ роля на екран. \r\nФилмовите прожекции ще се състоят в Общинско кино АБ в ДТ „Адриана Будевска“ от 14 до 22 март. Билети се разпространяват на касата на театъра, а при покупка на карта за повече прожекции, ще получите отстъпка.", "date": "2019.03.14", "title": "Бургас: С церемония в холивудски стил започва „София филм фест на брега“"}
{"url": "http://www.focus-news.net/news/2019/03/14/2634279/veliko-tarnovo-uchenitsi-organizirat-blagotvoritelen-bal-v-podkrepa-na-detskiya-dom-v-debelets.html", "text": "За трети пореден път младежите от Градски ученически парламент във Велико Търново организират благотворителен бал. Това съобщиха от пресцентъра на  Общината . Поводът е предстоящото отбелязване на Празника на Велико Търново – 22 март. Инициативата е подкрепена от Общината, а каузата е закупуване на апаратура за Дома за медико-социални грижи за деца в Дебелец.  Благотворителният бал ще се състои от 19.00 часа в зала „Царевец“ на хотел „Премиер“. Специални гости ще бъдат популярните изпълнители Лора Караджова и Мартина Иванова, които са били част от групата Ice Cream.  \r\nНа сцената ще се изявят още Гергана Стоянова и Илиян Калинов, а за настроението ще се погрижат и от танцов клуб „Боляри“.  \r\nПоканите за събитието са на стойност 20 лева и могат да бъдат закупени от председателя на Градски ученически парламент Савина Иванова (тел: 0884954633).", "date": "2019.03.14", "title": "Велико Търново: Ученици организират благотворителен бал в подкрепа на детския дом в Дебелец"}
{"url": "http://www.focus-news.net/news/2019/03/14/2634282/varna-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ПП ГЕРБ – Варна Пейчо Бюлбюлев и Николай Малев ще се срещнат с граждани в дните до 15 март. Това съобщават от  ПП ГЕРБ – Варна . Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” 1. Записвания могат да се правят на тел: 052 / 600 015. Приемният ден на Пейчо Бюлбюлев е на 14 март, а на Николай Малев – на 15 март.", "date": "2019.03.14", "title": "Варна: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2019/03/14/2634281/smolyan-parva-kopka-po-proekta-za-izgrazhdane-na-novi-sotsialni-zhilishta-v-grada-shte-se-provede-na-ul-evridika.html", "text": "От 11.00 часа на ул. „Евридика“ ще се проведе церемония „Първа копка” по проект „Изграждане на нови социални жилища в град Смолян“. Това съобщиха от пресцентъра на  Общината . Проектът е финансиран по процедура за директно предоставяне „Изпълнение на интегрирани планове за градско възстановяване и развитие 2014 – 2020 г. – Смолян“ част от процедура „Изпълнение на интегрирани планове за градско възстановяване и развитие 2014 – 2020 г.“, по Оперативна програма „Региони в растеж“ 2014 -2020 г. На церемонията ще бъде представена информация за предвидените строителни дейности и очакваните резултати по проекта.", "date": "2019.03.14", "title": "Смолян: Първа копка по проекта за изграждане на нови социални жилища в града ще се проведе на ул. „Евридика“"}
{"url": "http://www.focus-news.net/news/2019/03/14/2634284/sofiya-vavezhda-se-vremenna-organizatsiya-na-dvizhenieto-vav-vrazka-sas-zasnemane-na-film.html", "text": "Въвежда се временна организация на движението в София във връзка със заснемане на филм. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства извън местата в режим „Служебен абонамент“ както следва: \r\n- от 06.00 часа до 20.00 часа на 14 март на ул. „Цар Калоян“ между ул. „Позитано“ и ул. „Съборна“ - 20 паркоместа, и на ул. „Позитано“ между ул. „Леге“ и ул. „Цар Калоян“ - 25 паркоместа; \r\n- от 07.30 часа до 19.30 часа на 15 и 16 март на ул. „Ген.  Гурко“ между ул.  „Дякон Игнатий“ и ул. „Кн. Александър I“; \r\n- от 08.00 часа до 20.00 часа на 19 март  на ул. „Оборище“ между пл. „Св. Александър Невски“ и ул. „Г. С Раковски“ - 20 паркоместа; \r\n- от 07.30 часа до 19.30 часа на 20 март на пл. „Николай Гяуров“ – 20 паркоместа; \r\n- от 07.30 часа до 19.30 часа на 21 март на пл. „Николай Гяуров“ – 30 паркоместа; \r\n- от 06.00 до 12.00 часа на 23 март на ул. „Червена стена“ зад хотел „Маринела“ - 10 места.", "date": "2019.03.14", "title": "София: Въвежда се временна организация на движението във връзка със заснемане на филм"}
{"url": "http://www.focus-news.net/news/2019/03/14/2634285/burgas-vremenna-organizatsiya-na-dvizhenieto-shte-bade-vavedena-vav-vrazka-s-rekonstruktsiya-na-ul-pirotska-v-uchastaka-mezhdu-ul-oborishte-i-ul-tsar-simeon-i.html", "text": "Временна организация на движението ще бъде въведена във връзка с реконструкция на ул. „Пиротска“ в Бургас в участъка между ул. „Оборище“ и ул. „Цар Симеон I“ за периода до приключване на ремонтните дейности на 15 май 2019 г. Това съобщиха от пресцентъра на  Община Бургас .", "date": "2019.03.14", "title": "Бургас: Временна организация на движението ще бъде въведена във връзка с реконструкция на ул. „Пиротска“ в участъка между ул. „Оборище“ и ул. „Цар Симеон I“"}
{"url": "http://www.focus-news.net/news/2019/03/14/2634283/burgas-poreditsata-burgaski-familii-prodalzhava-s-kontsert-na-pianistkata-rada-chomakova.html", "text": "Поредицата „Бургаски фамилии“ ще продължи с концерт на класическа музика от 18.00 часа в зала „Петя Дубарова“ на Културен център „Морско казино“. Това съобщиха от пресцентъра на  Община Бургас . В концерта ще участват известната пианистка и клавирна педагожка Рада Чомакова и нейната внучка Лора Стоянова, както и възпитаникът ѝ Росен Чиликов. Програмата включва произведенията: „Анданте Спионато и Голям брилянтен полонез“ на Шопен, „Детски сцени“ на Роберт Шуман, „Соната“ на Скарлати и „Фантазия – част 1“ на Менделсон.", "date": "2019.03.14", "title": "Бургас: Поредицата „Бургаски фамилии“ продължава с концерт на пианистката Рада Чомакова"}
{"url": "http://www.focus-news.net/news/2019/03/14/2634286/pregled-na-osnovnite-temi-v-starozagorskiya-pechat.html", "text": "„Днес за втори път стартира акция „Кръвна група „Берое“, е водещото заглавие във вестник  „Старозагорски новини . Професионалният футболен клуб „Берое“, съвместно с Районния център за трансфузионна хематология (РЦТХ) - Стара Загора, и Националния фенклуб (НФК) „Берое“, за втора поредна година организира акция по кръводаряване под надслов „Кръвна група „Берое“, информира официалният сайт на „зелено-белите“. Призивът е всеки желаещ да дари „беройска кръв“ и спаси човешки живот. Кръводаряването ще се състои днес (14 март) между 8:30 и 12 часа в офисмагазина на НФК „Берое“, който се намира на ул. \"Захарий Княжески\" No 81 А, зад Съда. \"Подвижен екип на РЦТХ - Стара Загора, ще бъде разположен в помещението на магазина. През 2018 г. акцията имаше огромен успех и тази година организаторите се надяват той да се повтори. Сред кръводарителите отново ще бъдат служители на клуба и членове на НФК „Берое“. \"Подканяме всеки с нашата - беройска, „кръвна група“ да се включи в акцията, защото няма ден, в който животът на стотици хора да не зависи от прелята кръв. Ние от ПФК „Берое“ смятаме, че животът на човек е по-ценен от всичко и подобни каузи са част от нашата социална мисия. Надяваме се, че все повече хора ще осъзнаят нуждата от подобна помощ и ще бъдат горди от направеното безвъзмездно добро. Нека помогнем в името на живота!\", призовават от футболния клуб. Всеки кръводарител, който се включи в акцията на „Берое“, ще получи специален подарък от клуба и стандартната подкрепителна закуска в такива случаи. \r\n„Казанлъчанин даде „очи“ на експедиция до Луната“, четем още в броя. Компанията на д-р Петко Динев e изработила видеокамерата за израелския лунен модул „Берешит“. Казанлъчанин даде възможност на израелския лунен модул „Берешит“ да вижда и да се ориентира по далечния си път към естествения спътник на Земята. Д-р Петко Динев от дълги години живее и работи в град Бока Ратон, Флорида, основател е на фирмата Imperx Inc. в американския щат, която има филиали в София и Москва. Предмет на дейност на фирмата е производството на видеокамери с висока разделителна способност. Д-р Динев лично съобщи за вестника  за последното приложение на негова 8-мегапикселова камера от модела Imperx Bobcat B3320C с оптика Ruda. Устройството е предпочетено за бордова камера на космическия лунен модул „Берешит“ и в момента лети към Луната. Модулът е разработка на организацията SpaceIL, която се поддържа основно от частни инвеститори като американския магнат Шелдън Аделсон и милиардера Морис Кан. Лунният апарат „Берешит“ е висок 1.5 метра и тежи заедно с горивото си 585 кг. Той бе изстрелян на 22 февруари с ракетата-носител „Фолкън 9“ от космодрума на Кейп Канаверъл. Предвижда се на 4 април сондата да влезе в окололунна орбита и на 11 април да кацне в Морето на ясността, недалеч от останките на съветския „Луноход 2“ и на американския спускаем апарат „Аполо 17“.  \r\nНо не всичко в лунната експедиция върви по ноти. В началото на полета, в продължение на две денонощия Центърът за управление на полета няма връзка с космическата капсула. С помощта на специалистите от „Израел Аероспейс Индъстри“ са диагностицирани два проблема - свръхчувствителност към светлината в открития космос на датчиците на сондата и блокиране на бордовия компютър на „Берешит“. Спецовете успяват да отстранят проблемите и полетът продължава успешно. Даже на 3 март българската камера изпраща първото „селфи“ на модула „Берешит“ на фона на планетата Земя, където се вижда ясно и Австралия! Израелската космическа капсула не разполага със специална термоизолация и модули за охлаждане. Затова прогнозите са, че модулът ще излъчва сигнали от лунната повърхност в продължение на около 2 - 3 денонощия. След което, в резултат на прегряването, електрониката и батерията ще излязат от строя... И все пак през това време чрез българската видеокамера ще бъде събрана безценна информация! „Разбира се, усещането е велико!“, споделя Петко Динев. „Кой не е мечтал като дете да докосне Луната?! Ето че аз, по някакъв начин, сбъднах своята мечта“, заявява той. Петко Динев е възпитаник на Националната школа по физика в Казанлък на учителя Теодосий Теодосиев. Завършил е „физика“ в Софийския университет. Разработвал е за Националната космическа лаборатория лазерно оръжие срещу шпионските спътници на САЩ. После „палачинката се обръща“ и Петко намира своя втори дом в САЩ. През 1996 г. защитава докторантура по цифрова обработка на изображения в Атлантик юнивърсити, Флорида. След работата си в Космическия телекомуникационен център на НАСА д-р Динев създава през 2001 година технологичната компания „Имперкс Инкорпорейтид“. Мозъчният тръст на фирмата е базиран в Бока Ратон, Флорида, софтуерът за изделията се пише в Москва от специалисти на космическия център „Корольов“, но камерите се сглобяват във филиала на Imperx Inc. в София. От българската столица продукцията на „Имперкс“ поема към над 1 000 известни фирми от 45 страни. Клиенти на казанлъшкия технократ са „Тойота“, „Сони“, „Шарп“, „Панасоник“, „LG“, „Самсунг“, „Нипон пейпър“, „Сименс“, „Карл Цайс“, „Дженерал Електрик“ и много други компании, които използват неговите камери за контрол на качеството на поточните си линии. Освен това видеотехниката с висока разделителна способност се използва и в космическите спътници на НАСА, както и в безпилотните самолети, сухопътните и военноморски сили на Пентагона.  \r\n„Еврокомисар и бивш министър са сред номинираните от ГЕРБ - Стара Загора за евровота“, е друг акцент в изданието. Еврокомисарят Мария Габриел и бившият министър на българското председателство на Съвета на ЕС Лиляна Павлова са сред номинираните от общинските организации на ГЕРБ в Старозагорски регион. Доверието на актива на партията са получили още и досегашните евродепутати Андрей Новаков и Ева Майдел. Сред утвърдените кандидатури, които старозагорската организация е изпратила на Изпълнителната комисия на ГЕРБ, личат имената и на старозагорците Николай Диков и Ангел Филипов, за когото това може да се окаже второ участие на избори за Европейски парламент след 2014 г. „Проведохме събрания в 11-те общини в областта през целия месец февруари. На всяко от заседанията бяха утвърдени кандидати за евродепутати, които вече придвижихме за обсъждане“, съобщи за \"Старозагорски новини\" Пламен Йорданов - областен координатор на ГЕРБ. Той подчерта, че очаква номинираните кандидати да се отблагодарят за гласуваното доверие с целенасочена работа в европейските институции в ползва на Старозагорски регион. „Тук трябва да отбележим ангажираността на Андрей Новаков по темата за удължаване на живота на комплекса „Марица изток“. Това е от особено значение за региона и затова ние се надяваме, че той ще бъде част от следващия състав на Европейския парламент“, заяви Йорданов. Областният координатор на ГЕРБ бе категоричен, че сред приоритетите в предизборната кампания на партията ключово място ще има темата за развитието на въгледобива. „Ние единствени показахме последователна политика по отношение на комплекса „Марица изток“. Тук визирам стратегията на Министерството на енергетиката за развитие на централите, хоризонтът им на експлоатация, който бе заложен в хоризонт до 2050 г., както и всички действия, които защитиха интереса на въгледобива. Това ще бъде пренесено като приоритет на европейско ниво“, посочи Пламен Йорданов.  \r\nИзлъчените от областта кандидати за листата на ГЕРБ са получили сравнително равна подкрепа, поради което няма конкретна фигура, която да бъде определена като водач, уточни областният координатор на партията. От тук нататък Изпълнителната комисия на ГЕРБ предстои да обобщи всички номинации от останалите региони и след това да утвърди листата за евровота, която до края на март или началото на април ще бъде официално представена. Пламен Йорданов изрази очакването си предстоящата кампания да бъде изключително ожесточена. Той припомни, че от страна на опозицията „нечистите номера“ са започнали още преди година. „Ние обаче сме спокойни, че работим активно и няма проблем, за който да се каже, че не сме обърнали внимание. Имаме реални резултати, които можем да защитаваме и да говорим конкретно за бъдещето“, подчерта Йорданов.", "date": "2019.03.14", "title": "Преглед на основните теми в старозагорския печат"}
{"url": "http://www.focus-news.net/news/2019/03/14/2634289/burgas-v-biznes-inkubatora-shte-se-provede-forumat-tehnologichni-inovatsii.html", "text": "В Бизнес инкубатора в Бургас  ще се проведе форумът „Технологични иновации“. Това съобщиха от пресцентъра на  Общината . Най-добрите хрумвания никога не са изцяло нови идеи и в тяхната основа винаги стои нещо познато, преобразувано по уникален начин. Доказателство за това са участниците във форума „Технологични иновации“, който ще се проведе в Бизнес инкубатор – Бургас. Ето кои са те: \r\n– от 13.00 часа – Гудрайв Глобал България ООД, официален представител за България на продуктите на Мобилай- изpaeлcĸи paзpaбoтчиĸ нa cиcтeми зa aвтoмoбилнa бeзoпacнocт, ще представи Решение за предотвратяване на сблъсък. Чрез камера, насочена в посока напред, непрекъснато се наблюдава пътят пред превозното средство. С нейна помощ се идентифицират потенциално опасни ситуации и се получава аудио и видео сигнализация към водача, с цел да му помогне при предотвратяването на сблъсък. \r\n– от 14.00 часа – доц. Веселина Жечева ще представи проекта „Платформа за иновации и инструменти за повишаване на иновативния капацитет на малките и средни предприятия в страните от Балканския регион и Средиземноморието (ИноПлатформ)“ (http://innoplatform.eu ). Целта му е подпомагане на малките и средни предприятия в Балканско – Средиземноморската зона в иновативния процес, като са разработени някои онлайн инструменти в помощ на фирмите, както и бизнес анализи на състоянието на икономиките. На събитието ще бъде представена платформата и начините за работа с нея. \r\n– от 15.00 часа – Устройство OrCam MyEye (Моето око), разпознаващо лица и текстове в помощ на незрящи, с размерите на голяма флашка, което се прикрепя към рамката на очила, разполага с камера и микрофон. Камерата може да чете текст на 19 езика, включително български. С тази „флашка“ човек със зрителни проблеми може да разпознава лица, да идентифицира продукти, баркодове, цветове, пари, имена на улици. \r\n– От 16.00 часа – Фондация „АСИСТ – Помагащи технологии“ ще представи своите високотехнологични средства за допълваща и алтернативна комуникация – системи за контрол с поглед, системи за контрол с движения на главата и др. Тези помагащи технологии позволяват на деца и възрастни с тежки физически увреждания да имат достъп до дигитални технологии, да се развиват, учат, практикуват професии и да заемат полагащото им се място в живота. Фондацията разработва методики за работа, адаптирани приложения и провежда обучения на специалисти, работещи с хора с увреждания.", "date": "2019.03.14", "title": "Бургас: В Бизнес инкубатора ще се проведе форумът „Технологични иновации“"}
{"url": "http://www.focus-news.net/news/2019/03/14/2634287/varna-bezplatni-pregledi-na-babrechni-zabolyavaniya-shte-se-provedat-v-umbal-sv-marina.html", "text": "Безплатни прегледи във връзка със Световния ден на бъбречните заболявания ще се проведат на 14 и 15 март в УМБАЛ „Света Марина“ – Варна. Това съобщиха от пресцентъра на  Медицински университет – Варна . \r\nСпециалисти нефролози ще консултират пациенти в кабинет 405, ет. 4 в Клиниката по нефрология и диализа на 14 и 15 март, от 14.00 до 17.00  ч. след предварително записване. \r\nБезплатни прегледи за деца ще се проведат на 14 март, от 08.30 до 11.00 часа в Клиниката по педиатрия на ет. 5, кабинет 505 след предварително записване на телефон: 052 30 28 51/вътр. 1384. \r\nЖелателно е пациентите да имат изследвания на серумен креатинин, йонограма (калций и фосфор) и обикновена урина.", "date": "2019.03.14", "title": "Варна: Безплатни прегледи на бъбречни заболявания ще се проведат в УМБАЛ „Св. Марина“"}
{"url": "http://www.focus-news.net/news/2019/03/14/2634290/sofiya-boyan-biolchev-e-razkazvach-na-mart-v-stolichna-biblioteka.html", "text": "Боян Биолчев е разказвач на март в Столична библиотека. Това съобщиха от пресцентъра на  Столична община . От 18.30 часа в Литературния клуб на Столична библиотека (пл. „Славейков“ № 4) популярният български белетрист, сценарист и филолог Боян Биолчев ще бъде представен от литературния и медиен критик, публицист и културен журналист Митко Новков. Ще навлезем в творчеството на проф. Биолчев, ще стане дума и за най-новата му книга „Преселението“, излязла миналата година, ще има авторско четене, въпроси към автора, както и раздаване на автографи.  \r\nБоян Биолчев е професор по литература в Софийския университет „Св. Климент Охридски“. Води и магистърски курсове  „Творческо писане“, „Литература и кино“ и „Преводът като опосредстван художествен език“. Писател, киносценарист, публицист.", "date": "2019.03.14", "title": "София: Боян Биолчев е разказвач на март в Столична библиотека"}
{"url": "http://www.focus-news.net/news/2019/03/14/2634292/der-standard-avstriya-predsedatelyat-na-ep-za-musolini-i-toy-e-napravil-hubavi-neshta.html", "text": "Председателят на Европейския парламент Антонио Таяни си навлече остри критики заради изказване за италианския диктатор Бенито Мусолини. Съгласно думите му, и той е „направил някои хубави неща преди въвеждането на расовите закони и преди обявяването на война на целия свят“, цитира думите на италианския политик австрийският национален ежедневник  Der Standard . \r\n„Не съм фашист, никога не съм бил такъв, но честно казано, той е построил пътища, мостове, сгради, спортни съоръжения\", подчерта Таяни, член на консервативната партия „Форца Италия“ на бившия премиер Силвио Берлускони. „Когато правите историческа преценка, трябва да сте обективни\". \r\nЛидерът на социалдемократите в Европейския парламент Удо Булман поиска от Таяни „незабавно изявление\". „Как може председателят на Европейския парламент да отрече характера на фашизма?!“, написа Булман в социалната мрежа „Туитър“.  \r\nПо-късно Таяни обясни, че изявленията му са манипулирани: „Ужасен съм от изкривяването на коментарите ми за фашизма, винаги съм бил твърд антифашист, не позволявам на никого да твърди друго, фашистката диктатура, расовите закони и жертвите са най-тъмната глава в историята на Италия и Европейския съюз“, категоричен бе Таяни.  \r\nОт редакцията подчертават, че критиците отдавна обвиняват Италия за липса на „подход“ към фашизма. В цялата страна все още може да се купят сувенири с лика на Мусолини.  Тереза Герова", "date": "2019.03.14", "title": "Der Standard (Австрия): Председателят на ЕП за Мусолини: И той е направил хубави неща"}
{"url": "http://www.focus-news.net/news/2019/03/14/2634291/pazardzhik-muzey-na-vodosnabdyavaneto-i-kanalizatsiyata-shte-bade-otkrit-v-sgradata-na-tsentralnoto-upravlenie-na-vik-pazardzhik.html", "text": "„Музей на водоснабдяването и канализацията“ ще бъде открит в сградата на Централното управление на „Водоснабдяване и канализационни услуги“ ЕООД в град Пазарджик, съобщиха за  Радио „Фокус“ – Пазарджик  от дружеството. Официалното откриване ще се проведе от 15.00 часа. В музея посетителите ще имат възможност да видят ВиК инсталации и 3D визуализация, представящи развитието, финкционирането и управлението на ВиК инфраструктурата и предоставянето на ВиК услугите на територията на Република България. Експозицията е образователна инициатива, която цели да запознае обществеността (ученици, студенти, специалисти и други) с основните елементи на една водоснабдителна и канализационна система. С изложените по интерактивен начин ВиК инсталации, 3D макет и информационни табла, ще се покаже пълния цикъл, през който преминава водата, от водоизточника до нашите домове и отвеждането и почистването на отпадъчните води преди да се върнат в природата.  \r\nСлед откриването си „Музей на водоснабдяването и канализацията“ - Пазарджик ще бъде отворен за посещения всеки работен ден, от 09.00 до 16.00 часа в Централното управление на „Водоснабдяване и канализационни услуги“ ЕООД. Събитието се реализира по проект „Подпомагане на ефективността, управлението и институционалния капацитет на отрасъл ВиК“, финансиран по Оперативна програма „Околна среда 2014-2020“ с бенефициент Министерството на регионалното развитие и благоустройството.", "date": "2019.03.14", "title": "Пазарджик: „Музей на водоснабдяването и канализацията“ ще бъде открит в сградата на Централното управление на ВиК - Пазарджик"}
{"url": "http://www.focus-news.net/news/2019/03/14/2634293/kardzhali-patnite-nastilki-v-oblastta-sa-obraboteni-i-prohodimi.html", "text": "Пътните настилки в област Кърджали са обработени и проходими. Това съобщиха за  Радио „Фокус“  от Областно пътно управление-Кърджали. Частично заледени са били пътищата през нощта в районите на Кърджали, Черноочене, Мост, Даладжа. Сега те са мокри на места, но обработени и опесъчени. Лека слана има по високите места на Звездел и Овчево. Сухи са настилките на пътищата за Чали и Крумовград. Облачно е, без валежи, няма вятър и мъгли, температурите са между 0 и 3 градуса. На входовете и изходите на град Кърджали движението е нормално.   \r\nДарина ДЕЕНИЧИНА", "date": "2019.03.14", "title": "Кърджали: Пътните настилки в областта са обработени и проходими"}
{"url": "http://www.focus-news.net/news/2019/03/14/2634298/pazardzhik-natovareno-e-dvizhenieto-po-glavnite-patishta-v-oblastta.html", "text": "Натоварено е движението по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.03.14", "title": "Пазарджик: Натоварено е движението по главните пътища в областта"}
{"url": "http://www.focus-news.net/news/2019/03/14/2634297/shumen-s-normalna-intenzivnost-se-izvarshva-dvizhenieto-po-patnata-mrezha-v-oblastta.html", "text": "С нормална интензивност се извършва движението по пътната мрежа в  област Шумен, предаде репортер на  Радио „Фокус“- Шумен . Пътните настилки са сухи, видимостта е нормална. Времето е облачно, температурата на въздуха е около 1-2 градуса. В сила е забраната за товарни автомобили над 10 тона по пътя Радко Димитриево-Друмево, обходът е Шумен-Овчарово-Друмево. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.03.14", "title": "Шумен: С нормална интензивност се извършва движението по пътната мрежа в областта"}
{"url": "http://www.focus-news.net/news/2019/03/14/2634294/sport-gael-monfis-se-klasira-za-chetvartfinalite-na-turnira-v-indian-uels.html", "text": "За втори път в кариерата си Гаел Монфис се класира за четвъртфиналите на турнира от сериите „Мастърс“  в Индиън Уелс, САЩ. Световният номер 19 елиминира Филип Колшрайбер след 6:0, 6:2 в двубой, продължил 57 минута.  \r\nЗа място във финалната четворка французинът ще играе срещу австрийския тенисист Доминик Тийм. Това бе шеста поредна победа за Монфис над германеца, като общият баланс между двамата е 14:2 в полза на французина.", "date": "2019.03.14", "title": "Спорт: Гаел Монфис се класира за четвъртфиналите на турнира в Индиън Уелс"}
{"url": "http://www.focus-news.net/news/2019/03/14/2634295/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Отхвърлянето на възможността за „твърд“ Брекзит, напрежението в отношенията между Берлин и Вашингтон, разминаването във визията за бъдещето на ЕС на Франция и Германия и скандал с изявление на председателя на ЕП Антонио Таяни за Мусолини са част от основните теми, върху които акцентират водещите европейски печатни издания. \r\n***  Председателят на Европейския парламент Антонио Таяни си навлече остри критики заради изказване за италианския диктатор Бенито Мусолини. Съгласно думите му, и той е „направил някои хубави неща преди въвеждането на расовите закони и преди обявяването на война на целия свят“, цитира думите на италианския политик австрийският национален ежедневник  Der Standard . \r\n„Не съм фашист, никога не съм бил такъв, но честно казано, той е построил пътища, мостове, сгради, спортни съоръжения\", подчерта Таяни, член на консервативната партия „Форца Италия“ на бившия премиер Силвио Берлускони. „Когато правите историческа преценка, трябва да сте обективни\". \r\nЛидерът на социалдемократите в Европейския парламент Удо Булман поиска от Таяни „незабавно изявление\". „Как може председателят на Европейския парламент да отрече характера на фашизма?!“, написа Булман в социалната мрежа „Туитър“.  \r\nПо-късно Таяни обясни, че изявленията му са манипулирани: „Ужасен съм от изкривяването на коментарите ми за фашизма, винаги съм бил твърд антифашист, не позволявам на никого да твърди друго, фашистката диктатура, расовите закони и жертвите са най-тъмната глава в историята на Италия и Европейския съюз“, категоричен бе Таяни.  \r\nОт редакцията подчертават, че критиците отдавна обвиняват Италия за липса на „подход“ към фашизма. В цялата страна все още може да се купят сувенири с лика на Мусолини. \r\n***  Спорът между Берлин и Вашингтон за участието на китайската Huawei Group в развитието на 5G мобилната мрежа в Германия ескалира, отбелязва водещият национален ежедневник  Die Welt . \r\nАко Берлин заложи на Huawei, от страна на САЩ ще има последици. След като Вашингтон заплаши германците с ограничаване на сътрудничеството между разузнавателните служби на двете страни, сега предупреди и за възможността за ограничаване на военното сътрудничество в рамките на НАТО. \r\nСъответното заяви командващият войските на НАТО в Европа генерал Къртис Скапароти на изслушване в Конгреса на САЩ. „За военните това би било проблем“, увери американският генерал.  \r\nКомпанията Huawei се счита за тясно свързана с китайското правителство. В този контекст съществуват опасения, че групата може да използва или да предоставя своите телекомуникационни технически възможности за шпионски дейности. Компанията отхвърля всички претенции в тази насока, припомня вестникът. \r\n***  Наскоро Германия в лицето на председателя на Християндемократическия съюз (ХДС) Анегрет Крамп-Каренбауер (АКК)отговори на предложенията, изложени от френския президент Еманюел Макрон в „Писмо до европейците“, отхвърляйки повечето от тях. Професорът по политическите науки Кристоф Буйо от Института за политически изследвания в Гренобъл анализира ситуацията пред водещия френски ежедневник  Le Figaro  и обяснява какви са рисковете пред бъдещето на френско-германския съюз. Според него противопоставянето в позициите на Берлин и Париж ще продължи до момента, в който обстоятелствата не доведат до разпадането на съюза им.  \r\nБуйо обаче подчертава, че предложенията на Макрон са отхвърлени от лидера на германските християндемократи, а не от гражданите на ФРГ. „АКК не е на власт (все още), но думите на председателя на ХДС не бива да се подминават, защото Ангела Меркел ще си отиде от поста“, съветва професорът.  \r\n„Отговорът на АКК е важен, защото съответства на това, което богатата, традиционно настроена и доволна част от Германия иска да чуе. Основната идея на речта й, разбира се, беше категоричното отхвърляне на всякаква форма на социално изравняване (като „европейската минимална работна заплата“) и обединяването на държавните бюджети на европейските страни. Тя очевидно иска да запази консервативните гласоподаватели, които биха могли да се изкушат да гласуват на европейските избори за „Алтернатива за Германия\" или за „Свободната демократическа партия“, твърди Буйо.  \r\n„Като цяло тонът на отговора на АКК на писмото на Емануел Макрон към европейците съответства на либералната и консервативна линия на ХДС. Това не е изненадващо. Тя не се нуждае от социална Европа, „базирана в Брюксел“, централизация или някакъв „съюз на преводачите“. В същото време партията не е против стимулирането на иновациите, малко повече европейска външна политика и отбрана, както и по-активен съвместен контрол по границите“, уверен е експертът. \r\nСъгласно думите му, Макрон вероятно не е очаквал да получи „такъв шамар в лицето“, въпреки че е трябвало да предвиди реакцията на консервативното германско политическо ръководство. „Факт е, че позицията на германците се отличава с последователност: те не искат обединяване на бюджетните ресурси и утвърждаване на социалното равенство отгоре. Отстъпват само под натиска на обстоятелствата. Най-положителният момент за Еманюел Макрон е, че ръководството на ХДС най-накрая прие „банковия съюз”, който се обсъжда от 2012 г., въпреки че вече е 2019 година“, констатира Буйо.  \r\nПрофесорът припомня, че Европа се намира в разгара на кампания за майските избори и всеки лагер се връща към основите си: Макрон, едновременно наследник и гробар за социалния либерализъм на Социалистическата партия на Франсоа Оланд, търси обща фискална политика и началото на „социална Европа“, докато ХДС е изцяло против идеята. „Нищо ново“, уверен е професорът. \r\n*** Отмяната на процедурата по член 50 е единствения начин да се изключи Брекзит без споразумение, пише Джолион Моъм, адвокат в авторска статия в левия вестник  The Guardian . \r\nДепутатите току-що гласуваха срещу Брекзит без споразумение. Но това гласуване само по себе си не постига много, защото това е само индикативен вот. Вариантът „Брекзит без споразумение“ остава на масата. \r\nКогато говорим за Брекзит без споразумение, това е настоящата позиция по подразбиране. Абсолютно вярно е, че ако не се постигне споразумение, Великобритания ще напусне ЕС, без да има такова - на 29-ти този месец, ако не бъде предоставено удължаване; или, ако бъде предоставено удължаване, когато това удължаване изтече. Брекзит без споразумение е крайния вариант по подразбиране.  \r\nНо това, което не е вярно, е твърдението, варианта „Брекзит без споразумение“ не може да се изключи.. Има алтернативен окончателен вариант: оставане в ЕС. И депутатите можеха да го приемат. \r\nРешението на Европейския съд по делото Уайтман дава на Обединеното кралство абсолютно право да отмени известието по член 50 и да остане в Европейския съюз. Депутатите могат да приемат законодателство, което води до следствие, че ако не могат да се споразумеят за сделката до деня на излизане (независимо дали това е на 29 март или при изтичане на удължаване), автоматично ще анулира процедурата  по член 50. \r\nОт правна гледна точка няма място за съмнение. Но истинският въпрос е дали той има политически смисъл. И тук аргументите, защо го правят, са лошо разбрани - но много мощни. \r\nТази вечер депутатите току-що посочиха в незадължително гласуване, че парламентът не дава съгласието си за напускане без споразумение. Така че крайната цел на законопроекта, който е изготвил авторът е напълно съвместим с намеренията на депутатите. То ще има ясен демократичен мандат от парламента. Депутатите отдавна можеха да вземат мерки, а не да чакат две седмици преди 29 март.. \r\nИзключването на „Брекзит без споразумение“ също е напълно съвместимо с политиката на лейбъристите. Манифестът на лейбъристите за 2017 г. каза, че „напускането на ЕС с„ без споразумение ”е най-лошият възможен сценарий за Великобритания“; и \"Ние ще отхвърлим\" варианта „без споразумение \"като жизнеспособна опция.” Освен ако лейбъристите  не подкрепят законодателството, за да изключат варианта „напускане без споразумение“ , те ще се откажат от тези обещания. \r\nНе можем разумно да пренебрегваме факта, че депутатите два пъти отхвърлиха формата на Брекзит, договорена от премиера: те също отхвърлиха предложения от лейбъристите „по-мек“ Брекзит, а тази вечер отхвърлиха третата форма на Брекзит- без споразумение. \r\nОттеглянето на член 50 също не изключва по-късно повторно стартиране на процедурата. \r\nЕдна от причините да се озове Великобритания  в бедствената позиция - 33 месеца след референдума - да не знае обществото  колективно какво иска, че все още има национален дебат по въпроса. Хората трябва да бъдат попитани дали искат различен модел от европейския социален модел, който досега е следван. Аргументът между този модел и  дерегулираният американски модел - е истинският дебат, който се води, когато се говори за Брекзит. \r\nЕвропейското право не е идеално, но то разрешава да се стартира отново процедурата по член 50, когато обществото е готово да отговори на въпроса кой модел иска да следва. Правителството трябва да приеме законодателство, което да изключва напускане без споразумение. \r\n***", "date": "2019.03.14", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/03/14/2634296/kmetat-na-sofiya-yordanka-fandakova-uvelichenieto-na-zaplatite-na-shofyorite-i-vatmanite-v-gradskiya-transport-koeto-predlagam-e-vtoroto-v-ramkite-na-tazi-godina.html", "text": "Увеличението на заплатите на шофьорите и ватманите в градския транспорт, което предлагам, е второто в рамките на тази година. Това каза кметът на София Йорданка Фандъкова в Сутрешния блок на  БНТ . „Градския транспорт в София се оперира от четири търговски дружества, които са 100% общински търговски дружества, които имат своите приходи, чрез продажбата на билети, карти и синя и зелена зона, но и с много сериозна субсидия от бюджета на Столична община“, заяви Йорданка Фандъкова.  \r\n„От 1 февруари всички работещи в транспортните дружества получиха 10% увеличение на заплатите. Факт е обаче, че ние имаме проблем и той е с недостига на шофьори. Този проблем води до много часове извънреден труд, което вече наистина не е допустимо, защото това означава и повече рискове за хората. Ние обсъдихме много внимателно и анализирахме възможностите на бюджета на Столична община“, посочи столичният кмет.  \r\nТе припомни, че вчера е внесен доклад и предложение за увеличение на заплатите на водачите в авто и електро транспорта от 1 април, като основната заплата стане 1150 лева. Кметът отбеляза, че предлага възнагражденията в „Столичния електротранспорт“ и в „Столичния автотранспорт“ да се изравнят, а след изравняването да се увеличат с 10%. За увеличението на заплатите Столична община ще отдели 5,3 млн. лева. Кметът посочи, че продължават преговорите със синдикатите, които предлагат ежегодно нарастване на възнагражденията с 10% през следващите три години. Като целта е професията да стане привлекателна.", "date": "2019.03.14", "title": "Кметът на София Йорданка Фандъкова: Увеличението на заплатите на шофьорите и ватманите в градския транспорт, което предлагам, е второто в рамките на тази година"}
{"url": "http://www.focus-news.net/news/2019/03/14/2634299/gabrovo-dvizhenieto-po-patya-gabrovo-vrah-shipka-se-osashtestvyava-s-povisheno-vnimanie-poradi-propadnal-uchastak.html", "text": "Сухи са пътните настилки на територията на област Габрово. Това съобщиха за  Радио „Фокус“ – Велико Търново  от Областно пътно управление-Габрово. Времето е предимно слънчево. Температурата е 1 градус. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация.", "date": "2019.03.14", "title": "Габрово: Движението по пътя Габрово – връх Шипка се осъществява с повишено внимание поради пропаднал участък"}
{"url": "http://www.focus-news.net/news/2019/03/14/2634288/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус“ . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.03.14", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/03/14/2634301/v-plovdiv-shte-se-provede-xvii-to-obshto-sabranie-na-natsionalnata-asotsiatsiya-na-predsedateli-na-obshtinski-saveti.html", "text": "120 председатели на Общински съвети от цялата страна ще бъдат в Пловдив, където ще се проведе XVII-то Общо събрание на Националната асоциация на председатели на Общински съвети. Това съобщиха от  Общински съвет-Пловдив . По време на форума ръководството на Асоциацията ще представи отчет за свършеното през 2018 г. Председателите ще разгледат и приемат бюджета на Асоциацията за 2019г., както и програмата през настоящата година, която акцентира върху законодателството касаещо местното самоуправление и върху повишаване на административния капацитет. Председателите на Общински съвети си дават поредна среща в Пловдив, като самата Асоциация също е учредена в града през 2004 г. Тогава 51 председатели на Общински съвети полагат началото на Националната асоциация на председателите на Общински съвети, която 15 години по-късно  вече наброява 206 членове. На предстоящата среща се очаква приемането на нови членове.", "date": "2019.03.14", "title": "В Пловдив ще се проведе XVII-то Общо събрание на Националната асоциация на председатели на Общински съвети"}
{"url": "http://www.focus-news.net/news/2019/03/14/2634302/burgas-patnite-nastilki-v-oblastta-sa-suhi-i-prohodimi.html", "text": "Пътните настилки в област Бургас са сухи и проходими. Трафикът е с нормална интензивност. Това съобщиха за  Радио „Фокус“ – Бургас  от Областно пътно управление.  \r\nНатоварено е движението в областния град по бул. „Тодор Александров“, и в двете посоки, в района на кръстовището между улиците „Спортна“ и „Индустриална“, както и на кръстовището с кръгово движение „Трапезица“. Нормален е трафикът по централните улици „Христо Ботев“, „Иван Вазов“, „Генерал Гурко“ и „Цар Симеон“. \r\nМария КУРТЕВА", "date": "2019.03.14", "title": "Бургас: Пътните настилки в областта са сухи и проходими"}
{"url": "http://www.focus-news.net/news/2019/03/14/2634304/kathimerini-nova-demokratsiya-e-glasuvala-protiv-zamrazyavane-na-pregovorite-za-turskoto-chlensto-v-es.html", "text": "Гръцката консервативна опозиционна партия „Нова демокрация“ е гласувала „против“ резолюцията на Европейския парламент за замразяване на преговорите за присъединяване на Турция към Общността. Според партията на Кириакос Мицотакис преговорите за турското членство в ЕС са лост, чрез който Брюксел може да принуди Анкара да прокара реформи в страната, съобщава електронното издание на водещия атински ежедневник  Kathimerini . \r\nОт „Нова демокрация“ заявиха, че са напълно съгласни с критиките на ЕП към Турция, но добавиха, че е в интерес на Гърция да се запази „мощното влияние\" над Анкара чрез преговорите за присъединяване. \r\n„Една а-ла-карт връзка между ЕС и Турция може да бъде от полза за европейските страни, които имат предимно икономически интереси в Турция; тя може дори да облагодетелства Анкара, защото потокът от пари от ЕС не секва, но отнема от Гърция мощно оръжие: контролът над процеса на присъединяване”, обясни евродепутатът от „Нова демокрация“ Мария Спираки. \r\n„Ако в крайна сметка бъде решено, че трябва да преминем към друг вид отношения между ЕС и Турция, те трябва да се ръководят от условия, еквивалентни на тези на преговорите за присъединяване\", допълни гръцкият депутат.  \r\nЧленовете на ЕП гласуваха резолюцията с 370 гласа „за“, 109 „против“ и 143 „въздържали се“ за официално замразяване на процеса на членство на Турция, позовавайки се на разпадането на върховенството на закона, завой към авторитаризма и репресиите срещу дисидентите. Тереза Герова", "date": "2019.03.14", "title": "Kathimerini: „Нова демокрация“ е гласувала „против“ замразяване на преговорите за турското членсто в ЕС"}
{"url": "http://www.focus-news.net/news/2019/03/14/2634307/smolyan-po-usoynite-mesta-patishtata-sa-zaledeni-no-nastilkite-sa-obraboteni.html", "text": "Проходими при зимни условия са пътищата в област Смолян. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а температурите са в интервала от -5 до 1 градуса. Пътните настилки са предимно мокри, по високите и усойни места са частично заледени, а настилките са обработени. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. \r\nПовишена опасността от падащи камъни и свличане на земни маси по всички направления в областта, заради повишаването на дневните температури и снеготопенето, затова водачите трябва да шофират внимателно и със съобразена скорост. Сповишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е облачно, без валежи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.14", "title": "Смолян: По усойните места пътищата са заледени, но настилките са обработени"}
{"url": "http://www.focus-news.net/news/2019/03/14/2634305/pregled-na-osnovnite-temi-v-dobrudzhanskiya-pechat.html", "text": "„Противопожарната служба: Тръбата в Батовска не е за нас! Незаконно е!“, с това заглавие на първа страница излиза днес вестник  „Добруджанска трибуна“ . Изпълнителният директор на ВиК – Добрич Тодор Гикински твърди, че самодейното водопреносно съоръжение се използва ту за пожари, ту за напояване, не и за пиене. Междувременно е станало ясно, че част от скандалната тръба е демонтирана, а краят ѝ е запушен с отрязана пластмасова бутилка. От вестника задават въпрос: защо важно съоръжение, според думите на директора на ВиК в дорбуджанския град, е демонтирано. „Кметове и заместниците им използват незаконно общински жилища“, съобщава още на първа страница изданието. Нарушения в 175 наредби за продажба и наемане на апартаменти установи прокуратурата, включително и в Добрич. Нередности са установени още в Шумен, Варна, Търговище, София, Пловдив, Дупница и други места. Информацията е разпространена вчера от Върховната административна прокуратура. Нарушенията са при наемане и продажба на общински жилища. „Все още няма решение за ремонта на часовника в „Старият Добрич“, съобщава изданието. Решение за поддържане на часовниковия механизъм не е намерено. Това са съобщили от Общината. Повече от половин година часовниковата кула не отмерва времето. Оказва се, че към момента часовникът се поддържа от музейните специалисти в АЕМО „Старият Добрич“, които периодично го навиват, но тъй като механизмът е развален, при работа стрелките не показват точно време.  \r\n„РЗИ препоръчва да се пие минерална вода“, съобщава на първа страница другият регионален вестник  „Нова добруджанска трибуна“ . След скандалната информация за заустена тръба в река Батовска, пренасяща речна вода в помпената станция в село Батово, от Регионалната здравна инспекция в Добрич са взели 18 проби вода от зоната на село Стефаново. Препоръчва се при евентуално съмнение за качеството на водата в чешмите за битови нужди да се консумира бутилирана вода. „Общините от Добричка област – с финансова помощ за болницата“, съобщава изданието. Община Крушари е предоставила финансова помощ още миналата година в размер на 5 000 лв. Още две общини се включват в тази инициатива със закупуване на скъпа и необходима медицинска техника. Ръководството на МБАЛ – Добрич очаква всички общини да направят подобен жест, защото болницата обслужва цялата област. „Община Добричка – водещ партньор в международен проект“, съобщава всекидневникът. Ново оборудване за преодоляване на аварийни ситуации ще бъде осигурено на територията на тази община по международен, българо-румънски проект, който ще се изпълнява до 2021 г. Кметът на Община Добричка инж. Тошко Петков е подписал договор за партньорство в румънския град Кълъраш. Целта на проекта е активизиране на трансграничното сътрудничество при преодоляване на извънредни ситуации.", "date": "2019.03.14", "title": "Преглед на основните теми в добруджанския печат"}
{"url": "http://www.focus-news.net/news/2019/03/14/2634306/plovdiv-zapochva-proektat-duhat-na-yaponskata-kukla.html", "text": "Започва проектът „Духът на японската кукла“, съобщиха от  Община Пловдив . По този повод от 14.00 часа в сградата на Държавен куклен театър-Пловдив ще се състои пресконференция. Проектът включва поредица от събития, свързани с японското куклено и танцово изкуство, които ще се случат на сцената на Държавен куклен театър -Пловдив и е част от официалната програмата на Пловдив – Европейска столица на културата 2019, „Фокус: Японска култура“, която се осъществява в партньорство с Фондация EU Japan Fest. В пресконференцията ще вземат участие директорът на театъра Виктор Бойчев, координаторът на проекта и режисьор Елена Панайотова, сценографът Юлияна Войкова -Найман и артистичният директор на фондацията Светлана Кюумджиева.", "date": "2019.03.14", "title": "Пловдив: Започва проектът „Духът на японската кукла“"}
{"url": "http://www.focus-news.net/news/2019/03/14/2634266/sofiya-vremenni-sadove-za-smet-shte-badat-postaveni-na-ul-graf-ignatiev.html", "text": "Започва поставяне на временни съдове за смет на ул. „Граф Игнатиев“, съобщиха от  пресцентъра на Столична община.  Те ще бъдат разположени съобразно строителните дейности и местата с най-голям пешеходен поток, в близост до кръстовища и спирки. Кошчетата ще останат до приключването на строителните дейности и приемането на обекта. Целта е осигуряване  на регулярно сметосъбиране по ул. „Граф Игнатиев“. Продължава монтирането на паркова мебел в това число и съдове за отпадъци, който ще бъдат въведени в експлоатация с приемането на обекта.", "date": "2019.03.14", "title": "София: Временни съдове за смет ще бъдат поставени на ул. „Граф Игнатиев“"}
{"url": "http://www.focus-news.net/news/2019/03/14/2634280/die-welt-sasht-zasilvat-zaplahite-si-sreshtu-germaniya.html", "text": "Спорът между Берлин и Вашингтон за участието на китайската Huawei Group в развитието на 5G мобилната мрежа в Германия ескалира, отбелязва водещият национален ежедневник  Die Welt . \r\nАко Берлин заложи на Huawei, от страна на САЩ ще има последици. След като Вашингтон заплаши германците с ограничаване на сътрудничеството между разузнавателните служби на двете страни, сега предупреди и за възможността за ограничаване на военното сътрудничество в рамките на НАТО. \r\nСъответното заяви командващият войските на НАТО в Европа генерал Къртис Скапароти на изслушване в Конгреса на САЩ. „За военните това би било проблем“, увери американският генерал.  \r\nКомпанията Huawei се счита за тясно свързана с китайското правителство. В този контекст съществуват опасения, че групата може да използва или да предоставя своите телекомуникационни технически възможности за шпионски дейности. Компанията отхвърля всички претенции в тази насока, припомня вестникът.  Тереза Герова", "date": "2019.03.14", "title": "Die Welt: САЩ засилват заплахите си срещу Германия"}
{"url": "http://www.focus-news.net/news/2019/03/14/2634308/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област. Това съобщиха за  Радио „Фокус“ – Видин  от Областно пътно управление. Трафикът по главен път Е-79 в посока за „Дунав мост 2“ във Видинска област е с нормална интензивност. За граничен пункт „Дунав мост 2“ се движат предимно тежкотоварни автомобили. Най-натоварен е участъкът между Дунавци и Видин. За другите два гранични пункта в областта – „Връшка чука“ и „Брегово“ трафикът е с нормална интензивност. Пътните настилки в областта са сухи. В областния град повече автомобили се движат на входно-изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.03.14", "title": "Видин: Нормално проходими са пътищата в областта"}
{"url": "http://www.focus-news.net/news/2019/03/14/2634309/dobrich-oblastniyat-informatsionen-tsentar-populyarizira-vazmozhnostite-za-evrofinansirane-za-pchelari.html", "text": "Областният информационен център(ОИЦ) популяризира възможностите за еврофинансиране за пчелари, съобщи  екипът  му в Добрич. На 15 март, петък, екипът на Областен информационен център - Добрич ще проведе информационно събитие в партньорство с Областен пчеларски съюз“Добруджа“. Срещата е с начален час 18.00 часа и ще се проведе в клуба на сдружението в град Каварна. По време на събитието ще бъдат представени възможности за финансиране на дейности за отглеждане на пчели и биопроизводство на мед за земеделски производители и организации.", "date": "2019.03.14", "title": "Добрич: Областният информационен център популяризира възможностите за еврофинансиране за пчелари"}
{"url": "http://www.focus-news.net/news/2019/03/14/2634313/kmetat-na-sofiya-yordanka-fandakova-ne-e-vyarno-che-shte-davame-zaem-na-izpalnitelya-na-remonta-na-ul-graf-ignatiev.html", "text": "Искам да уточня, във връзка с една фалшива новина от вчера, за доклада на зам.-кмета по финанси, който беше внесен в СОС, че ще даваме заем на изпълнителя на ремонта на ул. „Граф Игнатиев. Това не е вярно. Това каза кметът на София Йорданка Фандъкова в сутрешния блок по  БНТ . „Факт е, че когато изпълняваме големи европейски проекти, се налага във времето верификация на разходите, да се правят такива вътрешни заеми, които да позволят общината да си плати задълженията към изпълнителите“, коментира Фандъкова. „За радост, междинните плащания от страна на оперативна програма „Регионални в растеж“ бяха възстановени, така че верифицирани са разходите, платено е актуването до този момент на изпълнителя и не се налага този доклад да продължава, така че заместник-кметът го изтегля“, подчерта кметът на София.  \r\nПо повод подмяната на ограничителите на ул. „Граф Игнатиев“ Фандъкова коментира, че предстои да се направят разчети, колко ще струва тази промяна на общината и след като се избере вариантът, ще стане ясна цената. Тя отбеляза, че предложението ще се обсъди и с хората.  \r\n„Втората грешна информация е, че заменяме ограничителите с кошчета за отпадъци. Аз възложих на столичния инспекторат да следи много внимателно поддържането на обекта и неговата чистота. Това е проблем и вече втора санкция има за фирмата изпълнител, която е длъжна да поддържа чистотата на обекта. В тази връзка, докато новите кошчета за отпадъци бъдат монтирани и приети, те взеха решение да поставят временни, за да може да се поддържа чистотата“, заяви Фандъкова, като отбеляза, че на това място минават най-много хора.", "date": "2019.03.14", "title": "Кметът на София Йорданка Фандъкова: Не е вярно, че ще даваме заем на изпълнителя на ремонта на ул. „Граф Игнатиев"}
{"url": "http://www.focus-news.net/news/2019/03/14/2634311/v-ministerstvoto-na-zemedelieto-hranite-i-gorite-shte-se-provede-konsultativen-savet-ks-po-tyutyuna.html", "text": "От 12.30 часа в Голям колегиум на Министерство на земеделието, храните и горите ще се проведе Консултативен съвет (КС) по тютюна. В дневния ред на съвета са включени точки за изкупната кампания на тютюна от реколта 2018 г. и преходната национална помощ за тютюна-кампания 2018 г.", "date": "2019.03.14", "title": "В Министерството на земеделието, храните и горите ще се проведе Консултативен съвет (КС) по тютюна"}
{"url": "http://www.focus-news.net/news/2019/03/14/2634316/kyustendil-remontni-deynosti-se-izvarshvat-v-uchastak-ot-patya-konyavo-gorna-grashtitsa.html", "text": "Ремонтни дейности се извършват в участък от пътя Коняво – Горна Гращица. Това съобщи за  Радио „Фокус” – Кюстендил  дежурният в Областно пътно управление – Кюстендил. До 15 март се извършва профилиране на банкети и оформяне на наземни окопи. Участъкът е сигнализиран с пътни знаци. Водачите на моторни превозни средства трябва да се движат с повишено внимание. Поради свличане на земна маса е въведена временна организация на движението в участък от пътя Бобов дол – Жедна. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 29 март. Продължават ремонтните дейности на асфалтовата настилка по пътя Горна Козница – Бобов дол. Водачите на моторни превозни средства трябва да се движат с повишено внимание. Срокът е до 29 март. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 29 март 2019 година. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.03.14", "title": "Кюстендил: Ремонтни дейности се извършват в участък от пътя Коняво – Горна Гращица"}
{"url": "http://www.focus-news.net/news/2019/03/14/2634315/sofiya-vremenno-dvizhenieto-v-uchastaka-mezhdu-17-i-19-km-na-am-trakiya-v-posoka-burgas-se-osashtestvyava-samo-v-aktivnata-lenta-poradi-podmyana-na-mantineli.html", "text": "Временно движението в участъка км 17 - км 19 в посока Бургас на АМ „Тракия“ се осъществява само в активната лента  \r\nпоради подмяна на ограничителни системи /мантинели/. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2019.03.14", "title": "София: Временно движението в участъка между 17 и  19 км на АМ „Тракия“ в посока Бургас се осъществява само в активната лента поради подмяна на мантинели"}
{"url": "http://www.focus-news.net/news/2019/03/14/2634317/pregled-na-osnovnite-temi-v-burgaskiya-pechat.html", "text": "„Ще учат иврит в Колежа по туризъм“, е водещото заглавие на вестник  „Черноморски фар“ . „За първа година обучават екскурзоводи“, е подзаглавието на материала. Наред с английски, немски или френски като западни езици и полски, руски и чешки от славянските, бъдещите студенти в бургаския Колеж по туризъм от следващата учебна година, най-вероятно ще имат възможност да изберат за изучаване и иврит, пояснява материалът. \r\n„Бургазлии са откраднали най-много ток“, е друга тема от страниците на вестника. По данни на EVN в Бургаска област е откраднато най-голямо количество електроенергия за миналата година. Дружеството е установило 332 хиляди лева липси, пише още вестникът. \r\n„Жилища никнат в края на „Фердинандова“, е още едно заглавие от броя. „Едно от последните свободни места във Възраждане ще се застрои“ е подзаглавието на материала. Става въпрос за зелената площ пред ходел „Вега“ в най-южната част на улица „Фердинандова“, пише още ежедневникът. \r\n„Удължават срока за търсене на нефт и газ в блок „Хан Аспарух“, е друг акцент в изданието. Разрешението за търсене и проучване на нефт и природен газ в блок „Хан Аспарух“ ще бъде продължено със 109 дни поради настъпили форсмажорни обстоятелства, уточнява материалът. \r\n„Внасят искане държавата да поеме лечението в хосписите“, е темата на деня в днешния брой на ежедневника. „Нуждата от тези заведения расте, но много болни не могат да си ги позволят“ е подзаглавието на статията. Тежко болни събират пари от близки и роднини, за да си платят таксата за настаняване в хоспис. Ситуации като тази не са никак необичайни за нашата родна действителност. По закон хосписите съществуват от 1999 година, опитвайки се да поемат онези пациенти, чието място не е в болниците, но имат нужда от специализирана грижа, пише още вестникът.", "date": "2019.03.14", "title": "Преглед на основните теми в бургаския печат"}
{"url": "http://www.focus-news.net/news/2019/03/14/2634300/blic-sarbiya-aleksandar-vuchich-se-sreshta-s-generalniya-direktor-na-forin-ofis-po-politicheskite-vaprosi-temata-kosovo.html", "text": "Държавният глава на Сърбия Александър Вучич ще проведе среща с генералния директор на Форин офис по политическите въпроси – Ричард Мур, съобщава електронното издание на белградския  Blic , като се позовава на пресслужбата на Президентството. Темата в дневния ред на срещата е една – Косово. \r\nКакто бе обявено по-рано, Мур ще има и отделни разговори с премиера на западната ни съседка Ана Бърнабич, а също и министъра на външните работи Ивица Дачич. \r\nМур пристига в Белград от Прищина, където в сряда се срещна с представители на националният екип за преговорите със Сърбия. Британският политик разговаря и с министър-председателя на най-младата държава на Балканите Рамуш Харадинай. В профила си в социалната мрежа „Фейсбук“ той обяви, че темата на разговора му с Мур е била политическата ситуация в Косово и Западните Балкани. Двамата не са обсъждали 100-процентовите мита за внос на сръбски стоки в страната.  \r\nСъпредседателят на националния екип за диалога Фатмир Лимай на свой ред също заяви, че е разговарял с Мур за продължаването на преговорите за нормализиране на двустранните отношения между Белград и Прищина и за премахването на наложените мита. Както и всички представители на САЩ и Германия, посетили Косово през последните седмици, Мур е настоял Прищина да отмени митата с цел деблокиране на диалога.  Тереза Герова", "date": "2019.03.14", "title": "Blic (Сърбия): Александър Вучич се среща с генералния директор на Форин офис по политическите въпроси, темата – Косово"}
{"url": "http://www.focus-news.net/news/2019/03/14/2634318/sofiya-petata-mezhdunarodna-konferentsiya-na-tema-evropeyskata-solidarnost-v-investitsionnata-politika-na-es-realizirana-v-balgariya-shte-se-provede-na-15-mart.html", "text": "Петата международна конференция на тема „Европейската солидарност в инвестиционната политика на ЕС, реализирана в България“ ще се проведе на 15 март в столицата, съобщиха от  пресцентъра на Камарата на строителите в България.   В нея участие ще вземат Томислав Дончев, заместник министър-председател на Република България, Росен Желязков, министър на транспорта, информационните технологии и съобщенията, Деница Николова, зам.-министър на регионалното развитие и благоустройството, Вазил Худак, зам.-председател на Европейската инвестиционна банка, представители на Европейската комисия. Събитието ще се проведе на 15 март (петък) от 9.30 ч. в „София хотел Балкан“, зала „Средец“.", "date": "2019.03.14", "title": "София: Петата международна конференция на тема „Европейската солидарност в инвестиционната политика на ЕС, реализирана в България“ ще се проведе на 15 март"}
{"url": "http://www.focus-news.net/news/2019/03/14/2634321/parlamentat-prekrati-pravomoshtiyata-na-slavcho-velkov-kato-naroden-predstavitel-ot-pg-na-bsp-za-balgariya.html", "text": "Парламентът прекрати правомощията на Славчо Велков като народен представител от ПГ на „БСП за България“, предаде репортер на  Агенция „Фокус“ . Точката бе включена в дневния ред на депутатите по предложение на председателя на парламента Цвета Караянчева. Тя съобщи, че Велков е подал оставка в деловодството на Народното събрание на 13 март 2019 г.  \r\nКато мотив Велков е изтъкнал влошеното си здравословно състояние и необходимостта от продължително лечение. „За“ предложението гласуваха 132 народни представители, „против“ - 6 и „въздържали се“ 1, с което то бе прието. Славчо Велков бе водач на листата на „БСП за България“ в 13-ти МИР - Пазарджик на парламентарните избори през 2017 г.  \r\nДеница КИТАНОВА", "date": "2019.03.14", "title": "Парламентът прекрати правомощията на Славчо Велков като народен представител от ПГ на „БСП за България“"}
{"url": "http://www.focus-news.net/news/2019/03/14/2634319/nova-makedoniya-makedoniya-kakva-e-tsenata-koyato-skopie-shte-plati-za-chlenstvo-v-nay-moshtniya-sayuzi.html", "text": "Македония изминава последните стъпки към пълноправно членство в НАТО, след което властите в югозападната ни съседка ще трябва да отпуснат значителна сума за отбрана, подчертават в редакцията на първия скопски вестник -  „Нова Македония“ . \r\nСред съюзниците в Алианса не стихват споровете за той кой, колко и дали има нужда да инвестира в отбраната. Допълнителни дилеми възникнаха след новината, че дори Германия, като най-силният европейски партньор в НАТО и четвъртата по големина икономика в света, постоянно намалява разходите за армията. \r\nДали всички държави в най-мощния военен съюз изразходват еднакви средства за отбрана и колко европейски съюзници в НАТО споделят финансовата тежест със САЩ при инвестирането във военно оборудване? Тези въпроси станаха актуални в периода, в който Македония извървява последните стъпки към пълноправно членство в Алианса, след което ще трябва да отдели значителна сума за отбраната, която ще се отрази на държавния бюджет.  \r\nРазходите за членство в НАТО се определят според БВП на държавите-членки и като се има предвид, че Македония има малко по-нисък БВП от този на Албания, тя ще плаща приблизително същата сума като западната й съседка - около 1,2. милиона евро годишно. \r\nВоеннополитическият анализатор Милан Стефаноски казва, че не трябва да се изненадваме от факта, че някои европейски страни не инвестират достатъчно в защитата си, както е в случая с Германия. Той обяснява, че за съжаление в самия съюз, въпреки че има общи правила за финансиране на отбраната, някои държави просто не ги зачитат. Това състояние на нещата, според Стефаноски, е причината САЩ оправдано да критикува съюзниците от Европа, които, казано направо, след като са направили някои инвестиции в отбраната, са решили напълно да оставят финансирането на американците. \r\n„Що се отнася до Македония, мисля, че всички ние добре знаем какво да очакваме във финансов план, когато влезем в алианса. Аз лично вярвам, че въпреки финансова тежест за нас, ние все пак трябва да я приемем, защото по този начин гарантираме сигурността си, която исторически се нарушава редовно на Балканите и по този начин да сложим край на сътресенията“, коментира Стефаноски . \r\nНаскоро американско списание разкри тревожна информация, според която цялата германска флотилия от подводници не се използва. Изненадващ е фактът, че Германия, като една от най-силните страни в света и пионер в мореплаването, си позволява ситуация, в която всичките й подводници 212А са извън употреба. „Всичките шест немски подводници са излезли от употреба, а причината за това е липсата на финансиране за отбрана, както и липсата на персонал и моряци“,написа Popular Mechanics. \r\nСписанието задава въпросът дали Германия, която е четвъртата по големина в света икономика с БВП от 3,47 трилиона долара, наистина няма достатъчно пари, за да поддържа флота. \r\n„Германия като цяло е намалила разходите за отбрана, което сега значително засяга армията. Така от 244 танка „Леопард 2\" са активни само 95. През 2014 г. беше отбелязано, че само 42 от 109-те изтребители са действащи и способни да летят. Освен това нито един от 14-те самолета „А-400“ не може да лети. През 2015 г. страната участва във военни операции в Близкия изток, като 29 от 66-те й изтребители се оказаха способни да изпълняват мисии“, стана ясно още от материала в американското списание. . Тереза Герова", "date": "2019.03.14", "title": "„Нова Македония“ (Македония): Каква е цената, която Скопие ще плати за членство в най-мощния съюз?"}
{"url": "http://www.focus-news.net/news/2019/03/14/2634320/plovdiv-prodalzhava-izgrazhdaneto-i-obosobyavaneto-na-novi-parkomesta-v-rayon-severen.html", "text": "родължава изграждането и обособяването на нови паркоместа в район „Северен”. Това съобщиха за  Радио „Фокус“-Пловдив  от районната администрация. Жители на кв. „Кършияка“ се сдобиха с поредния паркинг по Наредба за реда и условията за издаване на разрешение за ползване на място общинска собственост на територията на Община Пловдив. Паркингът се намира в междублоковото пространство на ул. „Мануш войвода“ № 57 и е с 19 на брой места за паркиране на леки автомобили, като едно от тях е за хора в неравностойно положение. Положена е хоризонтална маркировка и са монтирани антипаркинг скоби. \r\nТози паркинг е седми по ред, изграден на територията на район „Северен“ по Наредба за реда и условията за издаване на разрешение за ползване на място общинска собственост на територията на Община Пловдив. Останалите се намират в междублоковото пространство на ул. ”Победа” №62-72 и ул. „Стоян Заимов”, на бул.“България“ № 2-4; междублоковото пространство на ул. „Полк. Сава Муткуров“ №65-73 и ул. „Порто Лагос“; ул. „Победа“ №15-21 и ул. „Добротич“; ул. „Васил Левски“ №1-5 и ул. „Абоба“; бул. „България” № 45-47 с общ брой отдадени до момента под наем 250 паркоместа.", "date": "2019.03.14", "title": "Пловдив: Продължава изграждането и обособяването на нови паркоместа в район „Северен”"}
{"url": "http://www.focus-news.net/news/2019/03/14/2634322/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Температурите са между минус 8 и 0 градуса. Във високата част на планините е облачно. Условията на ски пистите са добри за практикуване на зимни спортове. Лифтовите съоръжения в курортите работят спрямо зимния си график. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.03.14", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/14/2634323/kmetat-na-sofiya-yordanka-fandakova-do-dni-shte-zapochne-rekonstruktsiyata-na-tramvaynata-liniya-po-ulitsa-kamenodelska-v-rayon-serdika.html", "text": "Предвиждаме и до дни, буквално следващата седмица, да започне и реконструкцията на трамвайната линия по улица \"Каменоделска\" в район \"Сердика\". Това каза кметът на София Йорданка Фандъкова в предаването „Сутрешен блок“ по  БНТ1 . „Вече там имаме готовност и това също е част от нашата политика да обновяваме трамвайните линии, за да стават по-безшумни“, заяви Фандъкова.  \r\n„Нашата политика е за насърчаване на използването на градския транспорт. В последните години направихме изключително мащабна програма за обновяване на транспорта. Знаете, с новите автобуси, които очакваме и тази година да влязат в движение. Ще сме подменили 90% от автобусите с нови – Евро-6 автобуси. Пуснахме първите 20 електробуса и очакваме още 15. Заедно с това сме обновили тролейбусния парк на почти 90%. Очакваме нови 13 трамвая“, отбеляза столичният кмет.  \r\nПо думите й не е допустимо да се инвестират огромни средства в обновяване и модернизиране и в същото време да няма кой да работи да управлява градския транспорт.", "date": "2019.03.14", "title": "Кметът на София Йорданка Фандъкова: До дни ще започне реконструкцията на трамвайната линия по улица \"Каменоделска\" в район \"Сердика\""}
{"url": "http://www.focus-news.net/news/2019/03/14/2634324/sofiya-111-dushi-sa-noshtuvali-v-tsentara-za-krizisno-nastanyavane-na-bezdomni-hora.html", "text": "111 души са нощували в Центъра за кризисно настаняване на бездомни хора в кв. „Захарна фабрика” в София. Това съобщи за  Агенция „Фокус”  директорът на центъра Йорданка Темелкова. По думите ѝ нощта е преминала спокойно и без проблеми и извънредни ситуации. \r\nЦветилена СИМЕОНОВА", "date": "2019.03.14", "title": "София: 111 души са нощували в Центъра за кризисно настаняване на бездомни хора"}
{"url": "http://www.focus-news.net/news/2019/03/14/2634325/varna-suhi-sa-patnite-nastilki-v-oblastta-trafikat-e-s-normalna-intenzivnost.html", "text": "Сухи са пътните настилки във Варна и областта, предаде репортер на  Радио „Фокус“ – Варна . Трафикът по главните пътни направления от и към Варна е с нормална интензивност в сутрешните часове на деня. До края на март движението по автомагистрала „Черно море“ от км 0 до км 8 се осъществява двупосочно в платното в посока Бургас поради ремонтни дейности. Движението по път I-9 в участъка Кранево – Варна при км 83 е ограничено за моторни превозни средства над 10 тона. Обходният маршрут е през Кичево и Оброчище. Времето по Черноморието е предимно облачно, видимостта е добра. Към момента няма информация за пътнотранспортни произшествия, които да затрудняват движението по пътната мрежа в областта. \r\nБояна АТАНАСОВА", "date": "2019.03.14", "title": "Варна: Сухи са пътните настилки в областта, трафикът е с нормална интензивност"}
{"url": "http://www.focus-news.net/news/2019/03/14/2634327/mvr-18-dushi-sa-postradali-pri-katastrofi-v-stranata-prez-izminaloto-denonoshtie.html", "text": "18 души са пострадали при 16 тежки катастрофи в страната през изминалото денонощие. Това съобщиха от пресцентъра на  МВР . В София са станали 42 леки и 2 тежки пътнотранспортни произшествия, при които са пострадали трима души. От началото на годината на територията на страната са станали 1025 катастрофи, при които са загинали 81 души, а 1295 са ранени.", "date": "2019.03.14", "title": "МВР: 18 души са пострадали при катастрофи в страната през изминалото денонощие"}
{"url": "http://www.focus-news.net/news/2019/03/14/2634329/pazardzhik-okrazhniyat-sad-shte-gleda-delo-za-umishlen-palezh-na-avtomobil-v-peshtera.html", "text": "Окръжният съд в Пазарджик ще гледа дело за умишлен палеж на автомобил в Пещера, съобщиха от пресцентъра на  съда . Делото е образувано по внесен от Окръжната прокуратура обвинителен акт. Срещу 23-годишен мъж е повдигнато обвинение за това, че на 6 юли 2018 г. в Пещера умишлено е запалил лек автомобил, като пожарът се е разпространил и върху друга лека кола и имущество на обща стойност близо 8000 лв.  \r\nНачалото на съдебното заседание е в 13.30 часа, а съдия-докладчик по делото е Ивета Парпулова.", "date": "2019.03.14", "title": "Пазарджик: Окръжният съд ще гледа дело за умишлен палеж на автомобил в Пещера"}
{"url": "http://www.focus-news.net/news/2019/03/14/2634326/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. Ограничено е движението на главен път Е-79 в участъка Кресна – Долна Градешница в района на км 402+365 поради извършване на ремонтни дейности на моста на жп линия София-Кулата. Движението се осъществява по обходен маршрут, който заобикаля съоръжението и се регулира от светофарна уредба. Срокът за изпълнение на ремонтните дейности е до 30 март. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.03.14", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/03/14/2634328/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Средствата, които Македония ще трябва да инвестира в отбраната с оглед членството в НАТО, продължаващите посещения на представители на западните страни в Белград и Прищина, както и  резолюцията на ЕП за замразяване на преговорите за турското членство в Общността са част от основните теми, върху които акцентират водещите балкански печатни издания. \r\n***  Гръцката консервативна опозиционна партия „Нова демокрация“ е гласувала „против“ резолюцията на Европейския парламент за замразяване на преговорите за присъединяване на Турция към Общността. Според партията на Кириакос Мицотакис преговорите за турското членство в ЕС са лост, чрез който Брюксел може да принуди Анкара да прокара реформи в страната, съобщава електронното издание на водещия атински ежедневник  Kathimerini . \r\nОт „Нова демокрация“ заявиха, че са напълно съгласни с критиките на ЕП към Турция, но добавиха, че е в интерес на Гърция да се запази „мощното влияние\" над Анкара чрез преговорите за присъединяване. \r\n„Една а-ла-карт връзка между ЕС и Турция може да бъде от полза за европейските страни, които имат предимно икономически интереси в Турция; тя може дори да облагодетелства Анкара, защото потокът от пари от ЕС не секва, но отнема от Гърция мощно оръжие: контролът над процеса на присъединяване”, обясни евродепутатът от „Нова демокрация“ Мария Спираки. \r\n„Ако в крайна сметка бъде решено, че трябва да преминем към друг вид отношения между ЕС и Турция, те трябва да се ръководят от условия, еквивалентни на тези на преговорите за присъединяване\", допълни гръцкият депутат.  \r\nЧленовете на ЕП гласуваха резолюцията с 370 гласа „за“, 109 „против“ и 143 „въздържали се“ за официално замразяване на процеса на членство на Турция, позовавайки се на разпадането на върховенството на закона, завой към авторитаризма и репресиите срещу дисидентите. \r\n***  Македония изминава последните стъпки към пълноправно членство в НАТО, след което властите в югозападната ни съседка ще трябва да отпуснат значителна сума за отбрана, подчертават в редакцията на първия скопски вестник -  „Нова Македония“ . \r\nСред съюзниците в Алианса не стихват споровете за той кой, колко и дали има нужда да инвестира в отбраната. Допълнителни дилеми възникнаха след новината, че дори Германия, като най-силният европейски партньор в НАТО и четвъртата по големина икономика в света, постоянно намалява разходите за армията. \r\nДали всички държави в най-мощния военен съюз изразходват еднакви средства за отбрана и колко европейски съюзници в НАТО споделят финансовата тежест със САЩ при инвестирането във военно оборудване? Тези въпроси станаха актуални в периода, в който Македония извървява последните стъпки към пълноправно членство в Алианса, след което ще трябва да отдели значителна сума за отбраната, която ще се отрази на държавния бюджет.  \r\nРазходите за членство в НАТО се определят според БВП на държавите-членки и като се има предвид, че Македония има малко по-нисък БВП от този на Албания, тя ще плаща приблизително същата сума като западната й съседка - около 1,2. милиона евро годишно. \r\nВоеннополитическият анализатор Милан Стефаноски казва, че не трябва да се изненадваме от факта, че някои европейски страни не инвестират достатъчно в защитата си, както е в случая с Германия. Той обяснява, че за съжаление в самия съюз, въпреки че има общи правила за финансиране на отбраната, някои държави просто не ги зачитат. Това състояние на нещата, според Стефаноски, е причината САЩ оправдано да критикува съюзниците от Европа, които, казано направо, след като са направили някои инвестиции в отбраната, са решили напълно да оставят финансирането на американците. \r\n„Що се отнася до Македония, мисля, че всички ние добре знаем какво да очакваме във финансов план, когато влезем в алианса. Аз лично вярвам, че въпреки финансова тежест за нас, ние все пак трябва да я приемем, защото по този начин гарантираме сигурността си, която исторически се нарушава редовно на Балканите и по този начин да сложим край на сътресенията“, коментира Стефаноски . \r\nНаскоро американско списание разкри тревожна информация, според която цялата германска флотилия от подводници не се използва. Изненадващ е фактът, че Германия, като една от най-силните страни в света и пионер в мореплаването, си позволява ситуация, в която всичките й подводници 212А са извън употреба. „Всичките шест немски подводници са излезли от употреба, а причината за това е липсата на финансиране за отбрана, както и липсата на персонал и моряци“,написа Popular Mechanics. \r\nСписанието задава въпросът дали Германия, която е четвъртата по големина в света икономика с БВП от 3,47 трилиона долара, наистина няма достатъчно пари, за да поддържа флота. \r\n„Германия като цяло е намалила разходите за отбрана, което сега значително засяга армията. Така от 244 танка „Леопард 2\" са активни само 95. През 2014 г. беше отбелязано, че само 42 от 109-те изтребители са действащи и способни да летят. Освен това нито един от 14-те самолета „А-400“ не може да лети. През 2015 г. страната участва във военни операции в Близкия изток, като 29 от 66-те й изтребители се оказаха способни да изпълняват мисии“, стана ясно още от материала в американското списание. \r\n***  Говорителят на КФОР Винченцо Грасо отрече твърденията на държавния глава на Сърбия Александър Вучич, съгласно които косовските власти планират въоръжена интервенция в северната част на страната и изземването на контрола над рудника „Трепча“, съобщава електронното издание на прищинския ежедневник  Zeri . \r\nСпоред Грасо няма признаци, че Прищина подготвя подобна операция -  твърдение, които някои медии разпространиха по-рано. Италианецът бе категоричен, че ситуацията в Косово е под контрол и няма никакви индикации за възможни инциденти.  \r\nНа въпрос дали от КФОР биха се съгласили с евентуален план на Прищина за намеса в Северно Косово, Грасо подчерта, че не трябва да се създават ненужни напрежения, базирани на неоснователна информация, защото предизвиква безпокойство сред гражданите. \r\nГрасо е запитан и какво ще направи КФОР, ако Косово се намеси на север. Отговорът му – международните сили на НАТО в страната поддържат добри контакти с всички институции в страната, включително с въоръжените сили. Ето защо са в състояние да предотвратят всякакви неочаквани действия, увери говорителят на КФОР. \r\n***  Държавният глава на Сърбия Александър Вучич ще проведе среща с генералния директор на Форин офис по политическите въпроси – Ричард Мур, съобщава електронното издание на белградския  Blic , като се позовава на пресслужбата на Президентството. Темата в дневния ред на срещата е една – Косово. \r\nКакто бе обявено по-рано, Мур ще има и отделни разговори с премиера на западната ни съседка Ана Бърнабич, а също и министъра на външните работи Ивица Дачич. \r\nМур пристига в Белград от Прищина, където в сряда се срещна с представители на националният екип за преговорите със Сърбия. Британският политик разговаря и с министър-председателя на най-младата държава на Балканите Рамуш Харадинай. В профила си в социалната мрежа „Фейсбук“ той обяви, че темата на разговора му с Мур е била политическата ситуация в Косово и Западните Балкани. Двамата не са обсъждали 100-процентовите мита за внос на сръбски стоки в страната.  \r\nСъпредседателят на националния екип за диалога Фатмир Лимай на свой ред също заяви, че е разговарял с Мур за продължаването на преговорите за нормализиране на двустранните отношения между Белград и Прищина и за премахването на наложените мита. Както и всички представители на САЩ и Германия, посетили Косово през последните седмици, Мур е настоял Прищина да отмени митата с цел деблокиране на диалога. \r\n***", "date": "2019.03.14", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/03/14/2634310/zeri-kosovo-kfor-reagira-na-izyavleniyata-na-vuchich-nyama-priznatsi-che-prishtina-planira-namesa-na-sever.html", "text": "Говорителят на КФОР Винченцо Грасо отрече твърденията на държавния глава на Сърбия Александър Вучич, съгласно които косовските власти планират въоръжена интервенция в северната част на страната и изземването на контрола над рудника „Трепча“, съобщава електронното издание на прищинския ежедневник  Zeri . \r\nСпоред Грасо няма признаци, че Прищина подготвя подобна операция -  твърдение, които някои медии разпространиха по-рано. Италианецът бе категоричен, че ситуацията в Косово е под контрол и няма никакви индикации за възможни инциденти.  \r\nНа въпрос дали от КФОР биха се съгласили с евентуален план на Прищина за намеса в Северно Косово, Грасо подчерта, че не трябва да се създават ненужни напрежения, базирани на неоснователна информация, защото предизвиква безпокойство сред гражданите. \r\nГрасо е запитан и какво ще направи КФОР, ако Косово се намеси на север. Отговорът му – международните сили на НАТО в страната поддържат добри контакти с всички институции в страната, включително с въоръжените сили. Ето защо са в състояние да предотвратят всякакви неочаквани действия, увери говорителят на КФОР. Тереза Герова", "date": "2019.03.14", "title": "Zeri (Косово): КФОР реагира на изявленията на Вучич: Няма признаци, че Прищина планира намеса на север"}
{"url": "http://www.focus-news.net/news/2019/03/14/2634303/kmetat-na-sofiya-yordanka-fandakova-ochakva-se-prez-april-da-priklyuchat-remontnite-deynosti-po-ul-graf-ignatiev.html", "text": "Ремонтът на ул. „Граф Игнатиев“ продължава. Работи се активно, знаете, че имаше спирания във връзка с времето. За сега се очаква през месец април да приключат самите дейности по улицата. Това каза кметът на София Йорданка Фандъкова в Сутрешния блок по  БНТ . „Ние ще връщаме и ще искаме от надзора и от контролиращите органи, да връщат фирмата до тогава, до когато нещата не станат добре“, отбеляза Фандъкова.  \r\nТя обясни, че трябва да има ограничители за трамвайното трасе заради безопасността на хората. Фандъкова коментира, че е възложила на главния архитект и проектантите да помислят за други варианти на ограничителите защото те предизвикват негативни реакции не само по естетически причини, а и заради случилите се инциденти с пешеходци. \r\n„Не е толкова лесно, защото трудно се променят материали по проекта, за това ние ще трябва да съгласуваме тази промяна с управляващия орган, но при всички случаи, моето мнение е, че трябва да бъдат подменени с по- безопасни елементи“, подчерта столичният кмет.  \r\nПо думите ѝ първоначалният избор на ограничители не е бил добро решение. „За мен тогава просто всички се притесниха от реакциите на обществото и много бързо взеха това решение. Аз още тогава казах, че за мен това не е най-доброто решение“, посочи Фандъкова.", "date": "2019.03.14", "title": "Кметът на София Йорданка Фандъкова: Очаква се през април да приключат ремонтните дейности по ул. „Граф Игнатиев“"}
{"url": "http://www.focus-news.net/news/2019/03/14/2634330/hristo-prodanov-bsp-dokato-ne-mahnem-gerb-balgariya-shte-se-upravlyava-s-proba-greshka.html", "text": "Докато не махнем ГЕРБ от властта, България ще се управлява на принципа „проба-грешка“. Управлението е съсредоточено единствено върху сделката. Това заяви зам.-председателят на ПГ на „БСП за България“ Христо Проданов в сутрешния блок на БСТВ, съобщиха от  пресцентъра на партията.  Според него на всички българи е станало ясно, че случаят с мюфтийството е откровена сделка между ДПС и ГЕРБ. „Когато имаш сделка, ако някоя от страните не изпълнява поетите ангажименти, подлежи на санкции. Санкциите в сделката между ГЕРБ и ДПС може да се крият и в стабилността на сегашната тройна коалиция, която управлява България“, каза още народният представител. Той е на мнение, че управляващите правят крачка в страни и  разиграват поредния театър. „Първата серия от него беше поканата от страна на министър-председателя на среща с мюфтията и патриарха, за да се демонстрира някаква религиозна обединеност. В България това е факт и никой не го коментира. Въпросът е всеки да си изпълнява задълженията и да си плаща данъците и осигуровките“, каза още Проданов. Той е категоричен, че не може народът да плаща, а мюфтийството и Домусчиев да не плащат. „Не може финансовият министър, който отговаря за този сектор, да живее под наем при кръстника си и да не плаща“, допълни той. По неговите думи втора серия от театъра е разсрочването на дълговете, за да мине бурята по този въпрос, а после ще си направят това, което са решили.  \r\nПо повод „ремонт на ремонта“ на столичния „Граф Игнатиев“, Проданов коментира, че тези ограничителни колчета, които са ги въртели наляво и надясно, най-накрая са разбрали, че нещо е сбъркано в проекта. „Сега ще мислят друго. А кой ще плати сметката за тази некадърност, която се проявява от страна на управляващите? Пак ли всички ние?“, попита той. Той посочи, че ще бъде даден безлихвен заем за мюфтийството, за фирмата, която прави ремонта на „Графа“, както и за всички, които са близки до управляващите, а за народа опрощаване няма. „Какво означава да се удължи срокът за плащане на задълженията? Ако един човек има автомобил и отиде да си прекара колата на годишен технически преглед, искат да видят бележката за платени данъци. Ако не са платени, не минава на преглед и спира колата от движение. А в същото време някой може да не си плаща данъците, да се удължава срокът и това да не е проблем за държавата. Това са двойните стандарти и това разрушава доверието към парламента и всичко останало, което се нарича елит на България“, коментира зам.-председателят на ПГ на „БСП за България“. Според него елитът е откъснат от обществото. „Стоейки в НС, дори и да защитаваме много пламенно тезите си, това не се забелязва. Пускайки си новините, хората чуват – депутатите опростиха дълговете на мюфтийството, промениха Изборния кодекс. Не искаме да сме в този кюп и напуснахме, за да се знае кои реално са управляващите. В парламента опозиция няма“, каза още Проданов. Според него, ако патриотите не са били влезли да се регистрират в НС, нямало да има възможност да се вземе решението за мюфтийството.", "date": "2019.03.14", "title": "Христо Проданов, БСП: Докато не махнем ГЕРБ, България ще се управлява с „проба-грешка“"}
{"url": "http://www.focus-news.net/news/2019/03/14/2634332/sliven-opasnost-ot-padashti-kamani-ima-po-patya-sliven-ichera-gradets.html", "text": "Затворени за тежкотоварни автомобили над 10 т целогодишно са проходите Твърдишки и Вратник. В участък от прохода Твърдица – Елена движението се осъществява в едната лента заради ремонт. Това съобщиха от  Областно пътно управление - Сливен . Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременни са ограничения за движение са въведени в  областта. Движението по пътя Бероново – Градец в участъка от Садово до село Градец от км 9+645 до км 13+042 е ограничено за МПС над 12 т поради намалена носимоспособност на мостово съоръжение при км 10+868. Движението по пътя  Сунгурларе – Пъдарево в участъка от село Чубра до село Пъдарево е ограничено за МПС над 12 т поради намалена носимоспособност на пътя в участъка на област Бургас. Срокът за приключване на двата ремонта е 31 март.", "date": "2019.03.14", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/03/14/2634333/yambol-politseyski-sluzhiteli-sa-razkrili-10-telefonni-izmami-mazh-i-zhena-sa-privlecheni-kato-obvinyaemi.html", "text": "Служители на ОДМВР–Ямбол са разкрили 10 телефонни измами. Мъж на 55 г. и жена на 66 г. са привлечени в качеството на обвиняеми. Това съобщиха от  пресцентъра на МВР.  Престъпленията са извършени на територията на Ямбол в периода декември 2018 г.  - януари 2019 г. Общата стойност на нанесената щета е около 43 000 лева. В хода на разследванията е изяснено, че и в десетте случая потърпевшите, възрастни хора, са били въвлечени в заблуждение по схемата за оказване съдействие на полицията за задържане на телефонни измамници.  \r\nВ резултат на проведените множество прецизни оперативно-издирвателни действия криминалистите установили и задържали 55-годишен мъж и 66-годишна жена, съпричастни към престъпните деяния. На 7 март, в рамките на досъдебното производство двамата са привлечени в качеството на обвиняеми за извършено престъпление по чл. 209 от НК. Процесуално-следствените действия продължават под надзора на Районна прокуратура - Ямбол.", "date": "2019.03.14", "title": "Ямбол: Полицейски служители са разкрили 10 телефонни измами, мъж и жена са привлечени като обвиняеми"}
{"url": "http://www.focus-news.net/news/2019/03/14/2634331/pregled-na-osnovnite-temi-vav-varnenskiya-pechat.html", "text": "„Мобилно приложение помага на слепите за ориентация в града“, е водещото заглавие на вестник  „Черно море“ . Безплатно мобилно приложение за смартфон помага на хора със зрителни увреждания да се ориентират по-добре в града. То говори и по време на движение указва дали наблизо има супермаркет, автобусна спирка, ресторант. На практика с негова помощ хората със зрителни увреждания могат да се движат в града и без помощта на личен асистент. Това съобщи Райна Соколова, представител на единственото в страната специализирано социално предприятие, което предлага най-новите технологии, пригодени за слепите. Новостите в техническите помощни средства бяха представени на безплатен семинар в Дома на културата на слепите на ул. „Петко Стайнов“ 3, организиран с подкрепата на фондация „Съпричастие“.  \r\n„Близо 2,5 млн. лева искат данъчните за бунгала на Фичоза“, съобщава изданието. Националната агенция за приходите обяви търг с тайно наддаване за имот с бунгала в местността Фичоза, който е близо до морето. Исканата първоначална цена е 2 349 000 лв. Теренът на площ близо 22 декара разполага също със столова, кухня, барбекю и тераса. Бунгалата обаче са от соц-тип и са на видимо достопочтена възраст, което едва ли ги прави атрактивни за инвестиция за разлика от земята под тях.  \r\n„Варненци спечелиха конкурс за лого за ЮНЕСКО“, е друго заглавие във вестника. Илиян Начев и Христо Христов от Варна са авторите на логото, което ще представя Габрово като град на занаятите и фолклорните изкуства на ЮНЕСКО. Тяхното предложение бе избрано сред 435 проекта – от тях 260 чуждестранни и 175 от България. Заедно с признанието те спечелиха и парична награда от 2500 лв.  \r\n„Висшистите с 10% шанс на пазара на труда във Варна“, пише още ежедневникът. Обичайно преди началото на туристическия сезон в морската столица има повишено търсене на готвачи, сервитьори, камериерки за хотелите край морето. Това сочи справка от Бюрото по труда във Варна към 12 март 2019 г. 85 са обявените свободни позиции за сервитьори, 47 за камериерки, 37 за готвачи и 14 за помощник-готвачи. Търсят се също 30 хигиенисти.  \r\n„ОУ „Васил Априлов“ ще отбележи своята 110-годишнина с концерт“, е друг акцент в изданието. Тази година се навършват 110 години от създаването на ОУ „Васил Априлов“ във Варна. Празникът ще бъде отбелязан с концерт на 22 април, от 18.00 ч., в зала „Конгресна“ на Двореца на културата и спорта. На тържеството са поканени всички бивши и настоящи учители и ученици. ОУ „Васил Априлов“ е създадено през далечната 1909 г. от широка група родолюбиви българи – занаятчии, търговци и обикновени граждани.  \r\n„Шедьоври на художници класици чакат варненски семейства в Градската галерия“, пише още вестникът. Безценни шедьоври на български художници класици, които просто трябва да се видят, има в момента във варненската Градска художествена галерия „Борис Георгиев“. Паралелно с това там ще започне да се случва нещо уникално и впечатляващо, за което привилегията ще има само морската столица. От нова програма могат да се възползват семейства с деца, които все още са във възраст, в която ходят с родителите си по разходки, на пикник, в парка.", "date": "2019.03.14", "title": "Преглед на основните теми във варненския печат"}
{"url": "http://www.focus-news.net/news/2019/03/14/2634334/pregled-na-osnovnite-temi-vav-velikotarnovskiya-pechat.html", "text": "„Долна Оряховица излиза на протест“, е водещото заглавие в областния всекидневник  „Янтра Днес” . Жителите на Долна Оряховица излизат на протест заради лошото състояние на уличната мрежа в града. Гражданите ще изразят недоволството си от разбитите улици и множеството дупки в неделя – 17 март, от 11.00 ч. на градския площад. Хората се заканиха, че ще протестират, докато бъдат чути от кмета и общинските съветници в Горна Оряховица. \r\n„Приключи ремонтът на Самоводската чаршия”, е друго заглавие от ежедневника. Ремонтът на Самоводската чаршия във В. Търново вече е на финала. Емблематичната занаятчийска улица в старата столица е готова да посрещне жителите и гостите на града на 22 март, когато се очаква да пристигнат хиляди посетители от цялата страна. Каменната настилка е изцяло наредена и предстои да бъдат направени довършителните дейности по мащабния ремонт. \r\n„Икона с частица от мощите на св. Ефрем Нови идва във В. Търново“ е заглавие от страница трета на ежедневника. „Над 113 000 лв. са инвестирани в нова апаратура в болницата в Г. Оряховица“, четем на страници четвърта. На страница пета е публикуван материал със заглавие: „Великотърновец колекционира снимки на луксозни автомобили“. \r\nНа спортната страница на вестник „Янтра Днес“ четем: „Кольо Станев вече стана национал, призоваха го за мачове с Украйна“. \r\n„Подменят безплатно печките на дърва с уреди на газ и пелети в два квартала във Велико Търново“, е водещото заглавие на другия областен ежедневник -  „Борба“ . Жители на старинните квартали „Варуша“ и „Асенов“ с рамо от общината сменят безплатно печките си на твърдо гориво с уреди на газ и пелети. Кметството спечели един от най-значимите си проекти, които засягат околната среда, информира главният еколог на града Зорница Кънчева. Безвъзмездната финансова помощ е за 550 000 евро, като общинският бюджет съфинансира 740 000 лв., а също толкова плаща и Европейската комисия. От тази до 2024 година трябва да се подменят печките на 478 домакинства, като първите 70 още до есента. \r\n„Борим се за туристическа община на годината, да подкрепим града си!“, е друга тема от ежедневника. Велико Търново влезе в надпреварата за туристическа община на 2018 година. Градът е сред номинираните кандидати за годишните бизнес награди в туризма Bulgarian Travel Awards, а гласуването продължава до 31 март включително. Всеки желаещ може да подкрепи старопрестолния град с вот на http://travel-awards.bg \r\n„Павликени с най-богатата сбирка гълъби на Балканите след огромно дарение на общински съветник“, „Съдебният съвет откри процедура за избор на нов шеф на търновския съд“, „Вътрешният министър ще почете в Лясковец паметта на командоса Емил Шарков“, са други заглавия във всекидневника. \r\n„Повикаха Кольо Станев в националния тим до 18 години, Валентин Железов ще ръководи гостуването на „виолетовите“ на „Славия“, „Етърки записаха победа като гости, чакат „ЛП Суперспорт“, „Шампионска титла, сребро и бронз за СК „Етър-78“ от Държавното по стрелба с лък“. са акцентите от спортната страница на изданието.", "date": "2019.03.14", "title": "Преглед на основните теми във великотърновския печат"}
{"url": "http://www.focus-news.net/news/2019/03/14/2634335/dobrich-zhilishtniyat-kvartal-dobrotitsa-e-s-narusheno-vodopodavane-do-1300-chasa.html", "text": "Жилищният квартал „Добротица“ е с нарушено водоподаване до 13.00 часа, там се работи днес по проекта за обновяване на водния сектор в града, предаде кореспондентът на  Радио „Фокус” – Варна . По информация на ВиК-Добрич аварии по водопреносната мрежа се отстраняват по ул. „Хан Тервел“ 173, ул. „Поп Богоми“ и ул. „Арда“. В областта екипи на водното дружество работят в Район Добрич-селска - с. Свобода и Помпена станция- Батово – напор, в Район Балчик – Вилна зона „Белите скали“ и с. Карвуна, в Район Каварна - промишлената зона в морския град и ул. „Димитър Стойков“, в Район Генерал Тошево - с. Житен и Помпена станция – Чернооково, и в Район Шабла - с. Дуранкулак - къмпинг „Космос“.  \r\nЖулиета НИКОЛОВА", "date": "2019.03.14", "title": "Добрич: Жилищният квартал „Добротица“ е с нарушено водоподаване до 13.00 часа"}
{"url": "http://www.focus-news.net/news/2019/03/14/2634336/kyustendil-traditsionnata-izlozhba-kyustendilska-prolet-shte-bade-otkrita-v-galeriyata-v-grada.html", "text": "Традиционната изложба „Кюстендилска пролет” ще бъде открита в галерията в града. Това съобщи за  Радио „Фокус” – Кюстендил  Валентин Господинов, директор на Художествена галерия „Владимир Димитров – Майстора” – Кюстендил. Изложбата ще бъде представена от 17.30 часа. По традиция в нея кюстендилските художници показват най-новите си творби. Ежегодната изложба е част от честването на едноименния празник на град Кюстендил. Тя води началото си от далечната 1978 година, когато в Художествена галерия „Владимир Димитров – Майстора“  са представени 406 произведения на живописта, графиката и скулптурата от 273 автори от цялата страна. До 1993 година тя е била със статут на национална изложба. Самата изложба представя творби на художници, които живеят и творят в Кюстендил, а също така и на творци, родени другаде, но трайно свързани с този град и околностите му. Традиционно в нея участват около 50 съвременни представители на Кюстендилската изобразителна школа. \r\nВенцеслав ИЛЧЕВ", "date": "2019.03.14", "title": "Кюстендил: Традиционната изложба „Кюстендилска пролет” ще бъде открита в галерията в града"}
{"url": "http://www.focus-news.net/news/2019/03/14/2634314/premierat-boyko-borisov-uchastva-v-tseremoniyata-po-otkrivane-na-sedmiya-globalen-bakinski-forum-v-azerbaydzhan.html", "text": "Министър-председателят Бойко Борисов участва в церемонията по откриване на Седмия глобален бакински форум в Азербайджан, организиран от неправителствената организация - Международен център „Низами Генджави“, съобщиха от  правителствената информационна служба.  Фокусът на дискусиите е поставен върху ролята на големите сили в промяната на глобалната политика - Китай, САЩ, Русия и ЕС, както и предизвикателствата пред устойчивото развитие.  \r\nПо-късно българският премиер Борисов ще изнесе реч пред участниците във форума с акцент върху опита и усилията на България за мира, стабилността и развитието на Балканите.  \r\nВ рамките на работното си посещение в Баку министър-председателят Бойко Борисов ще проведе и среща с президента на Азербайджан Илхам Алиев. Основната тема на разговорите ще бъде сътрудничеството в енергетиката и възможностите за участие на Азербайджан в европейския газов хъб „Балкан“.  \r\nВъв водената от министър-председателя делегация е министърът на енергетиката Теменужка Петкова.", "date": "2019.03.14", "title": "Премиерът Бойко Борисов участва в церемонията по откриване на Седмия глобален бакински форум в Азербайджан"}
{"url": "http://www.focus-news.net/news/2019/03/14/2634337/der-spiegel-angela-merkel-shte-ostane-na-kantslerskiya-post-po-dalgo-otkolkoto-mnozina-vyarvat-i-se-nadyavat.html", "text": "Кога ще дойде краят на ерата на Ангела Меркел? Около първата годишнина на голямата коалиция в Берлин залагането по този въпрос се превърна в политически спорт, а вариантите са няколко: 1) преди изборите за Европейския парламент в края на май; 2) преди гласуването за регионален парламент в Бранденбург и Саксония в началото на септември; 3) в края на годината. \r\nВодещото германско издание  Der Spiegel  подканва: „Решете сега! Но може би първо помислете и изберете четвъртата опция: Ангела Меркел ще остане на канцлерския пост и през следващата година, вероятно дори до 2021 г.“ \r\nНяма съмнение: Ангела Меркел няма да се кандидатира за канцлерския пост. „Четвъртият мандат е последен за мен като канцлер на Федерална република Германия\", увери Меркел в края на октомври 2018 г., след като обяви оттеглянето си от партийното ръководство на Християндемократическия съюз (ХДС).  \r\nНо кога ще приключи този четвърти мандат? Би трябвало през есента на 2021 г., но не са малцина онези, които са уверени (и дори се радват), че Меркел може да освободи поста по-рано.  \r\nОт една страна, има недоволство в самия коалиционен лагер.Първият рожден ден, който отпразнува голямата коалиция, е по-вероятно да се усети от много политици от Съюза (ХДС/ХСС) и Германската социалдемократическа партия (ГСДП) като Златна сватба: в ХДС и ХСС още мечтаят за провалената ямайска коалиция със свободните демократи, а в ГСДП непрекъснато са с единия крак в опозицията.  \r\nА сега и Анегрет Крамп-Каренбауер (АКК), наследник на Меркел на поста партиен лидер на ХДС и жена със собствени амбиции. Тя би предпочела да влезе в следващите избори за федерален парламент с бонус канцлерския пост, така че да може да погребе политически Меркел още през настоящия мандат на коалицията в Берлин.  \r\nРазбира се, в ХДС има и критики към Меркел, които не могат да получат истинска гласност, докато бившият лидер на партията не стане и бивш канцлер. \r\nВъпреки това, трезвият анализ показва, че Ангела Меркел ще остане в Канцеларията на Канцлерството в Берлин много по-дълго, отколкото мнозина вярват (и се надяват). \r\nВъв всеки случай, Меркел, която е освободена от председателството на ХДС, не е уморена от длъжността. Тя би помогнала на АКК да се подготви за канцлерския пост и затова е малко вероятно новият председател на германските християндемократи да се опита да я „хвърли зад борда“.  \r\nМеркел няма да подаде оставка. Не и така лесно.  \r\nОставките на канцлерите на ХДС Конрад Аденауер и Лудвиг Ерхард, за които се припомня в последно време, са се случили при много различни обстоятелства. Първият бе принуден да направи това през 1963 г. под натиска на Съюза (ХДС/ХСС) и СвДП.  \r\nНа свой ред Ерхард през 1966 г. Ерхард не получи мнозинство за предложения бюджет, свободните демократи напуснаха коалицията със Съюза, след което той подаде оставка. \r\nСитуацията днес е различна. Правителството в Берлин не би оцеляло, ако Меркел напусне канцлерския пост. За коалиционния партньор на Съюза (ХДС/ХСС) няма алтернатива на Меркел – ако тя си тръгне, това ще направи и ГСДП. \r\nСледва да се вземе предвид и високия рейтинг на Меркел сред германските граждани. Неотдавнашно проучване показа, че две трети от германците все още искат тя да остане начело в Берлин до края на мандата й през 2021 г.  \r\nDer Spiegel дава за размисъл един любопитен въпрос: може ли Меркел, подобно на Герхард Шрьодер, да внесе вот на доверието в парламента, който да загуби умишлено и по този начин да се стигне до нови избори (и победа на тях)? Теоретично да, подчертават от редакцията.  \r\nВ момента преждевременното сбогуване на Меркел изглежда най-вероятно, ако ГСДП в крайна сметка реши да напусне коалицията. Това може да стане реалност в случай на провал на социалдемократите на изборите за ЕП през май. Тогава те ще видят спасение единствено в опозиция. Коалиционното споразумение предвижда „оценка\" на работата на правителството в средата на мандата му, т.е. тази есен. Част от ГСДП разбира това изрично като клауза за преразглеждане. \r\nАко при подобен сценарий Меркел не иска да продължи начело на правителството на малцинството, тя ще трябва да подаде оставката си, след което Крамп-Карренбауер може да се опита да бъде избрана за канцлер в Бундестага с гласовете на Съюза (ХДС/ХСС), СвДП и „Зелени“. Последните две партии обаче трябва да бъдат убедени. В противен случай ще се стигне до нови избори. \r\nИли просто всичко ще остане така, както е. С Меркел. \r\nИ така до 2021 г. Тереза Герова", "date": "2019.03.14", "title": "Der Spiegel: Ангела Меркел ще остане на канцлерския пост по-дълго, отколкото мнозина вярват (и се надяват)"}
{"url": "http://www.focus-news.net/news/2019/03/14/2634342/sport-vtoro-zlato-za-balgariya-na-svetovnoto-po-shtangi-v-las-vegas.html", "text": "България спечели втора титла в двубоя на продължаващото в Лас Вегас Световно първенство по вдигане на тежести за 17-годишни щангисти. В кат до 102 кг Стефчо Христов грабна златото с общ резултат 315 кг. В изхвърлянето Христов не успя на старта със 140 кг, но във втория опит се поправи и с третия си осигури победа в движението със 145 кг. В изтласкването българинът записа три шампионски излизания на подиума: 160 кг, 165 кг и 170 кг, което означаваше злато и български химн за втори път в залата на Световното първенство в Лас Вегас.  \r\nСтефчо Христов е представител на варненската школа с треньор Живко Николов, състезател на НСК Титан. Той е по-малкият брат на младежкия олимпийски вицешампион от Буенос Айрес 2018 Христо Христов. \r\nТова е второ злато за България на първенството в Щатите след като преди два дни Карлос Насар грабна титлата в кат. 73 кг с двубой 291 кг. Третият ни представител Георги Йочев се класира на пето място в кат. 89 кг. \r\nВенцислав ДРАГОМАНОВ", "date": "2019.03.14", "title": "Спорт: Второ злато за България на Световното по щанги в Лас Вегас"}
{"url": "http://www.focus-news.net/news/2019/03/14/2634341/burgas-mazhe-i-zheni-igrayat-za-vaterpolnata-kupa-balgariya-na-dva-baseyna.html", "text": "В рамките на три дни, от 15 до 17 март, Бургас ще бъде домакин на турнира по водна топка за Купа Българя - мъже и жени. Това съобщиха от  пресцентъра на Община Бургас.  Финалът за определяне на новия носител на трофея ще бъде излъчен пряко по Канал 3 на БНТ. \r\nНа басейн \"Парк Арена ОЗК\" ще се състоят битките при мъжете, участие ще вземат два бургаски отбора - вицешампионът от турнира за миналия сезон \"Черноморец\" и новосформираният \"Нептун\". \r\nИменно двата тима ще открият надпреварата за трофея. Градското дерби е в петък, 15 март, от 9:00 часа. \r\nЗа състава на \"Нептун\" ще играят бивши възпитаници на \"Черноморец\", прекъснали състезателна дейност по различни причини, за това и дербито се очаква с голям интерес. \r\nВ спора за трофея ще играят общо десет отбора, разделени в два потока. \"Черноморец\" и \"Нептун\" са в група \"Б\" заедно с \"Комодор\", \"Черно море\" и ЦСКА. В група \"А\" са: \"Тича\", \"Аква Спорт\", \"Славия\", \"КПС Варна\" и \"Локомотив НН\". \r\nЗаключителният двубой в турнира ще бъде в неделя, 17 март, от 17.00 ч. \r\nМачовете за Купа България при жените ще се проведат на басейна в \"Меден рудник\". Надпреварата при дамите стартира на 16 март. Домакините от \"Черноморец\", които са бронзови медалистки от миналата година, започват с двубой срещу \"Локомотив НН\". Останалите участници са: шампионът \"Ботев 2000\" /Враца/ и \"КПС Варна\". Програма Купа България-мъже \r\nПетък, 15 март, \r\n9.00 ч.: Черноморец - Нептун \r\nКомодор - Черно море \r\nАква Спорт - Тича \r\nСлавия - КПС Варна \r\n16.00 ч.: ЦСНА - Нептун \r\nЧерноморец - Комодор \r\nЛокомотив НН - Тича \r\nСлавия - Аква Спорт \r\nСъбота, 16 март, \r\n9.00 ч.: Комодор - Нептун \r\nЦСКА - Черно море \r\nСлавия - Тича \r\nЛокомотив НН - КПС Варна \r\n16.00 ч.: ЦСКА - Комодор \r\nКПС Варна - Аква Спорт \r\nЧерноморец - Черно море \r\nЛокомотив НН - Славия \r\nНеделя, 17 март, \r\n9.00 ч.: Черно море - Нептун \r\nКПС Варна - Тича \r\nЦСКА - Черноморец \r\nЛокомотив НН - Аква Спорт \r\nФинали: \r\n15.00 ч.: МАЧ ЗА 3-4 МЯСТО \r\n17.00 ч.: МАЧ ЗА 1-2 МЯСТО Програма Купа България-жени \r\nСъбота, 16 март, \r\n10.30 ч.: Черноморец - Локомотив НН \r\nБотев 2000 - КПС Варна \r\n16.00 ч.: Черноморец - Ботев 2000 \r\nКПС Варна - Локомотив НН \r\nНеделя, 17 март, \r\n9.00 ч.: Черноморец - КПС Варна \r\nБотев 2000 - Локомотив НН.", "date": "2019.03.14", "title": "Бургас: Мъже и жени играят за Ватерполната купа България на два басейна"}
{"url": "http://www.focus-news.net/news/2019/03/14/2634338/razgrad-60-godishen-mazh-ot-zavet-e-zaginal-pri-pozhar-v-doma-mu.html", "text": "60-годишен мъж от Завет е загинал при пожар в дома му, съобщиха от  пресцентъра на ОДМВР-Разград.  Сигналът е подаден на тел.112 около 16.40 часа на 13 март от съсед, който видял пушек да излиза от къщата. След загасянето на пожара е намерен трупът на самотно живеещия мъж. При извършения оглед са установени множество фасове около тялото. Предполага се, че причина за пожара е незагасена цигара в леглото. За случая е уведомен дежурен прокурор. Образувано е досъдебно производство по чл.331, ал.3 във връзка с ал.1 от НК.", "date": "2019.03.14", "title": "Разград: 60-годишен мъж от Завет е загинал при пожар в дома му"}
{"url": "http://www.focus-news.net/news/2019/03/14/2634312/andrey-delchev-bpga-trudno-shte-se-izbie-investitsiyata-za-darzhavni-skladove-za-goriva.html", "text": "Ако държавата построи складове за горива, няма как да избие инвестицията за десетки милиони. Това заяви изпълнителният директор на Българската петролна и газова асоциация Андрей Делчев в предаването  „Тази сутрин”  по  бТВ . \r\nСпоред нас трябва да се направи това, което вчера препоръча икономическия министър Емил Караниколов – да се изследва пазара, защото има далеч по-ефективни мерки от това да се създават държавни такива складове, уточни Делчев. \r\nПо думите му цените на пазара горивата не се влияят особено от такъв тип фактори като съхраняването им. Андрей Делчев потвърди казаното от други членове на петролната асоциация, че заради новите изисквания за информацията в касовите бележки някои бензиностанции или трябва да затворят от 1 април, или да не спазват закона. \r\nПроблем щял да бъде компонентът „изкупна цена”, защото в един и същи момент в един резервоар на бензиностанция можело да има различни партиди, които са на различна цена. \r\nОсвен това разликата между покупната и продажната цена все още не е печалбата на търговеца и това ще създаде твърде тежки заблуди у потребителите, заяви още Делчев.", "date": "2019.03.14", "title": "Андрей Делчев, БПГА: Трудно ще се избие инвестицията за държавни складове за горива"}
{"url": "http://www.focus-news.net/news/2019/03/14/2634346/blagoevgrad-brifing-na-bsp-shte-se-provede-v-grada.html", "text": "Брифинг на БСП ще се проведе в Благоевград. Това съобщиха от общинската структура на  партията . На брифинга ще присъстват народните представители от ПГ „БСП за България” Елена Йончева, Тома Томов, Николай Бошкилов, Богдан Боцев и зам.-председателят на Българска социалистическа партия Деница Златева.  Брифингът ще се проведе от 17.45 часа в Регионален исторически музей-Благоевград.", "date": "2019.03.14", "title": "Благоевград: Брифинг на БСП ще се проведе в града"}
{"url": "http://www.focus-news.net/news/2019/03/14/2634344/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от  пресцентъра на дружеството.   \r\nНа 15 март 2019 г. (петък), във връзка с подмяна на сградно водопроводно отклонение на ул.“Крум Попов“ кв. „Лозенец“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\nул. „Крум Попов“ от ул. „Криволак“ до ул. „Милин камък“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цанко Церковски“ ъгъла с ул. „Крум Попов“. \r\nНа 15 март 2019 г. (петък), във връзка с подмяна на уличен водопровод на ул. 271 местност „Орион“ община „Връбница“се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Владимир Зограф“ от ул. „Танкист“ до жп. прелеза, ул. 271, ул. 214, ул. 215 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 271 ъгъла с ул. „Владимир Зограф“. \r\nНа 15 март 2019 г. (петък), във връзка с подмяна на спирателен кран на ул.“Иглика“ кв. „Курило“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\nул. „Иглика“, ул. „Копривщица“, ул. „Светъл път“, ул. „Момина сълза“, ул. „Козница“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Козница“ ъгъла с ул. „Иглика“. \r\nНа 15 март 2019 г. (петък), във връзка с подмяна на сградно водопроводно отклонение на ул.“Монтевидео“ кв. „Овча купел“, се налага спиране на водоподаването от 10:00 до 15:00 часа на клиентите на „Софийска вода”, живеещи в района на: \r\nул. „Бойчо Бойчев“ №16, ул. „Монтевидео“ №21А \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бойчо Бойчев“ №16. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -", "date": "2019.03.14", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2019/03/14/2634345/rumen-ovcharov-odobryavam-strategiyata-na-bsp-za-izlizane-ot-parlamenta.html", "text": "Подкрепих стратегията на БСП да не влиза в Народното събрание. Доколкото виждам от първоначалните резултати, тя работи. Няма нещо, по което БСП да е казала, че не е съгласна и да се е опълчила, и ГЕРБ да не са направили веднага обратния завой. Това заяви Румен Овчаров, член на НС на БСП, в сутрешния блок на бТВ, съобщиха от  пресцентъра на партията.  Според него стоенето в парламента само легитимира действията на ГЕРБ, а не води до промяна в позицията. „Изместването на тежестта извън парламента води до по-голям успех. Дори и заплатите на шофьорите ще повишат днес. Няма нещо, за което да е станало дума, и то да не се е случило“, подчерта Овчаров. Според него проблемът е друг – дали ще се намират достатъчно остри политически проблеми, които да държат напрежението в обществото.  \r\nПо повод предстоящите евроизбори той коментира: „Трябва ли да чакаме да загубим 11 евроизбора, за да разберем, че Сергей Станишев не носи победа на БСП, като водач?“  \r\n„Формално се рестартира проектът АЕЦ „Белене“. Някой инвеститор ще дойде, но той е добре известен и това не е пазарно избран стратегически инвеститор. Той е политически – или е Китайската държавна компания за държавна енергетика или „Росатом“. Други няма“, категоричен е Овчаров. Той е на мнение, че начинът, по който се подхожда, не означава, че ние търсим стратегически инвеститор така, както сме го търсели през 2006 г. „Тогава всички големи енергийни компании бяха на опашка да участват в този проект. Сега опашка няма“, каза още той. По неговите думи основният проблем на този проект е доверието. „Никой вече няма доверие, нито в АЕЦ „Козлодуй“, нито в НЕК, която е в изключително тежко състояние, нито пък в държавата България, която на всеки 10 години сменя позицията си по „Белене“, подчерта той. Според него при условията, които поставя страната ни – без държавни гаранции и без дългосрочни договори, интерес имат да строят в България тези, които имат политически, а не икономически интерес. Овчаров е категоричен, че проектът трябва да се построи, защото е икономически изгоден и продължава да бъде най-добрият проект.", "date": "2019.03.14", "title": "Румен Овчаров: Одобрявам стратегията на БСП за излизане от парламента"}
{"url": "http://www.focus-news.net/news/2019/03/14/2634349/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Напрежението в двустранните отношения между Берлин и Вашингтон, въпросът за оставането на Ангела Меркел на канцлерския пост и разследването на самолетната катастрофа край Адис Абеба \r\nса част от основните теми, върху които акцентират водещите германски печатни издания. \r\n***  Спорът между Берлин и Вашингтон за участието на китайската Huawei Group в развитието на 5G мобилната мрежа в Германия ескалира, отбелязва водещият национален ежедневник  Die Welt . \r\nАко Берлин заложи на Huawei, от страна на САЩ ще има последици. След като Вашингтон заплаши германците с ограничаване на сътрудничеството между разузнавателните служби на двете страни, сега предупреди и за възможността за ограничаване на военното сътрудничество в рамките на НАТО. \r\nСъответното заяви командващият войските на НАТО в Европа генерал Къртис Скапароти на изслушване в Конгреса на САЩ. „За военните това би било проблем“, увери американският генерал.  \r\nКомпанията Huawei се счита за тясно свързана с китайското правителство. В този контекст съществуват опасения, че групата може да използва или да предоставя своите телекомуникационни технически възможности за шпионски дейности. Компанията отхвърля всички претенции в тази насока, припомня вестникът. \r\n***  Двете черни кутии на катастрофиралия край Адис Абеба самолет „Боинг“ 737 МАХ 8 на авиокомпания „Етиопия Еърлайнс“ ще бъдат изпратени за анализ във Франция, съобщава германският национален ежедневник  Die Frankfurter Allgemeine Zeitung . \r\nФренското бюро за сигурност на въздухоплаването информира, че етиопските власти са поискали съдействие в разследването. По-рано такова бе потърсено и от Германия, но Берлин не откликна на апела. Черните кутии записват радиото в пилотската кабина и всички полетни данни, така че те могат да бъдат от решаващо значение за изясняване на причината за произшествието. \r\nОт редакцията припомнят, че в катастрофата от неделя загинаха всички 157 души на борда на сравнително новата машина. Впоследствие Европейска агенция за авиационна безопасност (EASA) затвори въздушното пространство над страните от Общността за „Боинг“ 737 MAX до изясняване на причините за самолетната катастрофа край Адис Абеба. Въздушното пространство за 737 МАХ затвориха 11 държави – Франция, Великобритания, Норвегия, Италия, Полша, Нидерландия, Германия, Малайзия, Оман, Ирландия и Австрия. \r\nВ сряда държавният глава на САЩ Доналд Тръмп също обяви план за заземяване на всички самолети „Боинг“ 737 модели МАХ 8 и МАХ 9. \r\n***  Кога ще дойде краят на ерата на Ангела Меркел? Около първата годишнина на голямата коалиция в Берлин залагането по този въпрос се превърна в политически спорт, а вариантите са няколко: 1) преди изборите за Европейския парламент в края на май; 2) преди гласуването за регионален парламент в Бранденбург и Саксония в началото на септември; 3) в края на годината. \r\nВодещото германско издание  Der Spiegel  подканва: „Решете сега! Но може би първо помислете и изберете четвъртата опция: Ангела Меркел ще остане на канцлерския пост и през следващата година, вероятно дори до 2021 г.“ \r\nНяма съмнение: Ангела Меркел няма да се кандидатира за канцлерския пост. „Четвъртият мандат е последен за мен като канцлер на Федерална република Германия\", увери Меркел в края на октомври 2018 г., след като обяви оттеглянето си от партийното ръководство на Християндемократическия съюз (ХДС).  \r\nНо кога ще приключи този четвърти мандат? Би трябвало през есента на 2021 г., но не са малцина онези, които са уверени (и дори се радват), че Меркел може да освободи поста по-рано.  \r\nОт една страна, има недоволство в самия коалиционен лагер.Първият рожден ден, който отпразнува голямата коалиция, е по-вероятно да се усети от много политици от Съюза (ХДС/ХСС) и Германската социалдемократическа партия (ГСДП) като Златна сватба: в ХДС и ХСС още мечтаят за провалената ямайска коалиция със свободните демократи, а в ГСДП непрекъснато са с единия крак в опозицията.  \r\nА сега и Анегрет Крамп-Каренбауер (АКК), наследник на Меркел на поста партиен лидер на ХДС и жена със собствени амбиции. Тя би предпочела да влезе в следващите избори за федерален парламент с бонус канцлерския пост, така че да може да погребе политически Меркел още през настоящия мандат на коалицията в Берлин.  \r\nРазбира се, в ХДС има и критики към Меркел, които не могат да получат истинска гласност, докато бившият лидер на партията не стане и бивш канцлер. \r\nВъпреки това, трезвият анализ показва, че Ангела Меркел ще остане в Канцеларията на Канцлерството в Берлин много по-дълго, отколкото мнозина вярват (и се надяват). \r\nВъв всеки случай, Меркел, която е освободена от председателството на ХДС, не е уморена от длъжността. Тя би помогнала на АКК да се подготви за канцлерския пост и затова е малко вероятно новият председател на германските християндемократи да се опита да я „хвърли зад борда“.  \r\nМеркел няма да подаде оставка. Не и така лесно.  \r\nОставките на канцлерите на ХДС Конрад Аденауер и Лудвиг Ерхард, за които се припомня в последно време, са се случили при много различни обстоятелства. Първият бе принуден да направи това през 1963 г. под натиска на Съюза (ХДС/ХСС) и СвДП.  \r\nНа свой ред Ерхард през 1966 г. Ерхард не получи мнозинство за предложения бюджет, свободните демократи напуснаха коалицията със Съюза, след което той подаде оставка. \r\nСитуацията днес е различна. Правителството в Берлин не би оцеляло, ако Меркел напусне канцлерския пост. За коалиционния партньор на Съюза (ХДС/ХСС) няма алтернатива на Меркел – ако тя си тръгне, това ще направи и ГСДП. \r\nСледва да се вземе предвид и високия рейтинг на Меркел сред германските граждани. Неотдавнашно проучване показа, че две трети от германците все още искат тя да остане начело в Берлин до края на мандата й през 2021 г.  \r\nDer Spiegel дава за размисъл един любопитен въпрос: може ли Меркел, подобно на Герхард Шрьодер, да внесе вот на доверието в парламента, който да загуби умишлено и по този начин да се стигне до нови избори (и победа на тях)? Теоретично да, подчертават от редакцията.  \r\nВ момента преждевременното сбогуване на Меркел изглежда най-вероятно, ако ГСДП в крайна сметка реши да напусне коалицията. Това може да стане реалност в случай на провал на социалдемократите на изборите за ЕП през май. Тогава те ще видят спасение единствено в опозиция. Коалиционното споразумение предвижда „оценка\" на работата на правителството в средата на мандата му, т.е. тази есен. Част от ГСДП разбира това изрично като клауза за преразглеждане. \r\nАко при подобен сценарий Меркел не иска да продължи начело на правителството на малцинството, тя ще трябва да подаде оставката си, след което Крамп-Карренбауер може да се опита да бъде избрана за канцлер в Бундестага с гласовете на Съюза (ХДС/ХСС), СвДП и „Зелени“. Последните две партии обаче трябва да бъдат убедени. В противен случай ще се стигне до нови избори. \r\nИли просто всичко ще остане така, както е. С Меркел. \r\nИ така до 2021 г. \r\n***", "date": "2019.03.14", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/03/14/2634347/burgas-zvezdno-prisastvie-se-ochakva-v-zala-mladost-na-darzhavnoto-parvenstvo-po-hudozhestvena-gimnastika-za-priz-zh-shishmanova.html", "text": "На истинско звездно присъствие ще се радват зрителите в спортна зала „Младост“ по време на Държавното първенство по художествена гимнастика за приз „Жулиета Шишманова“. Това съобщиха от пресцентъра на Община Бургас. Атрактивната надпревара е от 15 до 17 март (петък до неделя). Организатори са СКХГ „Черноморец“, Българската федерация по художествена гимнастика и Община Бургас. Входът е свободен. Президентката на родната федерация Илияна Раева ще следи изкъсо най-добрите ни 140 грации от 30 клуба от цялата страна. Главен съдия е трикратната световна и трикратна европейска шампионка Мария Петрова, която е вицепрезидент на българската федерация по този спорт. На подиума в зала „Младост“ ще излязат голяма част от водещите ни гимнастички, начело с Невяна Владинова, Боряна Калейн, Татяна Воложанина, Петя Борисова и Жанина Трашлиева при жените, която отново се състезава за клуб „Черноморец“. Друга бургаска грация – Ева Брезалиева от клуб „Олимпия“ ще спори за отличията при девойките старша възраст. За „Черноморец“ при жените ще се състезават още Рая Димова, Александра Боева, Дара Костадинова. Първенството стартира при девойките от 09.30 часа на 15 март и ще продължи до вечерта.  \r\nНачалото на 16 март е от 09.00 часа, а от 12,00 започва церемонията по официалното откриване. Демонстративно съчетание ще изиграе националният ансамбъл при жените, в който е и бургаското „златно момиче“ Стефани Кирякова. След откриването, което ще продължи до 13.00 часа, започва надпреварата при жените в многобоя.  \r\nВ неделя сутринта е състезанието на отделните уреди при жените. Награждаването е с начален час 11.45. Тогава ще бъде връчен и призът „Жулиета Шишманова“.", "date": "2019.03.14", "title": "Бургас: Звездно присъствие се очаква в зала „Младост“ на Държавното първенство по художествена гимнастика за приз „Ж. Шишманова“"}
{"url": "http://www.focus-news.net/news/2019/03/14/2634343/parlamentat-prie-okonchatelni-promeni-v-zakona-za-kontsesiite-ulesnyavashti-kontsesiyata-na-letishte-sofiya.html", "text": "Парламентът прие окончателни промени в Закона за концесиите, улесняващи концесията на летище „София“, предаде репортер на  Агенция „Фокус“.   Измененията бяха внесени от Министерски съвет. Те са свързани с концесии, при които ще бъдат заложени изисквания за големи по размер инвестиции в публична инфраструктура, както и значителни плащания от концесионера към държавния бюджет. Измененията прецизират текстовете за солидарната отговорност, начина на разрешаване на спорове между страните, както и основанията за недействителност на концесионния договор. С предложените промени всеки един от участващите в групата икономически оператори ще отговаря солидарно, съгласно ресурса, който е предоставил за участие в правната форма за концесията. Съгласно текстовете с концесионния договор се определя участващите в групата икономически оператори отговарят солидарно с проектното дружество за изпълнението на концесионния договор съгласно предвиденото в него, като се вземат предвид характерът, размерът на участието на всеки от икономическите оператори в проектното дружество или на поетия от тях ангажимент за предоставяне на ресурси на проекното дружество. Конкретизират се и текстовете за разрешаването на спорове като се елиминират възможностите за противоречиво тълкуване. Някои от текстовете са свързани с обявлението за провеждане на повторна процедура. Законодателят предвижда независимо дали концесията е със или без трансграничен интерес, да се попълва електронен формуляр, публикуван на интернет страницата на националния концесионен регистър. Парламентът остави досега действащите разпоредби, свързани с подсъдността. Това се случи по предложение на председателя на Правна комисия и депутат от ГЕРБ Данаил Кирилов. „Оставаме подсъдността, каквато е съобразно последните изменения на АПК. Това означава, че като първа инстанция ще се произнасят административните съдилища, а ВАС ще бъде касационна инстанция. Като такава ще има възможността да уеднаквява практиката на по-долните административни съдилища“, обясни депутатът от ГЕРБ.  Според Кирилов с това би могло да се справи Административния съд.  \r\nДеница КИТАНОВА", "date": "2019.03.14", "title": "Парламентът прие окончателни промени в Закона за концесиите, улесняващи концесията на летище „София“"}
{"url": "http://www.focus-news.net/news/2019/03/14/2634348/pleven-normalen-e-trafikat-v-oblastta.html", "text": "Нормален е трафикът в Плевенска област, това съобщиха за  Радио \"Фокус\"  от ОПУ-Плевен. Пътните настилки са сухи. Температурите са над нулата. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, началото на обхода е кръстовище с РП III-306, в гр. Луковит, км 138+767, оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04.07.2019 г. \r\nВиолета КРЪСТЕВА", "date": "2019.03.14", "title": "Плевен: Нормален е трафикът в областта"}
{"url": "http://www.focus-news.net/news/2019/03/14/2634352/parvan-simeonov-sotsiolog-upravlyavashtite-satvoriha-vits.html", "text": "Управляващите сътвориха виц. Това каза за сутрешния блок „Добро утро, България“ на  Радио „Фокус“  социологът Първан Симеонов за отказа на ГЕРБ от амнистията на дълговете на вероизповеданията. Според него действията им са провокирани от усещането, че системно бъркат във важно политическо качество – да чуваш общественото мнение. Въпреки това ГЕРБ показа, че могат  да поправят подобни проблеми, обясни социологът. „Това беше стъпка към увеличаване контрола и наблюдението върху дейността на вероизповеданията у нас, което е смислено и разбираемо, но не се прави така, в чисто комуникационен план. В дните, когато се говори за данъчни, които под прикритие са играли хоро и се споменават суми като 1,50 лв. да кажеш опрощаваме 8 млн.лв. задължения – това е готов виц. Подобно нещо могат да направят хора, които хабер си нямат от медии, ПР или подценяват българското общество. Отдавна е доказано, че в съвременната политика, в нашата част от света, понякога най-опасното е просто да допускаш грешки. ГЕРБ е отборът, който води мача, води с резултата и в такава ситуация е достатъчно да не позволяваш да ти отбележат гол, но за сметка на това ГЕРБ си вкара два автогола за последния един месец – единият беше с преференциите и другият с амнистията на дълговете на вероизповеданията. И това се дължи на това увличане, че всичко е наред и че те водят в резултата“, коментира Първан Симеонов. Той каза още, че случващото се не е нищо ново за последните десет години, има една разлика обаче, че преди десет години ГЕРБ е била в по-изгодна позиция. \r\nЕлеонора ЧОЛАКОВА", "date": "2019.03.14", "title": "Първан Симеонов, социолог: Управляващите сътвориха виц"}
{"url": "http://www.focus-news.net/news/2019/03/14/2634351/veliko-tarnovo-dvama-mazhe-sa-zadarzhani-v-lyaskovets-za-ustanovyavane-na-saprichastnostta-im-v-palezhi-na-tovarni-avtomobili.html", "text": "Тази сутрин при специализирана полицейска операция служители на ОДМВР – Велико Търново са задържали двама мъже в Лясковец, съобщиха от  Областна дирекция на МВР – Велико Търново . Предстои да се изяснява съпричастността на 41-годишен мъж от Горна Оряховица и 37-годишен от Лясковец към два палежа на товарни автомобили, извършени в края на миналата година в град Елена. Двамата са задържани за 24 часа. Процесуално-следствените действия продължават под ръководството на Районна прокуратура – Елена.", "date": "2019.03.14", "title": "Велико Търново: Двама мъже са задържани в Лясковец за установяване на съпричастността им в палежи на товарни автомобили"}
{"url": "http://www.focus-news.net/news/2019/03/14/2634355/aktsenti-v-predavaneto-dobrich-blyan-vihren-ponesen-nad-step-ekovita.html", "text": "Темите в днешното издание на съвместното предаване „Добрич – Блян вихрен, понесен над степ ековита…“ на Радио „Фокус“ и Община Добрич - многобройни са дейностите, предвидени в плана за работа през тази година на Общинското предприятие „Комуналстрой“ в Добрич. Какво предстои и какво вече е в ход, разказва директорът на предприятието Борислав Борисов. Нещата, които будят интерес и са свързани с Регионален исторически музей – Добрич, са разнопосочни като времеви период, естетика, съдържание. Това, с което музеят особено се гордее, е фактът, че в земите на Приморска Добруджа е открито най-старото обработено злато. То е част от ценните неща във фонда. Ивелина Романова разказва за ценните артефакти. Месец март е наситен с много празници от народния календар. Посрещаме пролетта. Заговезни вече мина, прогонихме злите сили, с надежда за добро и благополучие. Вече е време за сватби, както е традицията в народния ни календар. „Човек веднъж се ражда, веднъж се жени“, е казвал навремето народът. Така е било преди. Етнографът Лена Кирилова разказва за традициите около добруджанската сватба в отминалите времена. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.03.14", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2019/03/14/2634353/razgrad-48-godishen-mazh-ot-selo-strazhets-e-zadarzhan-sled-kato-se-e-opital-da-podkupi-politseyski-sluzhiteli.html", "text": "48-годишен от село Стражец е задържан за подкуп в РУ-Разград, съобщиха от  пресцентъра на ОДМВР-Разград.  Около 14.00 часа на 13 март управляваният от него лек автомобил „Опел Зафира“ е спрян в Стражец. За да не бъде съставен акт по ЗДвП, водачът подхвърлил банкноти от 5 евро и от 5 лв на полицейските служители, извършващи проверката. Започнато е бързо производство по чл.304 А от НК.", "date": "2019.03.14", "title": "Разград: 48-годишен мъж от село Стражец е задържан след като се е опитал да подкупи полицейски служители"}
{"url": "http://www.focus-news.net/news/2019/03/14/2634354/makfaks-makedoniya-ima-interes-ot-otkrivaneto-na-vrazka-po-vazduh-saraevo-skopie-podgoritsa.html", "text": "Според министъра на транспорта на Черна гора Осман Нуркович има изявен интерес от пускането на връзка по въздух Сараево-Скопие-Подгорица. Съответното той подчерта на среща с македонския посланик в страната Михаил Тръпкоски, предава македонската информационна агенция  „Макфакс“ . \r\nСпоред черногорските медии македонският дипломат е подчертал, че Черна гора и Северна Македония са географски много близки, но няма авиокомпания, която да свързва двете страни. \r\nСъгласно изявлението на министерството, събеседниците са разменили мнения относно възможността за по-добри транспортни връзки между двете страни. Тереза Герова", "date": "2019.03.14", "title": "„Макфакс“ (Македония): Има интерес от откриването на връзка по въздух Сараево-Скопие-Подгорица"}
{"url": "http://www.focus-news.net/news/2019/03/14/2634350/ministar-tsetska-tsacheva-chrez-promenite-v-zakona-za-iztarpyavane-na-nakazaniyata-izpalnihme-minimalnite-usloviya-na-mezhdunarodnite-standarti-za-bitovi-usloviya-v-zatvorite.html", "text": "Чрез промените в Закона за изтърпяване на наказанията изпълнихме минималните условия на международните стандарти за битови условия в затворите. Това каза министърът на правосъдието Цецка Цачева по време на изслушването си в парламента за условията в затворите, предаде репортер на  Агенция „Фокус“.  „Сред приоритетите на Министерството на правосъдието една от основните теми безспорно е състоянието и подобряване на условията в системата за изтърпяване на наказанията „лишаване от свободата“, както и за изпълнение на мярката „задържане под стража“. Основният стратегически документ, въз основа на който са нашите действия и политики е Актуализираната стратегия за продължаване на реформата в съдебната система, където специално място е обърнато на система за изтърпяване на наказания и лишаване от свобода. Също така пилотното решение, постановено от съда в Страсбург, добило гражданствена всеизвестност като пилотно решение „Нешков“ е въвело до това да се направят значими изменения в Закона за изтърпяване на наказанията и задържане под стража. Чрез тези промени сме изпълнили минималните условия, които се изискват по международните стандарти по отношение на проблема в какви конкретни битови условия следва да се изтърпява това наказание“, каза Цачева. По думите й българският законодател е приел европейските критерии. „Това са минимум  4 кв. метра площ на всяко едно лице, което пребивава в тези заведения. За сравнение искам да кажа, че въпреки тези критерии, Италия продължава да поддържа 3 кв. метра площ за един лишен от свобода. След промените в законодателството, за които в момента сме подготвили последваща оценка на въздействие, предстои едномесечното й обсъждане, за да видим как действат тези норми и ако има необходимост българският парламент по предложение на Министерство на правосъдието и най-вече Главна дирекция „Изтърпяване на наказанията“ да предложи промени в този закон“, допълни още Цачева. \r\nДеница КИТАНОВА", "date": "2019.03.14", "title": "Министър Цецка Цачева: Чрез промените в Закона за изтърпяване на наказанията изпълнихме минималните условия на международните стандарти за битови условия в затворите"}
{"url": "http://www.focus-news.net/news/2019/03/14/2634360/razgrad-19-godishen-mladezh-e-narushil-myarkata-si-za-neotklonenie-domashen-arest-v-grad-isperih.html", "text": "19-годишен младеж с взета мярка за неотклонение „домашен арест“ е засечен да върви в град Исперих около 23.30 часа на 12 март, съобщиха от  пресцентъра на ОДМВР-Разград.  При опит да бъде спрян от полицейския патрул той тръгнал да бяга. Подаването на светлинен и звуков сигнал от служебния автомобил също не накарало младия мъж да спре. Уведомен за случая е дежурния прокурор. Образувано е бързо производство за престъпление по чл.270, ал.1 от НК.", "date": "2019.03.14", "title": "Разград: 19-годишен младеж е нарушил мярката си за неотклонение „домашен арест“ в град Исперих"}
{"url": "http://www.focus-news.net/news/2019/03/14/2634358/tass-otkriha-orazhiya-v-posolstvoto-na-severna-koreya-v-madrid.html", "text": "Испанската полиция е открила арсенал с оръжия на територията на посолството на Северна Корея в Мадрид след акцията в сградата от 22 февруари, предава руската информационна агенция  TACC , като се позовава на доклади във вестниците  El Mundo  и El Pais. \r\nСъгласно разпространената информация, след инцидента полицията е извършила проверка, в резултат на която е открито голямо количество оръжия, включително винтовки и пушки. Не се привежда обаче колко единици оръжия са намерени. Не е изключено те да са използвани от нападателите. \r\nПрипомня се, че на 22 февруари група неидентифицирани лица, около десет души, нападнаха дипломатическата мисия на Северна Корея в Мадрид и откраднаха компютърни устройства. Престъпниците държаха в плен персонала в посолството и останаха там няколко часа. Полицията научи за инцидента, след като един от заложниците успя да избяга от сградата. \r\nПравоприлагащите органи, които разследват инцидента, не изключват, че Централното разузнавателно управление (ЦРУ) на САЩ може да е замесено в атаката. Испанските власти отказаха да коментират такава хипотеза. Тереза Герова", "date": "2019.03.14", "title": "ТАСС: Откриха оръжия в посолството на Северна Корея в Мадрид"}
{"url": "http://www.focus-news.net/news/2019/03/14/2634359/kyustendil-mazh-e-zadarzhan-za-palezh-na-vhodna-vrata-i-elektrichesko-tablo-v-zhilishten-blok-v-grada.html", "text": "Задържан е мъж, причинил пожар в жилищен блок в Кюстендил, съобщиха от пресцентъра на  Областна дирекция на МВР – Кюстендил . Кюстендилски криминалисти са установили причинителя на палежа на входна врата и електрическо табло в жилищна сграда в Кюстендил на 12 март вечерта. Той е на 21 години, от Кюстендил е. Задържан е с полицейска заповед за 24 часа. По случая е започнато досъдебно производство, уведомен е дежурен прокурор.", "date": "2019.03.14", "title": "Кюстендил: Мъж е задържан за палеж на входна врата и електрическо табло в жилищен блок в града"}
{"url": "http://www.focus-news.net/news/2019/03/14/2634361/kyustendil-zapochnato-e-dosadebno-proizvodstvo-za-tri-umartveni-kucheta-v-bobov-dol.html", "text": "Започнато е досъдебно производство за три умъртвени кучета в Бобов дол, съобщиха от пресцентъра на  Областна дирекция на МВР – Кюстендил . На 13 март в Районно управление на МВР – Бобов дол е постъпил сигнал, че в близост до жилищен блок има  умъртвени 3 кучета. Местопроизшествието е обслужено от дежурна полицейска група, започнато е досъдебно производство по случая.", "date": "2019.03.14", "title": "Кюстендил: Започнато е досъдебно производство за три умъртвени кучета в Бобов дол"}
{"url": "http://www.focus-news.net/news/2019/03/14/2634362/burgas-spetsializirana-trudova-borsa-shte-se-provede-v-pomorie.html", "text": "Дирекция „Бюро по труда” – Поморие, в качеството си на посредник на трудовия пазар, организира специализирана трудова борса в сферата на туризма, хотелиерството и ресторантьорството. Това съобщиха от пресцентъра на  Община Поморие . Работодателите могат да представят своята дейност и перспективи за развитие, да обявят свободни работни места, да извършат посредничество, да поставят въпроси относно съвместната работа и други. Търсещите работа лица имат възможност да се запознаят с дейностите, извършвани от работодателите, свободните работни места, условията на труд и заплащане. Трудовата борса ще се проведе от 10.00 часа на 19 март 2019 г. в Народно читалище „Просвета 1888″ на ул. „Княз Борис I“ № 51.  \r\nЗа повече информация: Дирекция „Бюро по труда”  – Поморие – 0596/2-25-09.", "date": "2019.03.14", "title": "Бургас: Специализирана трудова борса ще се проведе в Поморие"}
{"url": "http://www.focus-news.net/news/2019/03/14/2634339/faz-chernite-kutii-na-katastrofiraliya-boing-737-mah-8-shte-badat-obraboteni-vav-frantsiya.html", "text": "Двете черни кутии на катастрофиралия край Адис Абеба самолет „Боинг“ 737 МАХ 8 на авиокомпания „Етиопия Еърлайнс“ ще бъдат изпратени за анализ във Франция, съобщава германският национален ежедневник  Die Frankfurter Allgemeine Zeitung . \r\nФренското бюро за сигурност на въздухоплаването информира, че етиопските власти са поискали съдействие в разследването. По-рано такова бе потърсено и от Германия, но Берлин не откликна на апела. Черните кутии записват радиото в пилотската кабина и всички полетни данни, така че те могат да бъдат от решаващо значение за изясняване на причината за произшествието. \r\nОт редакцията припомнят, че в катастрофата от неделя загинаха всички 157 души на борда на сравнително новата машина. Впоследствие Европейска агенция за авиационна безопасност (EASA) затвори въздушното пространство над страните от Общността за „Боинг“ 737 MAX до изясняване на причините за самолетната катастрофа край Адис Абеба. Въздушното пространство за 737 МАХ затвориха 11 държави – Франция, Великобритания, Норвегия, Италия, Полша, Нидерландия, Германия, Малайзия, Оман, Ирландия и Австрия. \r\nВ сряда държавният глава на САЩ Доналд Тръмп също обяви план за заземяване на всички самолети „Боинг“ 737 модели МАХ 8 и МАХ 9. Тереза Герова", "date": "2019.03.14", "title": "FAZ: Черните кутии на катастрофиралия „Боинг“ 737 МАХ 8 ще бъдат обработени във Франция"}
{"url": "http://www.focus-news.net/news/2019/03/14/2634357/dots-atanas-kundurdzhiev-umbal-sv-ivan-rilski-babrechnite-zabolyavaniya-protichat-bezsimptomno-a-indikatsiite-se-proyavyavat-kogato-veche-sa-naprednali-i-lechenieto-e-zatrudneno.html", "text": "Бъбречните заболявания протичат безсимптомно, а индикациите се проявяват, когато вече заболяването е напреднало и лечението е затруднено. Това каза за сутрешния блок „Добро утро, България“ на  Радио „Фокус“  доц. Атанас Кундурджиев, началник клиника по нефрология към УМБАЛ „Св. Иван Рилски“. Той допълни, че трябва да се посещават редовно профилактичните прегледи, защото бъбречните заболявания са свързани и със захарния диабет и с повишеното артериално налягане. „Около 13 % от възрастното население страда от хронични бъбречни заболявания. Един от проблемите е, че в световен мащаб приемът на фруктоза се е увеличил 2000%. Други причини за увеличаване на бъбречните заболявания са прекомерната употреба на сол, както и променения състав на храните, генно модифицираните храни, трансмазнините. Факторите са много, но това, което можем да направим заедно с медиите е да разясняваме проблемите и да търсим начин да засилим скрининга и профилактичните мерки. За да може хората да имат здравна култура и да се обръщат към специалисти и  да решават проблемите си навреме“ , каза доц. Кундурджиев. Той отбеляза, че в България има над 1,5 милион хипертоници, като половината от тях изобщо не знаят, че са с високо кръвно, а половината от тези, които знаят – не се лекуват. Има лекарства, които не само понижават артериалното налягане, но и пазят бъбреците, допълни доц. Атанас Кундурджиев.", "date": "2019.03.14", "title": "Доц. Атанас Кундурджиев, УМБАЛ „Св. Иван Рилски“: Бъбречните заболявания протичат безсимптомно, а индикациите се проявяват, когато вече са напреднали и лечението е затруднено"}
{"url": "http://www.focus-news.net/news/2019/03/14/2634363/montana-kulturno-istoricheski-tsennosti-sa-otkriti-v-kashta-na-49-godishen-mazh.html", "text": "На 13 март около 14.10 часа след сигнал за съхранение на културно исторически ценности е извършено претърсване в къща в гр. Монтана, обитавана от 49-годишен жител. От помещение на втори жилищен етаж са иззети 55 патинирани монети, 4 части от римски фибули, 2 части от римски пръстени и оловни тежести. Това съобщават от ОДМВР-Монтана. По случая в РУ Монтана е образувано досъдебно производство.", "date": "2019.03.14", "title": "Монтана: Културно исторически ценности са открити в къща на 49-годишен мъж"}
{"url": "http://www.focus-news.net/news/2019/03/14/2634367/protothema-v-gartsiya-namalyavat-sroka-na-voennata-sluzhba-za-mazhe-s-mnogodetni-semeystva.html", "text": "В Гърция предложиха законопроект за намаляване на военната служба на мъже, които имат многодетни семейства, съобщава електронното издание на атинския ежедневник  Protothema . \r\nПродължителността на военните служба на глави на семейства с над пет деца ще бъде шест месеца,  поясни заместник-министърът на отбраната Панайотис Ригас в интервю за местна медия. Престоят в казармата за бащи на три деца ще падне до осем месеца.  \r\nОт редакцията припомнят, че срокът на служба на гръцкия войник е 12 месеца, съгласно европейските директиви. . Тереза Герова", "date": "2019.03.14", "title": "Protothema: В Гърция намаляват срока на военната служба за мъже с многодетни семейства"}
{"url": "http://www.focus-news.net/news/2019/03/14/2634366/blagoevgrad-zashtiteni-zhilishta-struma-i-slanchev-dom-vzeha-uchastie-v-initsiativata-mesim-za-da-se-smesim.html", "text": "Потребители на социални услуги от Защитено жилище „Струма” и Защитено жилище „Слънчев дом”, взеха участие в първото по рода си събитие в Благоевград „Месим, за да се смесим”. Това съобщиха от пресцентъра на  Община Благоевград . В инициативата преподаватели и студенти от АУБ, заедно с потребителите на социални услуги рисуваха в брашно и оформяха чрез хлебни кукли своята визия за един по-единен и динамичен Благоевград. Методът е наречен „Театър на трохите” и е създаден по време на академични проучвания в университета „Принстън” от преподавателя по антропология в АУБ д-р Надежда Григорова. Методът се използва в повече от 20 страни на 6 континента и така прераства в световната мрежа „Хлебни къщи”.  \r\nИдеята е събитието да се провежда ежемесечно, като в него ще се включват потребители от всички социални услуги на територията на община Благоевград.  \r\nПо време на инициативата, участниците вдигнаха бели картони в подкрепа на отбора на Спешъл олимпикс, който се провежда в Абу Даби, както и на участника Валери Маринов от Защитено жилище „Струма“.  \r\nТова е кампания в подкрепа на спорта за лица с интелектуални затруднения.", "date": "2019.03.14", "title": "Благоевград: Защитени жилища „Струма“ и „Слънчев дом“ взеха участие в инициативата „Месим, за да се смесим“"}
{"url": "http://www.focus-news.net/news/2019/03/14/2634370/kardzhali-obrazuvano-dosadebno-za-otpraveni-zakani-za-ubiystvo-kam-46-godishen-mazh-proizvodstvo-v-krumovgrad.html", "text": "Образувано досъдебно за отправени закани за убийство към 46-годишен мъж производство в Крумовград. Това съобщиха от  ОДМВР-Кърджали . Производството е заведено по чл.144, ал.3 от Наказателния кодекс в Районно управление на МВР-Крумовград с постановление на Районната прокуратура. Заплахите са отправени от 22-годишен мъж след спор с потърпевшия. Работата по случая продължават група „Криминална полиция“ и разследващ полицай.", "date": "2019.03.14", "title": "Кърджали: Образувано досъдебно за отправени закани за убийство към 46-годишен мъж производство в Крумовград"}
{"url": "http://www.focus-news.net/news/2019/03/14/2634368/ministar-tsetska-tsacheva-do-kraya-na-2019-g-shte-priklyuchat-remontite-v-zatvorite-v-pazardzhik-bobov-dol-i-v-zatvornichesko-obshtezhitie-ot-zakrit-tip-cherna-gora-kam-zatvora-v-stara-zagora.html", "text": "До края на 2019 г. ще приключат ремонтите в затворите в Пазарджик, Бобов дол и в затворническо общежитие от закрит тип „Черна гора“ към затвора в Стара Загора. Това каза министърът на правосъдието Цецка Цачева по време на изслушването си в парламента за условията в затворите, предаде репортер на  Агенция „Фокус“ . Тя уточни, че през 2017 г. и 2018 г. са извършени цялостни ремонти на спалните и битовите помещения в затворите в Бургас, Варна и Сливен. Цачева обясни, че през новия програмен период на Норвежкия финансов механизъм, който е до 2019 – 2022 г., е предвидено да се извърши реновиране на корпуса на затвора в град Пловдив, включително и на затворническо общежитие от открит тип и обособяването му в преходно отделение. По думите ѝ ще бъдат реновирани също две сгради от затвора в град Бобов дол. Освен това е предвидено преустройство и ремонт на новопридобита сграда в затвора в град Враца, предназначена за преместване на затворническо общежитие от открит тип, както и реконструкция и обособяване на ареста и пробационната служба в град Петрич. „Около 90% от сградния фонд не са отговаряли на условията, за да имаме към този момент констатации, че е налице напредък и че се работи по отношение на подобряване на тези условия. В голяма част това, че те са изпълнени, се дължи на последователната работа на различни състави в политическия кабинет на Министерство на правосъдието“, заяви още министърът. \r\nДеница КИТАНОВА", "date": "2019.03.14", "title": "Министър Цецка Цачева: До края на 2019 г. ще приключат ремонтите в затворите в Пазарджик, Бобов дол и в затворническо общежитие от закрит тип „Черна гора“ към затвора в Стара Загора"}
{"url": "http://www.focus-news.net/news/2019/03/14/2634369/kragla-masa-badeshteto-na-nato-grazhdanski-aspekti-na-sigurnostta-organizirat-parlamentarnite-komisii-po-otbrana-i-po-vanshna-politika-po-povod-15-ata-godishnina-ot-chlenstvoto-na-balgariya-v-aliansa.html", "text": "Кръгла маса на тема „Бъдещето на НАТО: Граждански аспекти на сигурността“ организират парламентарните комисии по отбрана и по външна политика по повод 15-ата годишнина от членството на България в Алианса. Форумът ще бъде открит от председателя на Народното събрание Цвета Караянчева на 15 март 2019 г. в 14.00 часа в зала „Изток“ на парламента. Това съобщиха от  пресцентъра на Народното събрание . \r\nMодератори на кръглата маса ще бъдат председателят на Комисията по отбрана ген. Константин Попов и председателят на Комисията по външна политика Джема Грозданова. Предвижда се на форума да бъде излъчено видео обръщение от ръководството на Парламентарната асамблея на НАТО. Ръководителят на делегацията на Народното събрание в ПА на НАТО  Пламен Манушев ще говори по темата „Парламентарното измерение на НАТО и ролята на Алианса в гражданското общество“. За „Обществените нагласи към Евроатлантическата интеграция“ изказване ще направи доц. д-р Антоний Гълъбов.  \r\nДа участват във форума са поканени народни представители, преподаватели и студенти от Военна академия, Софийски университет, Университет за национално и световно стопанство, Нов български университет.", "date": "2019.03.14", "title": "Кръгла маса „Бъдещето на НАТО: Граждански аспекти на сигурността“ организират парламентарните комисии по отбрана и по външна политика по повод 15-ата годишнина от членството на България в Алианса"}
{"url": "http://www.focus-news.net/news/2019/03/14/2634356/pg-na-volya-balgarskite-rodolyubtsi-napuskat-parlamenta.html", "text": "ПГ на „Воля – Българските родолюбци“ напускат парламента. Това каза лидерът на „Воля“ Веселин Марешки по време на брифинг в парламента, предаде репортер на  Агенция „Фокус“.  \"Днес на съвещание на ръководството на партията и парламентарната група взехме решение също да напуснем парламента\", каза Марешки. Той посочи, че към момента не може да сподели причините, защото продължават разговорите. \"Те не са лесни, повярвайте ни. Искам само да подчертая, че една от ключовите роли на \"Воля\" е да осветява лъжите и манипулациите\", каза още Марешки. Той призова това решение да бъде прието като част от тази политика на партията.  \r\nДеница КИТАНОВА", "date": "2019.03.14", "title": "ПГ на „Воля – Българските родолюбци“ напускат парламента"}
{"url": "http://www.focus-news.net/news/2019/03/14/2634372/kardzhali-ustanoven-e-32-godishen-vodach-na-lek-avtomobil-shofiral-sled-upotreba-dva-vida-narkotitsi.html", "text": "Установен е 32-годишен водач на лек автомобил „Рено“ управлявал след употреба на два вида наркотици, спрян от полицаи от Районно управление на МВР-Кърджали. Това съобщиха от  ОДМВР-Кърджали . Колата била спряна за проверка в 16.40 часа вчера на ул. „Републиканска“ в областния град. Тестът на водача отчел положителен резултат за употреба на два вида наркотици – амфетамин и метаамфетамин. Издаден е талон за медицинско изследване и са взети проби за анализ. Шофьорът е задържан в полицейското управление за срок до 24 часа. Образувано е бързо производство по чл. 343б, ал. 3 от Наказателния кодекс.", "date": "2019.03.14", "title": "Kърджали: Установен е 32-годишен водач на лек автомобил, шофирал след употреба два вида наркотици"}
{"url": "http://www.focus-news.net/news/2019/03/14/2634364/ep-evropeyskiyat-parlament-nastoyava-za-spirane-na-pregovorite-s-turtsiya.html", "text": "Вследствие на продължило години сериозно политическо и демократично отстъпление от страна на Турция, Европейският парламент препоръчва суспендиране на преговорите за присъединяване на Турция към ЕС, се казва в съобщение от  пресслужбата на ЕП. \r\nЕвропейският парламент продължава да бъде сериозно обезпокоен от лошите показатели на Турция по отношение спазването на правата на човека, правовата държава, свободата на печата и борбата срещу корупцията, както и всесилната президентска система.  \r\nВ резолюция приета в сряда с 370 гласа „за“, срещу 109 гласа „против“ и 143 гласа „въздържал се“, евродепутатите приветстваха решението на Турция от миналата година за официално отменяне на извънредното положение, въведено след неуспешния опит за преврат през 2016 г. Те обаче изразяват съжаление, че много от правомощията, предоставени на президента и изпълнителната власт след неуспешния опит за преврат, остават в сила и продължават да ограничават свободите и основните права на човека. Евродепутатите изразяват сериозна загриженост относно свиващото се пространство за изява на гражданското общество в страната, като голям брой активисти, журналисти и защитници на човешките права понастоящем са в затвора.  \r\nОтчитайки ситуацията с правата на човека и новата турска конституция, Европейският парламент препоръчва официално суспендиране на преговорите за присъединяване на Турция към ЕС.  \r\nВъпреки сериозната ситуация, евродепутатите изразяват волята си за подкрепа на турските граждани и поддържане на политическия и демократичен диалог отворен. Трябва да бъдат предоставени фондове на ЕС - не чрез Анкара, а посредством гражданското общество - на защитници на правата на човека, студенти и журналисти, с цел насърчаване и защита на демократичните ценности и принципи.  \r\nЕвродепутатите вярват, че за да се запази икономическата обвързаност на Турция с ЕС, възможността за модернизиране на митническия съюз между ЕС и Турция от 1995 г., чрез включването например на земеделие и обществени поръчки, трябва да бъде запазена отворена, но само ако има конкретни подобрения в областта на демокрацията, правата на човека, основните свободи и върховенството на закона.  \r\nЧленовете на ЕП насърчават Турция да изпълни всички 72 критерия за либерализиране на визовия режим с ЕС, което ще бъде в полза на турските граждани, особено студенти, представители на академичните среди и бизнеса, както и лица със семейни връзки в страните от ЕС.  \r\nРолята на Турция в миграционната криза  \r\nВ заключение, във връзка с войната в Сирия резолюцията припомня важната роля на Турция в отговор на миграционната криза и усилията на правителството за предоставяне на временна закрила за бежанците. ЕП счита, че страната и населението й са демонстрирали голямо гостоприемство, предлагайки подслон на над 3,5 млн. сирийски бежанци, като същевременно ги приканва да спазват принципа на забраната за връщане. Държавите членки, от своя страна, трябва да спазят обещанията си за широкомащабно презаселване.  \r\nДокладчикът Кати Пири (С&Д, Холандия) отбеляза: „Ако ЕС приема сериозно собствените си ценности, не следва да има друго възможно заключение освен това да прекрати официално преговорите за интеграция на Турция към ЕС. Постоянните ни призиви за зачитане на основите права не бяха чути в Анкара. Освен тежките нарушения на правата на човека, заличаването на върховенството на закона и факта, че Турция държи световния рекорд по брой на журналисти в затвора, наскоро изменената конституция консолидира авторитаризма на Ердоган.  \r\nРазбирам, че суспендирането на присъединителните преговори не е стъпка, която ще помогне на турските демократи. Затова лидерите на ЕС трябва да използват всички средства за упражняване на по-голям натиск върху турското правителство. Ето защо Парламентът призовава за предоставянето на специални фондове за подкрепа на гражданското общество, журналистите и защитниците на правата на човека в Турция.“  \r\nАсим Адемов (ЕНП, България) заяви: „Няма да подкрепя предложението за прекратяването на преговорите с Турция. За нас е ясно, че пълноправното членство на Турция в ЕС на този етап е нереалистично. Турция има проблеми със зачитането на върховенството на закона, с човешките права, свободата и независимостта на медиите, които са сред основните ценности на ЕС. Но дали прекратяването на преговорния процес ще направи границата между Турция и ЕС по-сигурна? Дали с прекратяването на преговорния процес ние няма да тласнем Турция към ислямизация и радикализация?”.  \r\nСветослав Малинов (ЕНП, България) коментира: „За съжаление, през последните години наблюдаваме отстъпление на Турция по отношение изпълнението на критериите за членство в Европейския съюз. При все това Съюзът трябва да остане ангажиран с политическия и демократичен диалог със страната в духа на добросъседски партньорски отношения и при спазването на Споразумението за бежанците\".  \r\nНеджми Али (АЛДЕ, България) отбеляза: „Република Турция и ЕС активно си сътрудничат в сферите на икономиката, сигурността и управлението на бежанските потоци. Окончателният текст на доклада за Турция за 2018 г. не спомага за продължаването на конструктивния диалог между ЕС и нашия стратегически партньор. Същевременно, Групата за действие за реформи поднови своята дейност и предприе мерки, в отговор на притесненията на Европарламента. В този контекст, за нас прекратяването на преговорния процес е неприемливо“.  \r\nЕС е най-големият търговски партньор на Турция, като две трети от преките чуждестранни инвестиции (ПЧИ) в Турция произлизат от държави членки на ЕС. Преговорите за членство на Турция в ЕС започнаха през 2005 г.", "date": "2019.03.14", "title": "ЕП: Европейският парламент настоява за спиране на преговорите с Турция"}
{"url": "http://www.focus-news.net/news/2019/03/14/2634375/kardzhali-3860-kasa-tsigari-bez-aktsizen-banderol-sa-izzeti-v-pri-spetsializirana-operatsiya-za-protivodeystvie-na-kontrabandata-v-oblastniya-grad.html", "text": "3860 къса цигари без акцизен бандерол са иззети в хода на специализирана операция за противодействие на контрабандата вчера. Това съобщиха от  ОДМВР-Кърджали . Криминалисти от ОДМВР-Кърджали открили безакцизните стоки при проверка на помещение в областния град, обитавано от 79-годишен мъж. Сектор „Противодействие на криминалната престъпност“ продължава работата по случая.", "date": "2019.03.14", "title": "Кърджали: 3860 къса цигари без акцизен бандерол са иззети в при специализирана операция за противодействие на контрабандата в областния град"}
{"url": "http://www.focus-news.net/news/2019/03/14/2634374/blizo-3000-dushi-sa-preminali-obucheniya-v-tehnicheskiya-ucheben-tsentar-na-chez-razpredelenie-prez-2018-g.html", "text": "Близо 3000 студенти, ученици, служители на ЧЕЗ и подизпълнители са преминали обучения в Техническия учебен център на ЧЕЗ Разпределение през 2018 г. Това съобщиха от пресцентъра на  ЧЕЗ . Над 160 са студентите от техническите висши училища в София и страната, посещавали центъра. Проведено беше и практическото обучение на десетокласниците от професията „Електротехник“ в първата дуална паралелка на столичната Професионална гимназия по механоелектротехника „Н. Й. Вапцаров“. Курсовете се водиха от над 50 лектори, професионалисти в сферата на енергетиката в България. \r\nПрез годината стартираха няколко учебни програми за служители, основно насочени към повишаване на професионалната им подготовка и създаване на единни стандарти за работа. В Техническия учебен център редовно се провеждат обучения и изпити по “Правилника за безопасност и здраве при работа в електрически уредби на електрически и топлофикационни централи и по електрически мрежи”. Общо 870 техници, електромонтьори и отчетници взеха успешно своите изпити по безопасни условия на труд. \r\n„Техническият учебен център на ЧЕЗ Разпределение България предлага професионална квалификация и преквалификация и е лицензиран от Националната агенция за професионално образование (НАПОО). Лицензията включва 8 професии и 12 специалности в областта на електроенергетиката, екологията, информационните технологии, заваряването и подемно-транспортната техника“ обясни Меглена Велинова, ръководител на Техническия учебен център.  \r\nЦентърът разполага с технически полигон с умален модел на електроразпределителната мрежа, както и с напълно оборудвани специализирани зали. Изграден на територия от 3400 кв. метра и представлява модерна база за провеждане на практически обучения в реална среда. Всички учебни програми, проведени в него, завършват с връчване на сертификати като свидетелство за положения труд и получените нови знания в преминатите обучения, семинари, курсове и др.", "date": "2019.03.14", "title": "Близо 3000 души са преминали обучения в техническия учебен център на ЧЕЗ Разпределение през 2018 г."}
{"url": "http://www.focus-news.net/news/2019/03/14/2634371/prezidentat-rumen-radev-nikoya-ikonomika-ne-mozhe-da-bade-uspeshna-ako-darzhavata-v-litseto-na-zakonodatelnata-izpalnitelnata-i-sadebnata-vlast-ne-sazdade-neobhodimata-blagopriyatna-sreda.html", "text": "Никоя икономика не може да бъде успешна, ако държавата в лицето на законодателната, изпълнителната и съдебната власт, не създаде необходимата благоприятна среда. Това каза президентът Румен Радев по време на откриването на кръгла маса на тема „ЗА конкурентоспособна и просперираща българска икономика“, предаде репортер на  Агенция „Фокус“ . „Както и никое държавно управление не може да бъде успешно, ако няма зад гърба си една силна и ефективна икономика“, добави президентът. \r\nТой посочи, че именно за това, когато говорим за реално състояние и проблеми на икономиката е важно да се уточни системата от критерии, анализ и сравнение. „Много е важно с кого, как и кога се сравнява. Дали с България от преди 30-20 или 10 години, дали с постиженията на предишните управляващи, дали с държавите от Субсахарска Африка, с нашите съседи или Централна и Източни Европа. Дали ще сравняваме България на днешния ден с това, което ни очаква като мащабни промени и образ на икономиката в един глобален план и разбира се, каква е нашата готовност за тези процеси, които предстоят“, посочи президента Радев. \r\nИрина ИВАНОВА", "date": "2019.03.14", "title": "Президентът Румен Радев: Никоя икономика не може да бъде успешна, ако държавата в лицето на законодателната, изпълнителната и съдебната власт, не създаде необходимата благоприятна среда"}
{"url": "http://www.focus-news.net/news/2019/03/14/2634373/tsvetan-tsvetanov-gerb-i-obedineni-patrioti-imame-nad-121-deputati-ne-smyatam-che-ima-parlamentarna-kriza.html", "text": "ГЕРБ и „Обединени патриоти“ имаме над 121 депутати - не смятам, че има парламентарна криза. Това каза председателят на ПГ на ГЕРБ Цветан Цветанов пред журналисти във връзка с обявеното от ПГ „Воля – Българските родолюбци“, че напуска парламента, предаде репортер на  Агенция „Фокус“ . \r\n„Разбрах само преди минути за тяхното решение. Не съм имал възможност да разговарям. Доколкото разбрах, в по-късните часове ще обявят своите мотиви. Всяка една от парламентарните групи има възможност да си определи хода и това, което трябва да предприеме“, заяви Цветанов и добави, че ще се чуе с Веселин Марешки. „Те мисля, че заседават, докато не излязат с позиция, не бих могъл нито да знам, нито да предполагам“, допълни още Цветанов.  \r\nДеница КИТАНОВА", "date": "2019.03.14", "title": "Цветан Цветанов: ГЕРБ и „Обединени патриоти“ имаме над 121 депутати - не смятам, че има парламентарна криза"}
{"url": "http://www.focus-news.net/news/2019/03/14/2634376/ek-diskusii-s-evropeyskiya-komisar-mariya-gabriel-v-sofiya.html", "text": "Българският комисар по цифрова икономика и цифрово общество Мария Габриел ще участва в среща на тема \"Образованите млади хора – капитал за Европа\". Събитието е на 15 март (петък) от 10:00ч. в Университета за национално и световно стопанство (Голяма конферентна зала) по покана на Столична община – район \"Студентски\". Борбата срещу разпространението на дезинформация, цифровизацията и глобализацията, цифровото образование, младежкото предприемачество са част от въпросите на обсъждане, съобщават от  Отдел \"Преса и медии\" към Представителството на ЕК в България.  \r\nНа 18 март (понеделник) от 12:00ч. в 18 СУ „Уилям Гладстон“ комисар Габриел ще бъде гост на дискусията „София и Европа за младите – 3D демокрация, диалог и дебат“, посветена на политиките на  Европейския съюз в съответствие с променящите се очаквания на младите хора с акцент върху възможностите и рисковете, свързани с цифровите технологии.", "date": "2019.03.14", "title": "ЕК: Дискусии с европейския комисар Мария Габриел в София"}
{"url": "http://www.focus-news.net/news/2019/03/14/2634365/prezidentat-rumen-radev-ikonomikata-ni-tryabva-da-se-prestrukturira-doshlo-e-vreme-za-vazhni-resheniya-za-strategicheski-horizont.html", "text": "Икономиката ни трябва да се преструктурира, дошло е време за важни решения за стратегически хоризонт. Това каза президентът Румен Радев по време на откриването на кръгла маса на темата „ЗА конкурентоспособна и просперираща българска икономика“, предаде репортер на  Агенция „Фокус“ . „Макар в поканата на това събитие да е написано „набелязване на мерки за премахване на задържащите факти на икономическия растеж“, аз очаквам да се засегнат и още по-фундаментални и важни проблеми пред българската икономика“, заяви президентът. Той посочи, че икономиката ни е поставена пред редица сериозни предизвикателства, и във вътрешен и особено в глобален план. „Тя трябва да се преструктурира. Именно за това е дошло време за важни решения и то решения за стратегически хоризонт. За да има ефект този форум, е много важно да знаем ясно три неща. Първо, какво е състоянието на нашата икономика като постижения, като проблеми, като тенденции. Второ - какво е нивото ни на амбиции, тоест какви цели си поставяме и трето най-важно - как да постигнем тези цели“, изтъкна Румен Радев. По думите му най-важното при изграждането на една силна и конкурентоспособна, устойчива на всякакви предизвикателства българска икономика, е откровеният и навременен диалог между всички участници. \r\nИрина ИВАНОВА", "date": "2019.03.14", "title": "Президентът Румен Радев: Икономиката ни трябва да се преструктурира, дошло е време за важни решения за стратегически хоризонт"}
{"url": "http://www.focus-news.net/news/2019/03/14/2634378/targovishte-zadarzhal-48-godishen-mazh-ot-selo-zdravets-izmamil-trima-dushi-pod-predlog-za-zakupuvane-na-avtomobili-vtora-upotreba-ot-chuzhbina.html", "text": "На 13 март 2019 г. след проведени оперативно-издирвателни и процесуално-следствени действия в Районно управление на МВР-Търговище е доведен 48-годишен мъж от село Здравец, за когото е установено, че за периода от 22 януари 2018 г. до 30 октомври 2018 г. в Търговище с цел да набави за себе си имотна облага, под предлог за закупуване на автомобили-втора употреба от чужбина, е създал и поддържал заблуждение у трима души: 55-годишен мъж от село Давидово, община Търговище, като му е отнел сумата от 1500 евро; 46-годишен мъж от Търговище, като му е отнел сумата от 750 евро; и 43-годишна жена от града, като й е отнел сумата от 1800 лв. и 1000 евро. Това съобщиха от  ОДМВР-Търговище . Извършителят на деянията е известен на полицията с извършени от него предишни измами на територията на страната, осъждан, неколкократно изтърпявал ефективно наказание  „Лишаване от свобода“. Същият е задържан за срок до 72 часа с постановление на наблюдаващ прокурор. Повдигнато му е обвинение за извършени измами в условията на опасен рецидив. По случая е образувано досъдебно производство по чл. 211, предл. 2, във връзка с чл. 209, ал. 1, във вр. с чл. 29, букви „а“ и „б“, и чл. 26, ал. 1 от Наказателния кодекс.", "date": "2019.03.14", "title": "Търговище: Задържал 48-годишен мъж от село Здравец, измамил трима души под предлог за закупуване на автомобили-втора употреба от чужбина"}
{"url": "http://www.focus-news.net/news/2019/03/14/2634384/plovdiv-okrazhniyat-sad-opravda-glavniya-arhitekt-na-obshtina-asenovgrad-po-obvineniya-za-iskane-i-poluchavane-na-podkupi.html", "text": "Окръжен съд – Пловдив призна подсъдимия Константин А. за невинен в това, че на неустановен ден, през месец ноември 2016 г. в Асеновград, обл. Пловдив, в качеството си на длъжностно лице, което заема отговорно служебно положение - главен архитект на Община Асеновград, е поискал от С. Б. от Асеновград, в качеството му на управител на офис на \"Първа инвестиционна банка\" АД в Асеновград, дар - парична сума в размер на 10 000 лева, която не му се следва, и на 10 декември 2016 г. в Пловдив, като извършител, в съучастие с Митко З. от Пловдив, управител на \"Аквапроект\" ЕООД, действащ като помагач, да е приел дар, който не му се следва - парична сума в размер на 8000 лева, изплатени от \"Първа инвестиционна банка\" АД - София, за да извърши действие по служба — на основание чл.141 ал.1 от ЗУТ да съгласува Идеен инвестиционен проект, за обект \"Реконструкция и преустройство на хотел \"Асеновец\" в \"многофункционална сграда със смесено предназначение\" с възложител \"Първа инвестиционна банка” АД - София, като деянието да е извършено чрез изнудване посредством злоупотреба със служебно положение, като е заявил на С. Б., че за да се случат нещата с проекта, трябва да бъде нает Митко З. за консултант по част \"ВиК\" на проекта, поради което и на основание чл. 304 от НПК го оправдава по повдигнатото му обвинение за извършено престъпление по чл. 302, т.1 и т.2 вр. чл.301 ал.1 вр. чл.20 ал.2 вр. ал.1 от НК. Това съобщиха от пресцентъра на  Съдебна палата – Пловдив .  \r\nСъс същата присъда съдът призна подсъдимия Митко З.за невинен в това за времето от края на  ноември 2016 г. до 10 декември 2016 г. в Асеновград и в Пловдив като помагач, в съучастие с Константин А., действащ като извършител, умишлено да е улеснил последния, в качеството му на длъжностно лице, което заема отговорно служебно положение - главен архитект на Община Асеновград, да приеме дар, който не му се следва - парична сума в размер на 8000 лева, платена от \"Първа инвестиционна банка\" АД - София, за да извърши действие по служба - на основание чл.141 ал.1 от ЗУТ да съгласува Идеен инвестиционен проект, обект \"Реконструкция и преустройство на хотел \"Асеновец\" в \"многофункционална сграда със смесено предназначение\"\" с възложител \"Първа инвестиционна банка\" АД - София, като деянието да е извършено чрез изнудване посредством злоупотреба със служебно положение, а помагачеството да е осъществено чрез фактически действия /да е изготвил и предоставил оферта от името на \"Аквапроект\" ЕООД до \"Първа.инвестиционна банка\" АД за консултантска дейност, съставил и предоставил фактура  с получател \"ПИБ\" АД и доставчик \"Аквапроект\" ЕООД за сумата от 10 000 лв., в която да е посочил банковата сметка на доставчика, да е изтеглил от същата сумата от 8000 лв. и да ги е предал на Константин А., поради което и на основание чл. 304 от НПК го оправдава по повдигнатото му обвинение по чл. 302, т.1 и т.2 вр. чл.301 ал.1 вр. чл.20 ал.4 вр. ал.1 от НК. \r\nПрисъдата подлежи на обжалване и протест в 15-дневен срок пред Апелативен съд – Пловдив.", "date": "2019.03.14", "title": "Пловдив: Окръжният съд оправда главния архитект на Община Асеновград по обвинения за искане и получаване на подкупи"}
{"url": "http://www.focus-news.net/news/2019/03/14/2634380/sport-zidan-provede-parva-trenirovka-na-real-madrid.html", "text": "Новият-стар наставник на Реал (Мадрид) - Зинедин Зидан проведе първа тренировка на \"кралския\" клуб. Преди заниманието Зидан е говорил на футболистите, с цел да повдигне духа им за предстоящите мачове до края на сезона.   \r\nРеал е домакин на Селта в събота в среща от 28-ия кръг на испанското първенство. \"Белите\" заемат трето място в класирането с актив от 51 точки. Лидер е Барселона с 63, втори е Атлетико Мадрид с 56. До края на сезона остават 11 кръга. \r\nВенцислав ДРАГОМАНОВ", "date": "2019.03.14", "title": "Спорт: Зидан проведе първа тренировка на Реал Мадрид"}
{"url": "http://www.focus-news.net/news/2019/03/14/2634379/kardzhali-spasitelen-ekip-na-pozharnata-e-izvadil-krava-zatanala-v-kanavka-v-zemlishteto-na-selo-zhinzifovo.html", "text": "Спасителен екип на пожарната служба в Кърджали е извадил крава, затънала в канавка в землището на село Жинзифово.  Това съобщиха от  ОДМВР-Кърджали . Сигналът за случая бил подаден вчера, в 13.30 часа.", "date": "2019.03.14", "title": "Кърджали: Спасителен екип на пожарната е извадил крава, затънала в канавка в землището на село Жинзифово"}
{"url": "http://www.focus-news.net/news/2019/03/14/2634383/parvan-simeonov-sotsiolog-patriotizmat-i-evropeyskata-samoindikatsiya-sa-harakterni-za-mladite-v-balgariya-no-lipsva-interes-kam-politikata.html", "text": "Патриотизмът и европейската самоиндикация са характерни за младите в България, но липсва интерес към политиката. Това каза за сутрешния блок „Добро утро, България“ на  Радио „Фокус“   Първан Симеонов, социолог, директор на Агенция „Галъп интернешънъл“, коментирайки изследването за нагласите и моделите на поведение на младежките в съвременното общество. Той уточни, че трябва да се прави системна политика за младежта, въобще за човешкия ресурс на България. Социологът добави, че тази политика трябва да включва демографията, политиката за младежта, образованието и социалното обгрижване. „Притеснително е, че общностите в гетата се изключват от обществените процеси. Притеснителна е тази липса на интерес към политиката и политическото при положение, че ние зависим от политиката и политическото. Притеснителни са процесите на отлагане на израстването. Младите у нас, като че ли бързат да пораснат само по някой критерии, като намиране на работа, но не бързат да напуснат родителския дом“, каза той. Първан Симеонов каза още, че е тревожно младите като водещ фактор за намиране на работа да посочват късмета, а не усърдието и учението. Около 30 % от тях се съгласяват с твърдението, че в образованието ни има и пазар – купуване на оценки. Симеонов каза още, че младите у нас бързат с намирането на работа и излизането на пазара на труда, но отлагат израстването. \r\nЕлеонора ЧОЛАКОВА", "date": "2019.03.14", "title": "Първан Симеонов, социолог: Патриотизмът и европейската самоиндикация са характерни за младите в България, но липсва интерес към политиката"}
{"url": "http://www.focus-news.net/news/2019/03/14/2634389/dobrich-rezultatite-ot-vzetite-ot-rzi-probi-ot-zona-na-vodosnabdyavane-stefanovo-sled-signala-za-nereglamentirano-vklyuchvane-na-povarhnostni-vodi-ot-reka-batovska-otgovaryat-na-normite.html", "text": "Във връзка с публикувана информация относно нерегламентирано включване на повърхностни води от река Батовска в зона за питейно-битово водоснабдяване Стефаново, на 11 март 2019 г. е извършен насочен контрол, като са пробонабрани за лабораторно изследване в Регионална здравна инспекция (РЗИ)-Добрич 17 проби вода от различни пунктове при крана на потребителя във всички населени места от зоната, вкл. и от помпена станция Батово 2. Това съобщиха от  РЗИ-Добрич . Пробите са анализирани по физико-химични и микробиологични показатели, съгласно изискванията на Наредба № 9/2001 г. за качеството на водата, предназначена за питейно-битови цели, като получените резултати отговарят на нормативните изисквания. \r\nКъм момента се изчакват резултатите от РЗИ-Варна за определени физико-химични показатели на проба вода от помпена станция Батово 2. \r\nРЗИ-Добрич ще информира своевременно населението, когато резултатите бъдат получени.  \r\nОстава препоръката ни, при евентуално съмнение относно качеството на водата при крана на потребителя, да бъде използвана бутилирана вода от търговската мрежа, а водата, съхранявана в резервни съдове, да бъде преварявана.", "date": "2019.03.14", "title": "Добрич: Резултатите от взетите от РЗИ проби от зона на водоснабдяване \"Стефаново\" след сигнала за нерегламентирано включване на повърхностни води от река Батовска отговарят на нормите"}
{"url": "http://www.focus-news.net/news/2019/03/14/2634390/ministar-tsetska-tsacheva-predstoi-izbirane-na-teren-za-izgrazhdane-na-nov-zatvor-s-kapatsitet-400-dushi.html", "text": "Предстои избиране на терен за изграждане на нов затвор с капацитет 400 души, лишени от свобода и учебен корпус за служители с капацитет 100 надзиратели.  Това каза министърът на правосъдието Цецка Цачева по време на изслушването си в парламента за условията в затворите, предаде репортер на  Агенция „Фокус“.   Има напредък и постижения по отношение на условията в затворите, но не мога да скрия, че има и проблеми. По думите ѝ основните проблеми са в арестите и Софийския централен затвор, като основна причина за тях е това, че сградите са стари.  \r\nМинистърът отбеляза, че за нуждите на Главна дирекция „Изпълнение на наказанията“ ДП Фонд Затворно дело е закупило изцяло нови четири автомобила, които вече са предоставени. По думите ѝ успоредно с подобряването на материалните условия, при които лишените от свобода изпълняват своите наказания, се работи изключително за подобряване на условията на труд и възнагражденията на служителите, които са заети с високо отговорната дейност по охраната им. „Благодарение на последователната политика на правителството и за настоящата бюджетна година са осигурени необходимите средства, като за двете години 2017-2018 г. и с оглед предвидения бюджет за 2019 г. около 35 % е увеличението на възнагражденията в тази система. Държавата, правителството полагат всички възможни усилия като се следват общите приоритети на политиката на правителството, на първо място образованието, повишаване на доходите, което е факт и за нашата система. Благодарение на народните представители, с оглед гласувания бюджет, за нашата система са отпуснати допълнителни 200 бройки, от които 134 в главна дирекция „Изтърпяване на наказанията“ и 66 в Дирекция „Охрана“, тъй като тези две дирекции работят в изключително тясно взаимодействие по между си“, допълни още министърът.  \r\nДеница КИТАНОВА", "date": "2019.03.14", "title": "Министър Цецка Цачева: Предстои избиране на терен за изграждане на нов затвор с капацитет 400 души"}
{"url": "http://www.focus-news.net/news/2019/03/14/2634382/tsvetan-tsvetanov-gerb-obsazhdame-predlozheniyata-v-pravilnika-i-tarsim-varianti-za-deputatskite-zaplati-pri-otsastviya-vse-pak-da-ne-vlizame-v-protivorechiya-koito-biha-mogli-da-sazdadat-porok.html", "text": "Обсъждаме предложенията в правилника и търсим вариантите за депутатските заплати при отсъствия – все пак да не влизаме в противоречия, които биха могли да създадат порок. Това каза председателят на ПГ на ГЕРБ Цветан Цветанов пред журналисти във връзка с обявеното от ПГ „Воля – Българските родолюбци“, че напуска парламента, предаде репортер на  Агенция „Фокус“ . \r\nПо отношение на промените в правилника за депутатските заплати, Цветанов коментира, че тук има много дебати. „Знаете, че това е тема, която действително провокира много различни мнения. Искаме решението, което бихме взели, да бъде изцяло съобразено с конституционните правомощия на народния представител. Смятам, че правилникът към момента както действа, ограничава възможността народните представители да получават пълния си размер на своите заплати“, каза Цветанов. По думите му отсъствията на БСП не се извиняват. Той направи съпоставка, че предишните два пъти, когато са напускали парламента депутатите от левицата са взимали почти целия размер на заплатите си. „Сега в момента те действително не получават възнаграждения“, уточни той. Цветанов коментира, че управляващите са уверени в това, което правят. „Има законопроекти, които са изключително важни. Тук мога да кажа за петък, когато гласувахме Закона за социалните услуги, беше изключително важен“, каза още председателят на ПГ на ГЕРБ и обясни, че БСП са отсъствали.  \r\nТой уточни, че българското правителство продължава да си върши своята работа. Попитан дали обмисля предсрочни избори заедно с местния вот, Цветанов заяви, че не се обмисля такъв вариант. „Ние сме си планирали два национални избора – за европейски парламент май месец и за местни избори есента – октомври и ноември евентуално втори тур и 2020 да бъде спокойна и да няма избори“, заяви още Цветанов.  \r\nДеница КИТАНОВА", "date": "2019.03.14", "title": "Цветан Цветанов, ГЕРБ: Обсъждаме предложенията в правилника и търсим варианти за депутатските заплати при отсъствия – все пак да не влизаме в противоречия, които биха могли да създадат порок"}
{"url": "http://www.focus-news.net/news/2019/03/14/2634388/vitsepremierat-tomislav-donchev-tryabva-da-si-napravim-smetka-za-vsichki-vazmozhnosti-i-ogranicheniya-koito-ima-balgarskata-ikonomika.html", "text": "Трябва да си направим сметка, търсейки един по-амбициозен дневен ред за всички възможности и ограничения, които има българската икономика. Това каза вицепремиерът Томислав Дончев по време на кръгла маса, която се обсъжда темата- „ЗА конкурентоспособна и просперираща българска икономика“, предаде репортер на  Агенция „Фокус“ . „Преди няколко дни се опитах да направя една историческа справка как изглежда брутният вътрешен продукт днес и към времето на зрелия социализъм и то към най-силната му година - 1977, разбира се по преизчислени цени и отнесено към темата на инфлацията“, каза вицепремиерът. Той отбеляза, че днешният е с около два пъти и половина по-висок. „Това не е повод нито за радост, нито за гордост. Това е част от адекватната диагностика. Наред с това ние трябва да си направим сметка, търсейки един по-амбициозен дневен ред за всички възможности и ограничения, които има. И на база на това да разчертаем адекватни мерки какво правим от тук нататък“, посочи Дончев. \r\nПо думите му би било чудесно, ако мерките биха могли да бъдат и на консенсус. „Имаме ограничена възможност да продаваме, както например един Китай или друга голяма държава в достъпа до вътрешния си пазар. За нас свободното движение на хора, като част от пределите на общия пазар, може да разсъждаваме със знак плюс и със знак минус. Със знак плюс, защото експортните възможности на българската икономика са били от основните двигатели, със знак минус защото свободното движение на хора е една от причините за тежката демографска ситуация, в която се намираме“, отбеляза още той. \r\nИрина ИВАНОВА", "date": "2019.03.14", "title": "Вицепремиерът Томислав Дончев: Трябва да си направим сметка за всички възможности и ограничения, които има българската икономика"}
{"url": "http://www.focus-news.net/news/2019/03/14/2634392/sofiya-15-kilometra-vodoprovod-i-kanalizatsiya-sa-izgradeni-za-poslednite-deset-godini-v-kv-gorublyane.html", "text": "Стартира проект за изграждане на канализация и подмяна на съществуващ водопровод по улиците, попадащи във водосбора на Главен колектор IV в кв. „Горубляне“. Това съобщиха от пресцентъра на  „Софийска вода“ . За последните десет години „Софийска вода“ е инвестирала малко над 13 милиона лева, като са изградени 8 758 метра водопровод и 6 597 метра канал в квартала.", "date": "2019.03.14", "title": "София: 15 километра водопровод и канализация са изградени за последните десет години в кв. „Горубляне“"}
{"url": "http://www.focus-news.net/news/2019/03/14/2634377/tsvetan-tsvetanov-gerb-nyama-predpostavka-za-predsrochni-parlamentarni-izbori-stranata-e-stabilna-i-parlamentat-varshi-svoyata-rabota.html", "text": "Няма предпоставка за предсрочни парламентарни избори, страната е стабилна и парламентът върши своята работа. Това каза председателят на ПГ на ГЕРБ Цветан Цветанов пред журналисти във връзка с обявеното от ПГ „Воля – Българските родолюбци“, че напуска парламента, че напуска парламента, предаде репортер на  Агенция „Фокус“ .  \r\nСпоред Цветанов сега е важно да се направят добри резултати на евроизборите и да се подготвят за местния вот. „Смятам, че местната власт сега може да направи съответната равносметка на това, когато избират БСП да ги представлява българския парламент, дали ходят на работа. По този начин ще си задават въпроса дали тези евродепутати, които ще избират от листата на БСП, ще ходят на работа. Ако само ще получават някакво възнаграждение или само ще се водят статут европейски или народен депутат, по същата логика може да бъде и за общински съветници и кметове на общини“, допълни Цветанов. Той отчете, „Воля“ са имали отговорна позиция до този момент. \r\nСпоред него е много е важно, когато си избран от своите работодатели -  българските граждани, да отстояваш принципната позиция в българския парламент. \r\nДеница КИТАНОВА", "date": "2019.03.14", "title": "Цветан Цветанов, ГЕРБ: Няма предпоставка за предсрочни парламентарни избори, страната е стабилна и парламентът върши своята работа"}
{"url": "http://www.focus-news.net/news/2019/03/14/2634393/sofiya-42-godishen-mazh-e-zadarzhan-za-ubiystvoto-na-mayka-si.html", "text": "42-годишен мъж е задържан за убийството на майка си. Това обяви градският прокурор на София Емилия Русинова по време на брифинг, предаде репортер на  Агенция „Фокус“ . „Столичната дирекция на вътрешните работи под ръководството на СГП за тежко криминално престъпление, убийство и то от син на майка. Деянието е извършено на 10 март най-вероятно вечерта. Сигналът в СДВР е подаден на 12 март от съседи, след като колеги на починалата са я потърсили, тъй като не се явила 2 дни на работа. Починалата жена е на 64 г., събраните към настоящия момент доказателства, на базата на които във вчерашния ден СГП повдигна и обвинение са за това, че нейният син е извършил това жестоко криминално престъпление“, обяси прокурор Русинова. По думите ѝ от събраните доказателства става ясно, че най-вероятно смъртта е настъпила в резултат на травматична кръвозагуба. „Установено е, че са нанесени около 15 прободно-прорезни рани в областта на гръдния кош и корема. Има такива рани и по лицето и защитни по ръцете. Това, което сме установили към настоящия момент е, че деянието е извършено след употреба на алкохол от страна на обвиняемия и възникнал конфликт точно по повод употребата на алкохол. Лицето е задържано, обвиняемият е задържан с мярка задържане под стража до 72 часа и в утрешния ден ще бъде изправен пред СГС с искане от страна на прокуратурата за налагане на най-тежката мярка за неотклонение, а именно задържане под стража“, каза още градският прокурор на София и уточни, че мъжът е задържан още на 12 март вечерта в хотел в София.  \r\nПо думите на прокурор Русинова задържаният е на 42 години, който има криминални регистрации, но не е осъждан. Има данни, че мъжът е водил и скитнически начин на живот.", "date": "2019.03.14", "title": "София: 42-годишен мъж е задържан за убийството на майка си"}
{"url": "http://www.focus-news.net/news/2019/03/14/2634391/nezavisen-makedoniya-sarbiya-vavezhda-prisada-za-dozhivotno-lishavane-ot-svoboda.html", "text": "Сърбия въвежда присъда за доживотно лишаване от свобода с възможност за условно освобождаване след 25 г., съобщава електронното издание на македонския вестник  „Независен“ \r\nСъответното обяви професор Станко Беятович пред белградски медии.  „Условното освобождаване ще бъде възможност, а не задължение. Това е международен стандарт“, обясни Беятович, който е и председател на Сръбската асоциация за наказателна теория и практика и член на работната група за промени в Наказателния кодекс. \r\nСлед 25 г. в затвора всеки осъден ще може да напише молба за условното си освобождаване, по което ще се произнася съдът. Въвеждането на наказание за доживотен затвор е резултат от необходимостта от по-строго наказание, когато става въпрос за извършване на най-тежките престъпления, включително убийствата на деца. Тереза Герова", "date": "2019.03.14", "title": "„Независен“ (Македония): Сърбия въвежда присъда за доживотно лишаване от свобода"}
{"url": "http://www.focus-news.net/news/2019/03/14/2634396/sofiyska-rayonna-prokuratura-e-zadarzhala-mazh-za-pritezhanie-na-narkotitsi-na-stoynost-okolo-1500-lv.html", "text": "Под ръководството и надзора на Софийска районна прокуратура е образувано и се води досъдебно производство за това, че на 12 март 2019 г., около 12.05 часа на бул. „Княгиня Мария Луиза“ 100, на Централна автогара в София, без надлежно разрешително са държани наркотични вещества – коноп (с общо тегло около 245 грама), на стойност близо 1500 лв. Това съобщиха от пресцентъра на  Прокуратурата на Република България . В хода на разследването са събрани достатъчно доказателства, че извършител на описаното по-горе деяние е Е. Илиев, който е неосъждан до момента. \r\nИзготвено е постановление за привличането му към наказателна отговорност, като му е повдигнато обвинение за извършено престъпление по чл. 354а, ал. 3, т. 1 НК. \r\nПредвид високата обществена опасност на деянието, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на Софийски районен съд  на 15 март 2019 г. – за разглеждане на искане за вземане спрямо него на мярка за неотклонение „Задържане под стража“.", "date": "2019.03.14", "title": "Софийска районна прокуратура е задържала мъж за притежание на наркотици на стойност около 1500 лв."}
{"url": "http://www.focus-news.net/news/2019/03/14/2634381/valeri-simeonov-nfsb-za-kvoruma-ne-sam-osobeno-pritesnen-ne-vizhdam-parlamentarna-kriza.html", "text": "За кворума не съм особено притеснен, не виждам парламентарна криза. Това каза председателят НФСБ и депутат от ПГ на „Обединени патриоти“ Валери Симеонов пред журналисти във връзка с обявеното от ПГ на „Воля – Българските родолюбци“, че напуска парламента, предаде репортер на  Агенция „Фокус“ . \r\n„Мога да коментирам факти, които са налице до момента. Не съм видял някой да напуска или да се провали до момента кворума сутрин. Ако това се случи, да го коментираме. До момента има само изявления. Дълг на всеки народен представител е да ходи на работа. По този повод ние внесохме предложения за промяна на правилника“, каза Симеонов.  \r\nТой посочи, че му е комфортно, когато ги няма БСП. „Приемат се законите с едно добро темпо. Парламентът работи ли - работи. Добре ли работи - добре работи. Не виждам криза“, заяви още Симеонов.  \r\nДеница КИТАНОВА", "date": "2019.03.14", "title": "Валери Симеонов, НФСБ: За кворума не съм особено притеснен, не виждам парламентарна криза"}
{"url": "http://www.focus-news.net/news/2019/03/14/2634395/ministar-tsetska-tsacheva-kam-momenta-nyama-prenaselenost-v-zatvorite.html", "text": "Към момента е важно да се знае, че няма пренаселеност в затворите. Това каза министърът на  правосъдието Цецка Цачева по време на изслушването си в парламента за условията в затворите, предаде репортер на  Агенция „Фокус“ . „Категорично с оглед базата, с която разполагаме, навсякъде са осигурени необходимите минимални санитарни критерии на лишените от свобода“, допълни Цачева. По думите ѝ е възможно в един арест за един период да са няколко души. „Въпреки това ние сме длъжни да поддържаме 24-часови смени от страна на надзорно-охранителния състав“, каза още Цачева. \r\nДеница КИТАНОВА", "date": "2019.03.14", "title": "Министър Цецка Цачева: Към момента няма пренаселеност в затворите"}
{"url": "http://www.focus-news.net/news/2019/03/14/2634387/valeri-simeonov-nfsb-shte-nastoyavame-da-se-razgledat-promenite-v-pravilnika-za-deputatskite-zaplati-pri-otsastviya.html", "text": "Ще настояваме  да се разгледат промените в Правилника за депутатските заплати при отсъствия. Това каза председателят НФСБ и депутат от ПГ на „Обединени патриоти“ Валери Симеонов пред журналисти във връзка с обявеното от ПГ „Воля – Българските родолюбци“, че напуска парламента, предаде репортер на  Агенция „Фокус“ . \r\nЛидерът на НФСБ обясни, че предстои да се обсъди с коалиционния партньор ГЕРБ как ще се процедира с внесените промени в Правилника на народното събрание. „Не знам, отложиха го по някакви причини, ще настояваме да се разгледа. Хората очакват да видят такава справедливост, каквато се вижда във всяка фирма и държавно учреждение. Как така ще отсъства някой от работа и ще продължава да получава 1/3 от заплатата. Това са 1200-1300 лв. Ние ще настояваме да се разгледат промените в правилника“, заяви Симеонов.  \r\nДеница КИТАНОВА", "date": "2019.03.14", "title": "Валери Симеонов, НФСБ: Ще настояваме да се разгледат промените в Правилника за депутатските заплати при отсъствия"}
{"url": "http://www.focus-news.net/news/2019/03/14/2634397/danail-kirilov-gerb-udovletvoren-sam-ot-svarshenoto-ot-ministerstvo-na-pravosadieto-efektivno-se-osashtestvyavat-merkite-za-reforma-v-nakazatelno-izpalnitelnata-sistema.html", "text": "Удовлетворен съм от свършеното от Министерство на правосъдието - ефективно се осъществяват мерките за реформа в наказателно-изпълнителната система  Това каза председателят на Правна комисия и депутат от ГЕРБ Данаил Кирилов във връзка с изслушването на министъра на правосъдието Цецка Цачева в парламента за условията в затворите, предаде репортер на  Агенция „Фокус“ . \r\nТой подчерта, че от няколко години сериозно се подобряват условията в местата за лишаване от свобода. „Благодаря за Вашето явяване днес в парламента на Република България и за това, че дадохте разяснение във връзка с политиките на Министерство на правосъдието в сложната материя на изпълнителното производство. Тежко е това производство. То се свързва с множество социални последици, изисква наличието на много материални предпоставки“, каза още Кирилов.  \r\nДеница КИТАНОВА", "date": "2019.03.14", "title": "Данаил Кирилов, ГЕРБ: Удовлетворен съм от свършеното от Министерство на правосъдието - ефективно се осъществяват мерките за реформа в наказателно-изпълнителната система"}
{"url": "http://www.focus-news.net/news/2019/03/14/2634399/iliyana-popova-zam-kmet-na-petrich-rabotim-po-proekt-za-izgrazhdane-na-pametnik-skulptura-v-estestven-razmer-na-edin-ot-nay-obichanite-balgarski-poeti-evtim-evtimov.html", "text": "Община Петрич работи по проект за изграждане на паметник-скулптура в естествен размер на един от най-обичаните български поети – Евтим Евтимов. Това каза за  Радио „Фокус“-Пирин  Илияна Попова, зам.-кмет на Петрич. „Той е автор на повече от 40 книги, а най-популярните му стихосбирки са „Обредни песни“, „Нощи“, „Планина“, „Съновник“, „Книга за една обич“, „Горчиви песни“. Съавтор на над 100 песни, но най-вече Евтим Евтимов бе изкусен майстор на любовната лирика и още приживе той бе наричан „поет на човешката душа“. За да отдадем дължимата почит и уважение на този бележит човек, който е роден, израснал и работил в Петрич, ние предложихме да се изгради скулптура-паметник в естествен размер, разположен на пейка пред НЧ „Братя Миладинови“ на централния градски площад“, отбеляза тя. Илияна Попова отправи апел към всеки, който може да припознае поетът на човешката душа и който е успял да се докосне до един невероятен човек, да даде своя принос, като най-лесният вариант за това е да контактува с НЧ „Братя Миладинови“ в Петрич или с Общинска администрация-Петрич. \r\nНатали СТЕФАНОВА", "date": "2019.03.14", "title": "Илияна Попова, зам.-кмет на  Петрич: Работим по проект за изграждане на паметник-скулптура в естествен размер на един от най-обичаните български поети – Евтим Евтимов"}
{"url": "http://www.focus-news.net/news/2019/03/14/2634400/sliven-kmetat-stefan-radev-uchastva-v-dvudneven-forum-na-lideri-ot-vsichki-darzhavi-chlenki-na-es.html", "text": "Кметът на Сливен Стефан Радев ще участва в VIII Европейска среща на високо равнище на регионите и градовете в Букурещ, която се провежда на 14 и 15 март. Това съобщиха от пресцентъра на  Община Сливен . Двудневният форум събира около 500 европейски, национални, местни и регионални лидери от всички държави – членки на ЕС. Стефан Радев е член на Комитета на регионите. Срещата е част от събития, съпътстващи румънското председателство на Съвета на Евросъюза. \r\nСъбитието се провежда веднъж на две години и е най-мащабната инициатива на Европейския Комитет на регионите. Темите, които се очаква да бъдат обсъдени са: Засилване на европейската демокрация; Териториално сближаване и обединяване на гражданите на ЕС; Какви уроци научихме от Брекзит; Изграждане на ЕС отдолу нагоре с нашите региони и градове; Социално сближаване и интеграция в регионите и градовете. \r\nОсмата Европейска среща на върха на регионите и градовете ще се проведе под мотото „(За) Нова Европа“ и ще бъде едно от най-важните събития по време на Румънското европредседателство. Очаква се да бъде приета и декларация за бъдещето на Европа, както и политическо послание към кандидатите, участващи в изборите за Европейски парламент.", "date": "2019.03.14", "title": "Сливен: Кметът Стефан Радев участва в двудневен форум на лидери от всички държави-членки на ЕС"}
{"url": "http://www.focus-news.net/news/2019/03/14/2634398/hristian-mitev-nfsb-otsenyavam-visoko-napravenoto-ot-ministerstvo-na-pravosadieto-za-povishavane-na-vaznagrazhdeniyata-na-sluzhitelite-v-gd-izpalnenie-na-nakazaniyata.html", "text": "Оценявам високо направеното от Министерство на правосъдието за повишаване на възнагражденията на служителите в ГД „Изпълнение на наказанията“. Това каза депутатът от НФСБ Христиан Митев във връзка изслушването на министъра на правосъдието Цецка Цачева в парламента за условията в затворите, предаде репортер на  Агенция „Фокус“ . „Смятам и виждам, че Министерство на правосъдието ще продължи активните действия по подобряване на материалната база в местата за лишаване от свобода“, каза още Митев. По думите му това е една от основните предпоставки да няма осъдителни решения в Европейския съд по правата на човека и респективно негативни доклади, в които това се посочва като слабост. „Приветствам и оценявам високо това, което е направило тук Министерство на правосъдието по отношение на повишаване на възнагражденията на служителите в ГД „Изпълнение на наказанията“, допълни още Митев.  \r\nДеница КИТАНОВА", "date": "2019.03.14", "title": "Христиан Митев, НФСБ: Оценявам високо направеното от Министерство на правосъдието за повишаване на възнагражденията на служителите в ГД „Изпълнение на наказанията“"}
{"url": "http://www.focus-news.net/news/2019/03/14/2634394/afp-donald-tusk-podkrepi-dalgoto-zabavyane-na-brekzit-ako-london-preosmisli-strategiyata-si-za-izlizane-ot-es.html", "text": "Председателят на Европейския съвет Доналд Туск увери, че страните-членки на Общността може да одобрят забавянето на Брекзит, ако това доведе до промяна в стратегията на Лондон за „развода“ с Брюксел, предава  AFP .  \r\nПо този начин Туск прави последно усилие, за да убеди британския премиер Тереза Мей да промени „червените линии“ в преговорите.  \r\nВ рамките на консултациите преди срещата на върха на ЕС през следващата седмица, Туск заяви, че „ще призове ЕС 27 да бъде отворен за продължително забавяне, ако Обединеното кралство счете за необходимо да преосмисли стратегията си за Брекзит и да постигне консенсус около нея\". Тереза Герова", "date": "2019.03.14", "title": "AFP: Доналд Туск подкрепи „дългото“ забавяне на Брекзит, ако Лондон „преосмисли“ стратегията си за излизане от ЕС"}
{"url": "http://www.focus-news.net/news/2019/03/14/2634401/tass-es-otdelya-15-miliarda-evro-za-siriyskite-bezhantsi-v-turtsiya.html", "text": "Европейският съюз ще отдели 1,5 млрд. евро на сирийските бежанци в Турция. Това обяви Върховният представител на ЕС по външните въпроси и политиката за сигурност Федерика Могерини в рамките на министерската част от международната донорска конференция за Сирия, която се провежда в Брюксел, предава  TACC . \r\nОсвен това ЕС ще отпусне повече от един милиард евро за хуманитарна помощ на сирийците и бежанците от Сирия. Средствата ще бъдат отделени в периода 2019-2021 г. \r\n„Горда съм да обявя, че ЕС ще отдели повече от 560 млн. евро през 2019 г. и още толкова през 2020 г. Имаме намерения да запазим нивото на отпусканите средства и през 2021 г.“, подчерта Могерини. Тереза Герова", "date": "2019.03.14", "title": "ТАСС: ЕС отделя 1,5 милиарда евро за сирийските бежанци в Турция"}
{"url": "http://www.focus-news.net/news/2019/03/14/2634402/veliko-tarnovo-s-43-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 43 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 306 см, а температурата на водата - 7.8 градуса. \r\nПо поречието на река Дунав ще бъде предимно облачно. Максималните температури ще са между 7° и 12°, във Свищов – 11°.", "date": "2019.03.14", "title": "Велико Търново: С 43 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/03/14/2634405/edinodushno-sas-105-glasa-za-parlamentat-prie-doklada-na-antikoruptsionniya-organ-za-2018-g.html", "text": "Единодушно със 105 гласа „за“ парламентът прие доклада на Антикорупционния орган за 2018 г., предаде репортер на  Агенция „Фокус“ . Според доклада през миналата година служителите на КПКОНПИ са извършили проверка на 9 066 лица. Специализираната дирекция „Конфликт на интереси“ е проверила лица, заемащи висша публична длъжност. През 2018 г. са образувани 119 производства за извършване на проверка за установяване на наличието или липсата на конфликт на интереси. Приети са 78 решения на комисията по същество, от които 28 са за установен конфликт на интереси, а 50 са без установен такъв. През миналата година в комисията са постъпили 343 прокурорски проверки по смисъла на Закона за съдебната власт. В 70 случая е установено наличие на данни за извършени престъпления.  \r\nДеница КИТАНОВА", "date": "2019.03.14", "title": "Единодушно със 105 гласа „за“ парламентът прие доклада на Антикорупционния орган за 2018 г."}
{"url": "http://www.focus-news.net/news/2019/03/14/2634404/vidin-80-godishen-peshehodets-e-nastanen-v-bolnitsa-sled-kato-e-bil-blasnat-ot-kola-v-grada.html", "text": "На 13 март, в 19.28 часа в дежурната част на полицията е подаден сигнал за пътен инцидент с пострадал на ул. „Преславска“ в областния град, съобщиха от  ОДМВР – Видин . Пристигналите на мястото служители установили, че лек автомобил „Ауди“, управляван от 19-годишен видинчанин (правоспособен водач категория В с 10 месеца стаж) при движение по ул. „Преславска“ в неосветен участък блъснал  пресичащия платното 80-годишен пешеходец. Пострадалият е настанен във видинската болница с комоцио, без опасност за живота. Шофьорът и възрастният мъж са тествани с дрегер, пробите им не са отчели наличие на алкохол. По случая е образувано досъдебно производство.", "date": "2019.03.14", "title": "Видин: 80-годишен пешеходец е настанен в болница, след като е бил блъснат от кола в града"}
{"url": "http://www.focus-news.net/news/2019/03/14/2634406/dobrich-43-godishen-mazh-e-zadarzhan-za-nasilie-nad-vazrastna-zhena-ot-selo-orlyak.html", "text": "43-годишен мъж е задържан за упражняване на насилие над възрастна жена от село Орляк. Това съобщиха от пресцентъра на  ОДМВР – Добрич . На 13 март, около 23.30 часа е задържан 43-годишен мъж от село Орляк, известен на МВР. Същия е упражнил насилие над 74-годишна жена от същото село, като по този начин е нарушил и ограничителна заповед издадена от Районен съд – Тервел по реда на Закона за защита от домашно насилие. По случая е образувано бързо полицейско производство.", "date": "2019.03.14", "title": "Добрич: 43-годишен мъж е задържан за насилие над възрастна жена от село Орляк"}
{"url": "http://www.focus-news.net/news/2019/03/14/2634408/dobrich-48-godishen-mazh-e-postradal-pri-grabezh-v-zhilishtna-sgrada-v-oblastniya-grad.html", "text": "48-годишен мъж е пострадал при грабеж в жилищна сграда в Добрич. Това съобщиха от пресцентъра на  ОДМВР – Добрич . На 13 март, около 16.00 часа е получено съобщение за извършен грабеж във вход на жилищен блок на ул. „Независимост” в град Добрич. Вследствие на инцидента е пострадал 48-годишен мъж от града, който е настанен в Многопрофилна болница за активно лечение – Добрич с хематом на главата и синини в областта на окото. По данни на тъжителя от жилището му е извършена кражба на два броя преносими компютъра, един брой мобилен телефон и раница. По случая е образувано досъдебно производство.", "date": "2019.03.14", "title": "Добрич: 48-годишен мъж е пострадал при грабеж в жилищна сграда в областния град"}
{"url": "http://www.focus-news.net/news/2019/03/14/2634409/ot-1-april-osnovnata-zaplata-na-shofyorite-v-gradskiya-transport-v-sofiya-shte-bade-1150-lv.html", "text": "След близо двучасово обсъждане Столичният общински съвет прие предложението на кмета на София Йорданка Фандъкова заплатите на шофьорите от градския транспорт да се увеличат с 10% от април, предаде репортер на  Агенция „Фокус“ . С приетите промени заплатите в „Столичен автотранспорт“ и „Столичен електротранспорт“ първо се изравняват, а след това се увеличават. Така основната заплата в бранша става 1150 лв., а средната брутна – 1800 лв. Има предвиден и бонус от 100 лв. за добре свършена работа. За увеличението на заплатите Столична община ще отдели 5,3 млн. Агенция „Фокус“ припомня:  Вчера кметът Йорданка Фандъкова внесе извънреден доклад за решаване на проблемите на водачите в градския транспорт, след като те сигнализираха за тях. Шофьорите алармираха за тежките условия, в които работят, както и за извънредния труд, който им се налага да полагат, заради липсата на кадри. В доклада Фандъкова си постави две цели - задържане на работещите водачи и привличане на нови за справяне с недостига на кадри. От доклада стана ясно, че незаетите места в системата на градския транспорт за водачи са 251, недостигът е 13%. 116 са липсващите ватмани и шофьори на тролеи, а 135 са свободните места за шофьори на автобуси. Целта на предложените мерки е да се облекчат условията за работа на шофьорите в градския транспорт и да се намали извънредния труд в двете дружества – „Столичен електротранспорт“ и „Столичен автотранспорт“, който в момента е над допустимите 15 часа. \r\nЦветилена СИМЕОНОВА", "date": "2019.03.14", "title": "От 1 април основната заплата на шофьорите в градския транспорт в София ще бъде 1150 лв."}
{"url": "http://www.focus-news.net/news/2019/03/14/2634412/noviyat-proekt-podkrepa-na-uspeh-shte-bade-predstaven-v-ministerstvoto-na-obrazovanieto-i-naukata-na-15-mart.html", "text": "Заместник-министърът на образованието и науката Деница Сачева ще участва в представянето на дейностите по проект „Подкрепа на успех“, който Министерството на образованието и науката (МОН) ще изпълнява по Оперативна програма „Наука и образование за интелигентен растеж“. Това съобщиха от пресцентъра на  МОН . \r\nПроектът е на обща стойност 127 759 359,94 лева и ще се финансира по Оперативна програма „Наука и образование за интелигентен растеж“, съфинансирана от Европейския социален фонд, и е с продължителност 30 месеца.  \r\nПресконференцията ще се проведе от 11.00 часа на 15 март 2019 година (петък) в залата на 5 етаж в МОН.", "date": "2019.03.14", "title": "Новият проект „Подкрепа на успех“ ще бъде представен в Министерството на образованието и науката на 15 март"}
{"url": "http://www.focus-news.net/news/2019/03/14/2634403/georgi-hadzhiev-sdvr-prichinata-za-zhestokoto-ubiystvo-e-spor-mezhdu-maykata-i-sina-zaradi-negovoto-postoyanno-alkoholno-opiyanenie.html", "text": "Причината за жестокото убийство е спор между майката и сина заради неговото постоянно алкохолно опиянение. Това каза директорът на СДВР Георги Хаджиев във връзка със случая, при който 42-годишен мъж е задържан за убийството на майка си, предаде репортер на  Агенция „Фокус“ . „Сигналът наистина е на 12 подаден, тъй като жената не се явила 2 дни на работа. Влизат с помощта на ключар и в присъствието на съседите“, обясни той. Хаджиев също заяви, че мъжът е задържан в хотел в хотел в кв. „Люлин“. \r\n„Той е направил самопризнания, признал е за извършеното деяние, така че причината за това жестоко убийство е възникналият спор между майката и него, в резултат на неговото постоянно алкохолно опиянение. Просто е било нетърпимо и майката в един момент му е отправила доста сериозни забележки, включително и няколко пъти го е гонила от вкъщи и най-вероятната причина за възникналия скандал между двамата. Имало е данни, че е бил зависим и към хазарта, имал е доста задължения и към физически лица, и други задължения“, каза още директорът на СДВР. Той добави, че задържаният има криминални регистрации за кражби и за шофиране след употреба на алкохол.", "date": "2019.03.14", "title": "Георги Хаджиев, СДВР: Причината за жестокото убийство е спор между майката и сина заради неговото постоянно алкохолно опиянение"}
{"url": "http://www.focus-news.net/news/2019/03/14/2634411/babh-konstatira-nov-sluchay-na-influentsa-po-ptitsite-v-zhivotnovaden-obekt-v-selo-lisets-oblast-lovech.html", "text": "Българската агенция по безопасност на храните (БАБХ) констатира ново огнище на заболяването инфлуенца по птиците (H5) в регистриран животновъден обект в село Лисец, община Ловеч, област Ловеч. Това съобщиха от пресцентъра на  БАБХ . Пробите са потвърдени на 13 март (сряда) от Националната референтна лаборатория към Националния диагностичен научноизследователски ветеринарномедицински институт (НДНИВМИ).  \r\nЗасегнатите птици в обекта са патици мюлари. С цел контрол и ликвидиране на заболяването, БАБХ започна прилагане на всички мерки в съответствие с действащото законодателство. Със   са определени мерките за ликвидиране на огнището с високопатогенна инфлуенца по птиците и срещу разпространението на инфекция сред птиците в района.  \r\nПредприето е хуманно умъртвяване и унищожаване на всички птици, отглеждани в обекта, което ще бъде последвано от почистване и дезинфекция. Определени са 3-километрова предпазна зона и 10- километрова зона за наблюдение около констатираното огнище на заболяването. Забранено е движението на птици и продукти от тях в и от предпазната и наблюдаваната зона. В двете зони се забранява търговията и предвижването на домашни, диви и други птици и яйца за разплод, както и разселване на птици за подновяване на дивечовия запас. \r\nИзвършва се епизоотично проучване за причините, довели до заболяването. Предстои свикване на комисия, която със съдействието на кметовете на населените места ще провежда обхождане на обектите за целите на извършване на клинични прегледи, взимане на проби при съмнение за заболяване  и получаване на сигнали от собственици за заболеваемост сред птиците. \r\nБАБХ напомня, че фуражите следва да се съхраняват в закрити помещения, както и суровините за фуражи. По този начин се избягва възможността диви пернати да заразят фуража, а оттам и питомните да бъдат заразени с вирус .  \r\nАктуална информация за огнищата на заболяването инфлуенца по птиците в страната може да намерите в интерактивната карта, публикувана на сайта на БАБХ -  .", "date": "2019.03.14", "title": "БАБХ констатира нов случай на инфлуенца по птиците в животновъден обект в село Лисец, област Ловеч"}
{"url": "http://www.focus-news.net/news/2019/03/14/2634385/korneliya-ninova-bsp-novoto-predlozhenie-na-gerb-za-zadalzheniyata-na-veroizpovedaniyata-e-ctaroto-no-pod-druga-forma.html", "text": "Новото предложение на ГЕРБ за задълженията на вероизповеданията е старото, но под друга, по-завоалирана форма. Това каза лидерът на БСП Корнелия Нинова на пресконференция в централата на партията, предаде репортер на  Агенция „Фокус“ . Нинова припомни, че вчера ГЕРБ обявиха намерението си за промяна в Закона за вероизповеданията, чрез която задълженията на вероизповеданията към държавата да се разсрочат, а не опростят. „За нас от начало докрай това е сделка между ГЕРБ, ДПС и „Обединени патриоти“. Ако не беше БСП, това щеше да мине тихомълком“, заяви тя. По думите ѝ предложението на ГЕРБ е дошло не защото чуват гласа на хората, а защото са се уплашили от реакцията им. „Къде е по-силна БСП – в парламента, в общото, където е говорилня или извън парламента, когато поставяме същия въпрос по същия начини и виждате каква е реакцията? Въпросът е реторичен“, отбеляза Нинова. По думите ѝ с предложението си ГЕРБ „замазва“ положението, за да просъществува възможно най-дълго новата тройна коалиция - ГЕРБ, ДПС и „Обединени патриоти“.  \r\nВесела АЛЕКСАНДРОВА", "date": "2019.03.14", "title": "Корнелия Нинова, БСП: Новото предложение на ГЕРБ за задълженията на вероизповеданията е cтарото, но под друга форма"}
{"url": "http://www.focus-news.net/news/2019/03/14/2634414/sport-spaleti-bez-otbor-za-revansha-s-ayntraht-frankfurt.html", "text": "Наставникът на Интер Лучано Спалети е притиснат до стената заради големия брой отсъстващи, а мачът, който нерадзурите трябва да изиграят днес, е от доста голямо значение. На \"Меаца\" ще гостува Айнтрахт Франкфурт в 1/8-финална среща от турнира Лига Европа. Първият двубой между двата отбора завърши наравно 0:0 и на пръв поглед италианците имат леко предимство, имайки предвид, че са домакини. Проблемите за Спалети обаче не са никак малко. В местните медии се появиха информации, че той ще разполага с едва 11 полеви футболисти от представителния тим, като групата ще бъде попълнена с юноши от Примаверата. Интер няма да може да разчита на контузените Раджа Наинголан и Жоао Миранда, а наказани са Квадво Асамоа и Лаутаро Мартинес. Аут са още разжалваният капитан Мауро Икарди, както и извадените от картотеката за турнира Далберт, Роберто Галярдини и Жоао Марио. На пресконференцията вчера все пак треньорът заяви, че Брозович, който също има физически проблем, най-вероятно ще бъде готов поне да седне на пейката. Така или иначе нерадзурите трябва да прекрояват доста състава си и не е изключено дори да разчитат на Милан Шкриняр в средата на терена. В същото време Интер трябва да търси гол и да не допусне такъв в собствената си врата. На пейката ще остане Андреа Ранокия, който ще бъде един от малкото футболисти от първия състав сред резервите на домакините. На \"Меаца\" се чакат над 50 хиляди зрители, 13 500 от тях германци. \"Да се оплакваме няма смисъл. Нашата работа е да вдъхновяваме играчите и точно това ще направим. Имаме необходимото, за да отстраним Айнтрахт. Кейта е готов, Брозович също е в групата и ще бъде резерва. Моментът е важен, трябва да мислим първо за този мач, а не за предстоящото дерби с Милан в Серия А през уикенда. Очаквам нещо повече от моите играчи, нещо изключително, за да можем да продължим напред. Имаме нужда от проницателни, умни и зрели футболисти. Нуждаем се от издръжливост, да бъдем концентрирани през цялото време и да се борим\". Спалети добави, че в отсъствието на Икарди лидерът в предни позиции ще бъде Иван Перишич. Единствената дилема е на върха на атаката, където Лучано ще избира между Политано и Кейта, а Милан Шкриняр се закани: \"Играл съм в средата на терена за националния отбор на Словакия, готов съм да го сторя и тук. Ключът към успеха е да бъдем агресивни\". \r\nВенцислав ДРАГОМАНОВ", "date": "2019.03.14", "title": "Спорт: Спалети без отбор за реванша с Айнтрахт Франкфурт"}
{"url": "http://www.focus-news.net/news/2019/03/14/2634386/ea-daily-na-evropeyskata-alternativa-na-turski-potok-ne-y-dostiga-priroden-gaz.html", "text": "Акционерите на румънския „Трансгаз“ не одобриха инвестиционния план на дружеството до 2027 г., а операторът на румънската газопреносна система отказа втората фаза от изграждането на газопровода BRUA (България - Румъния - Унгария - Австрия), докато доставчиците не запазят достатъчно обеми. Проектът, който е европейска алтернатива на „Турския поток”, няма достатъчно газ, коментира руската информационна агенция  EA Daily . \r\n„Трансгаз\" обяви официално, че акционерите не са одобрили 10-годишния инвестиционен план на компанията от 1,9 милиарда евро. Против са се изказали собствениците 80.9% от акциите. Основното в плана е изграждането на инфраструктура за доставка на газ от България и Румъния до Унгария и Австрия с обща стойност от 1 милиард евро и газопровод от черноморските находища на Румъния с връзка с BRUA. Тя ще струва 360 милиона евро. 58% от акциите на „Трансгаз“ са собственост на Министерството на икономиката на Румъния и акционерите поискаха по-подробна информация за инвестициите.  \r\nПреди това през февруари румънският оператор GTS обяви, че няма да задвижи изграждането на втория етап на BRUA, докато доставчиците не резервират достатъчно обеми. \r\nСега „Трансгаз\" изпълнява първия етап на строителството на стойност 478 милиона евро, който трябва да бъде завършен в края на 2019 година. Става въпрос за газопровод с дължина 479 км и две компресорни станции. След първия етап Румъния ще може да доставя 1,75 милиарда кубически метра природен газ годишно до Унгария и Австрия. Цялостното изпълнение на проекта предполага увеличаване на капацитета до 4,4 милиарда кубически метра. Презентацията на оператора на румънската GTS гласи, че източниците на газ ще бъдат находища в румънския сектор на Черно море и Южния газов коридор от Азербайджан. От него се планират доставки на синьо гориво през България. „Целта за диверсифициране на източниците за доставка на газ за европейските страни ще бъде постигната“, уверяват в презентацията на „Трансгаз“.  \r\nСпоред материалите на румънската компания, публикувани през февруари, доставчиците на газ са запазили само около 40% от мощностите за втория етап (1 милиард кубически метра от 2,6 милиарда). Затова в румънския „Трансгаз\" и унгарската ФГСЗ обявиха отрицателен резултат от тестовете и провеждането на нови. Ако няма допълнителни резервации, няма причина да се увеличава капацитета на BRUA, заявиха представители на румънския GTS. Тереза Герова", "date": "2019.03.14", "title": "EA Daily: На европейската алтернатива на „Турски поток“ не й достига природен газ"}
{"url": "http://www.focus-news.net/news/2019/03/14/2634416/ministar-petya-avramova-shte-poseti-blagoevgrad.html", "text": "Министърът на регионалното развитие и благоустройството Петя Аврамова ще посети Благоевград. Това съобщиха от пресцентъра на  министерството . Тя ще се включи в дискусия на тема „Европа в нашия дом“. \r\nДискусията ще се проведе в зала „22 септември“ (пл. „Георги Измирлиев “ №1) от 17.00 часа.", "date": "2019.03.14", "title": "Министър Петя Аврамова ще посети Благоевград"}
{"url": "http://www.focus-news.net/news/2019/03/14/2634415/elena-yoncheva-bsp-s-promenite-v-zakona-za-kontsesiite-darzhavata-e-napalno-uyazvima-i-ne-mozhe-da-zashtiti-svoya-interes.html", "text": "С промените в Закона за концесиите държавата е напълно уязвима и не може да защити своя интерес. Това каза говорителят на ПГ на „БСП за България“ Елена Йончева на пресконференция в централата на партията във връзка с окончателното приемане на промените в Закона за концесиите, предаде репортер на  Агенция „Фокус“ . „Днес беше приета поредна скандална поправка на Закона за концесиите. Според нея концесионния договор няма да е недействителен, ако не отговаря на българското законодателство. Отпада точка 6 на параграф 17, в която се казва: „Концесионният договор е недействителен, когато съдържанието му не съответства на минималното съдържания на концесионния договор, определен от този закон или противоречащи на други изисквания на този закона“, посочи Йончева. По думите ѝ с отпадането на тази точка за първи път държавата е напълно уязвима и не може да защити своя интерес. „И затова ние задаваме въпроса – предопределен ли е изборът на концесионера, защо е необходимо да се направи тази поправка, която прави държавата напълно уязвима? Ако е предопределен изборът на концесионер, стоят ли турски интереси зад тази фирма?“, попита Йончева. Тя припомни, че концесията бе спряна през 2017 година по време на служебното правителство, именно защото според него този закон не отговаря на националната сигурност и я застрашава.  \r\n„Залагат се прегради за бъдещо прекратяване на концесията на летище „София“, което ни навежда на мисълта, че всичко е договорено и концесионерът е ясен“, коментира лидерът на БСП Корнелия Нинова. „Има една клауза в приетите промени, която връзва ръцете на бъдещи управляващи с различно схващане за националната сигурност и за собствеността. Няколко пъти сме заявявали публично, че ако народът ни даде право да управляваме, ще прекратим тази концесия. За да се вържат ръцете за такива бъдещи действия, в сегашните промени заради това наше намерение, се вкарват промени, които затрудняват този процес. А именно България ще трябва да плаща при едно такова бъдещо действие, дори и виновен по договора да бъде концесионера. Изрично се записва, че това ще трябва да се решава в Арбитражен съд“, обърна внимание Нинова. „Тоест залагат се прегради към бъдещо прекратяване на концесията, което ни въвежда на мисълта, че  е договорено всичко и трябва да се поеме от сега ангажимент към бъдещия концесионер, че който и да дойде на власт, няма да му засегне интересите“, допълни тя.  \r\nВесела АЛЕКСАНДРОВА", "date": "2019.03.14", "title": "Елена Йончева, БСП: С промените в Закона за концесиите държавата е напълно уязвима и не може да защити своя интерес"}
{"url": "http://www.focus-news.net/news/2019/03/14/2634407/korneliya-ninova-bsp-iskame-yasnite-usloviya-pri-koito-se-razsrochvat-zadalzheniya-na-veroizpovedaniyata.html", "text": "Искаме ясните условия, при които се разсрочват задължения на вероизповеданията. Това каза лидерът на БСП Корнелия Нинова на пресконференция в централата на партията, предаде репортер на  Агенция „Фокус“ . „Никой не казва за колко време и при какви условия се разсрочват задълженията. Едно разсрочване за 50 години примерно е едно скрито опрощаване. Искаме ясните условия, при които се разсрочват тези задължения. Министърът на финансите да излезе и да ги обяви“, призова Нинова. „Не само че до ден днешен шикалкавят и не казват колко са, но сега манипулират обществото и хвърлят прах в очите на хората – ето проблемът е решен, чухме гласа ви, отстъпихме. Ясно да се каже – ще ги плащат 50, 20, колкото години, при какви условия  и т.н., защото управляващите по този начин освен страха, на който се позоваваха, внасят и разделение и различно отношение към едни  и същи въпроси в България“, коментира още тя. „Ще ни представят ли график на общинските болници, за да не фалират? Ще ни има ли график за разсрочване на задължения на български граждани, които дължат пари на „Топлофикация“ или на мобилни оператори? Как така към един проблем по един начин, по другия - по друг?“, запита тя. „Според нас сделката продължава, гарантирам, че това предложение на ГЕРБ ще бъде одобрено единодушно от ДПС и „Обединени патриоти“, отбеляза Нинова.  \r\nПо повод обвиненията на управляващите, че от БСП внасят етническо напрежение и се заиграват със страховете на хората, тя коментира: „Като отмениха опрощаването, има ли опасност за националната сигурност, радикализираме ли се, ще има ли възродителен процес? Изведнъж този въпрос в устата на Цветанов вчера стана правен казус. Плашат ви хора и не защото има етническо напрежение и не защото политиците употребяваме темата, а защото с вашите пари, чрез вашите страхове, които ви всяват, си плащат оставането на власт на ДПС. И сега отново ви манипулират, че са ви чули – не са чули гласа ви, а просто се уплашиха от вас. Можете да промените цялостния модел, ако си повярвате, че силата е във вас“.  \r\nВесела АЛЕКСАНДРОВА", "date": "2019.03.14", "title": "Корнелия Нинова, БСП: Искаме ясните условия, при които се разсрочват задължения на вероизповеданията"}
{"url": "http://www.focus-news.net/news/2019/03/14/2634417/korneliya-ninova-bsp-volya-ne-sa-ni-informirali-i-nyamam-predstava-zashto-napuskat-parlamenta.html", "text": "„Воля“ не са ни информирали и нямам представа защо напускат парламента. Това каза лидерът на БСП Корнелия Нинова на пресконференция в централата на партията, предаде репортер на  Агенция „Фокус“ . „Вероятно, защото ще вървят някакви разговори, ние ги знаем тези движения напред-назад на „Воля“ – ту подкрепят правителството, ту са в опозиция. Нека да изчакаме и ще видим колко време ще продължи и ще има ли цена това излизане и евентуално връщане. Така че не искам да бързам да го коментираме, докато не видим фактите“, посочи Нинова.  \r\nВъв връзка с прекратяването на правомощията на Славчо Велков като народен представител от ПГ на „БСП за България“, тя отбеляза, че напускането му е свързано със здравословното му състояние. „Това е причината и това е написал в мотивите си. Казах му, че уважаваме негово решение и той е в правото си“, уточни Нинова. „Разбира се ще си извървим пътя, който е по конституция след уважаването на неговата молба. Вече знам, че в ЦИК са пристигнали необходимите документи, така че да се произнесе за освобождаването му и влизането на колегата след него и разбира се по процедура той трябва да бъде заместен“, допълни тя.  \r\nВесела АЛЕКСАНДРОВА", "date": "2019.03.14", "title": "Корнелия Нинова, БСП: „Воля“  не са ни информирали и нямам представа защо напускат парламента"}
{"url": "http://www.focus-news.net/news/2019/03/14/2634422/stolichniyat-obshtinski-savet-prie-promeni-v-pravilata-za-priem-v-parvi-klas.html", "text": "Столичният общински съвет прие промени в наредбата за прием в първи клас, предаде репортер на  Агенция „Фокус“ . С новите промени се дава право ако едното дете в семейството посещава дадено училище, следващото дете да бъде приемано приоритетно в същото учебно заведение. По този начин приемът се синхронизира с наредбата на Министерството на образованието и науката, която въвежда принципа две или повече деца в едно семейство да посещават и едно и също училище. Така ако първото дете е до 12 години, то по-малките му братя или сестри ще бъдат поставени на първите места в класирането за съответното училище и така ще им бъде гарантиран приемът, без да се гледа критерият по уседналост.  Ако вече приетото дете е над 12 години пък, второто и следващите ще получават максималния брой допълнителни точки – 11, и така  и за тях ще има осигурени места. \r\nПромените в наредбата предвиждат още и увеличаване на точките  при допълнителните критерии за класиране в първи клас за сираци и полусираци. Миналата година дете с двама починали родители получаваше 5 точки, а полусираците – 3. В предстоящия прием те ще носят еднаква тежест – 6 точки. Допълнителните критерии се вземат под внимание само когато децата от една група по водещия критерий уседналост са повече от обявените в план-приема места. \r\nЦветилена СИМЕОНОВА", "date": "2019.03.14", "title": "Столичният общински съвет прие промени в правилата за прием в първи клас"}
{"url": "http://www.focus-news.net/news/2019/03/14/2634413/vitsepremierat-tomislav-donchev-na-godishna-baza-imame-pone-8-rast-na-baza-na-razhodite-za-trud-koeto-e-po-visoko-ot-rasta-na-proizvoditelnostta.html", "text": "На годишна база имаме поне 8% ръст на база на разходите за труд, което е по-високо от ръста на производителността. Това каза вицепремиерът Томислав Дончев по време на кръгла маса, която се обсъжда темата- „ЗА конкурентоспособна и просперираща българска икономика“, предаде репортер на  Агенция „Фокус“ . „Следващият етап е по-труден – висока добавена стойност, иновации, икономика, базирана на знанието. Тук разговорът не бива да се свежда до това какви пари ще отдели държавата. Това е само началото на разговора. В такава сфера държавната намеса може да произведе и вреди, не само ползи, пазарът може да бъде изкривен“, каза още вицепремиерът. По думите му трябва да има дигитализация във всички сфери на икономика.  \r\n„Два са начините са по-добро благосъстояние на нацията – да произвеждаме повече и да продаваме повече. Днес голямата тема е как българската икономика да емигрира на следващото еволюционно стъпало – от там, където най-важното ни предимство са ниските разходи за труд“, каза още вицепремиерът. \r\nИкономиката уж е точна наука, а в момента се оказва по-идеологизирана от историята, защото едни и същи числа може да бъдат обект на различни анализи. Добре е да направим детайлен анализ за загубените рефлекси между наука и индустрия и за това как те да се върнат. Въпрос на време е, ние добре знаем пътя, заяви вицепремиерът и добави, че колкото са по-дръзки усилията ни, толкова ще е по-добър резултатът. \r\nИрина ИВАНОВА", "date": "2019.03.14", "title": "Вицепремиерът Томислав Дончев: На годишна база имаме поне 8% ръст на база на разходите за труд, което е по-високо от ръста на производителността"}
{"url": "http://www.focus-news.net/news/2019/03/14/2634419/kriteriite-za-priem-za-obshtinskite-yasli-v-sofiya-veche-sa-uednakveni-s-tezi-na-detskite-gradini.html", "text": "Столичният общински съвет прие доклад относно приемане на проект за изменение и допълнение на Правила за приемане на деца в общинските самостоятелни детски ясли на Столична община, предаде репортер на  Агенция „Фокус“ . Така критериите за прием за общинските ясли в София вече са уеднаквени с тези на детските градини. Освен това с промените се намалява допустимият брой на децата с хронични заболявания от пет на три в група, като удостоверяването вече ще се извършва с ТЕЛК. Срокът за отлагане на постъпване в детското заведение се ограничава до 60 дни. Към критериите се добавят и повече точки за деца на работещи родители и на студенти, както и предимство за кандидати, които имат брат или сестра в яслите. \r\nЦветилена СИМЕОНОВА", "date": "2019.03.14", "title": "Критериите за прием за общинските ясли в София вече са уеднаквени с тези на детските градини"}
{"url": "http://www.focus-news.net/news/2019/03/14/2634421/afp-betou-oruurk-se-vklyuchva-v-nadprevarata-za-nominatsiyata-na-dp-za-prezidentskite-izbori-v-sasht.html", "text": "Членът на Камарата на представителите на САЩ Бетоу Оруурк обяви включването си в надпреварата за номинацията на Демократическата партия за излъчване на кандидат-президент на САЩ, предава  AFP  с коментара, че Оруук се присъединява към редица други претенденти, които през 2020 г. ще се борят за това Доналд Тръмп да не спечели втори мандат. \r\n„Единственият начин да изпълним обещанието към Америка е да дадем всичко от себе си и на всички нас\", подчертава 46-годишният демократ във видеозапис. Тереза Герова", "date": "2019.03.14", "title": "AFP: Бетоу Оруурк се включва в надпреварата за номинацията на ДП за президентските избори в САЩ"}
{"url": "http://www.focus-news.net/news/2019/03/14/2634423/aktsenti-v-predavaneto-ekologichen-rezonans-na-radio-fokus.html", "text": "Столична община започна кампания за безплатна подмяна на стари печки. Основната цел на проекта е подобряване качеството на атмосферния въздух чрез проектиране, демонстриране и внедряване на механизъм за преход към алтернативни форми на битово отопление в градовете, подобряване на капацитета на администрацията и чрез повишаване на осведомеността на заинтересованите страни и широката общественост. Гост в предаването „Екологичен резонанс“ на  Радио „Фокус“  ще бъде Йоана Христова, зам.-кмет на София по направление „Зелена система, екология и земеползване“. Тази седмица в предаването ще разгледаме дейностите и проектите, които изпълнява Национален парк „Рила“ през настоящата година. За инициативите на най-големия парк от трите национални на територията на нашата страна ще разговаряме с д-р Стефан Кирилов, главен експерт към Национален парк „Рила“. \r\nТези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова.", "date": "2019.03.14", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/03/14/2634427/rayonna-prokuratura-burgas-vnese-v-sada-iskane-za-nalagane-na-myarka-za-neotklonenie-zadarzhane-pod-strazha-spryamo-mazh-obvinen-v-izvarshvane-na-grabezh-nad-72-godishna-zhena.html", "text": "Районна прокуратура – Бургас внесе в съда искане за налагане на мярка за неотклонение спрямо Емануил И. Това съобщиха от  Апелативна прокуратура – Бургас . Той е обвинен за това, че на 7 март 2019 г. в град Бургас, от пазар, намиращ се до магазин „Болеро“ в ж. к. „Лазур“ е отнел чужди движими вещи – чанта с намиращите се в нея вещи (на обща стойност 156 лева), от владението на 72-годишна жена, с намерението противозаконно да ги присвои, като употребил за това сила – изразяваща се в блъскане с ръка от към гърба на жената и издърпване на чантата, която тя държала в подмишницата на лявата си ръка, както в следствие пострадалата паднала на земята – престъпление по чл.198, ал.1 от НК \r\nОчаква се Районен съд – Бургас да насрочи начален час на заседанието си, което ще бъде проведено днес.", "date": "2019.03.14", "title": "Районна прокуратура – Бургас внесе в съда искане за налагане на мярка за неотклонение „задържане под стража“ спрямо мъж, обвинен в извършване на грабеж над 72-годишна жена"}
{"url": "http://www.focus-news.net/news/2019/03/14/2634424/burgas-obshtinata-otpravya-predizvikatelstvo-kam-zhitelite-grada-da-ulovyat-emotsiyata-na-burgas-v-ednominutno-video-s-initsiativata-useti-burgas.html", "text": "е море, плаж, гларуси, котки, красиви момичета, пържена цаца, морската градина, вкусни странджанки, кайт и уиндсърф, рибари, езера и птици. Той е всичко това и много повече. Бургас е усещане, емоция, вдъхновение, любов... Това се посочват от пресцентъра на  Община Бургас . \r\n„Днес почти всеки човек има в джоба или чантата си мобилен телефон, който може да снима качествени видеа. В Бургас има и много майстори на фотоапарата и камерата. Отправяме предизвикателство към всеки любител или професионалист - покажете ни своето най-любимо бургаШко място или чувство в кратко видео с дължина до 1 минута. Бъдете креативни и искрени. Изпратете ни своето творение като съобщение във „Фейсбук“ страницата на новата инициатива  . Обещаваме, че ще публикуваме всички видеа в специалната страница и в тази на  , а за най-идейните и смели предложения ще има и награди!“, посочват още от Общината.", "date": "2019.03.14", "title": "Бургас: Общината отправя предизвикателство към жителите града да уловят емоцията на Бургас в едноминутно видео с инициативата „Усети Бургас“"}
{"url": "http://www.focus-news.net/news/2019/03/14/2634418/ministar-emil-karanikolov-balgarskata-ikonomika-belezhi-balansiran-rast-spryamo-ostanalite-strani-v-es.html", "text": "Българската икономика бележи балансиран ръст спрямо останалите страни в ЕС. Това каза министърът на икономиката Емил Караниколов по време на кръгла маса, която се обсъжда темата- „ЗА конкурентоспособна и просперираща българска икономика“, предаде репортер на  Агенция „Фокус“ . „Имаме ръст спрямо 2017 г. на инвестициите, които са сертифицирани. За 2017 г. бяха около 311 млн. лв., за 2018 г. около 850 млн.лв.“, заяви Караниколов. Той посочи, че в последните години и се наблюдава тенденция инвестициите да са в производство и в сектори с висока добавена стойност за сметка на логистиката, както е било преди това. „За първите 3 месеца на 2019 г. имаме три издадени сертификата, 4 са в процес на издаване. Към момента това са инвестиции за около 130 млн. лв. и 1230 работни места“, каза министърът.  \r\n„Последната година и половина се наблюдава тенденция инвеститорите да се насочват към Северна България - Враца, Видин, Ботевград, Плевен и др. Част от българския бизнес все още остава с впечатлението, че мерките за насърчаване на инвестиции касаят само чуждестранните такива. Всички трябва ясно да кажем, че всяка една българска компания, независимо каква е, може да използва тези мерки. За миналата година държавата е отговорила с насърчителни мерки за бизнеса в рамките на почти 7 млн. лв. “, посочи още той. По думите му е хубаво всеки един инвеститор да се запознае с материята, за да се възползва от тези насърчителни мерки, защото са подобни на всички насърчителни мерки в страните около нас. \r\nСпоред Караниколов ороблем остават доходите на населението и затова препоръчва занапред бизнесът да не говори пред чуждите инвеститори, че в България работната ръка е евтина.  \r\nИрина ИВАНОВА", "date": "2019.03.14", "title": "Министър Емил Караниколов: Българската икономика бележи балансиран ръст спрямо останалите страни в ЕС"}
{"url": "http://www.focus-news.net/news/2019/03/14/2634420/korneliya-ninova-bsp-ne-sme-kaneni-i-ne-sme-uchastvali-v-pregovori-po-utochnyavane-na-tekstovete-v-zakona-za-veroizpovedaniyata.html", "text": "Не сме канени и не сме участвали в преговори по уточняване на текстовете в Закона за вероизповеданията. Това каза лидерът на БСП Корнелия Нинова на пресконференция в централата на партията, предаде репортер на  Агенция „Фокус“ . „Този процес течеше между ДПС и ГЕРБ и затова и законът е подписан от Цветанов и Карадайъ. Нямаме представа защо са избрали този подход. Това разсрочване би могло да се направи с подзаконов нормативен акт по решение на министъра на финансите. Опрощаването трябваше да е в закона. Но това са две различни процедури, които те сега предлагат“, коментира тя. „Никой от нас не е участвал в тези преговори. Ние сме участвали в разговори с ръководството на Българската православна църква, на които сме изслушвали тяхното становище и това е участието ни в този процес. Там чухме тяхното отрицателно становище, то съвпада с нашето“, допълни Нинова.  \r\n„Ограничаването на външното финансиране става чрез субсидията от държавата и затова нямаме противоречие. И ние на първите разговори подкрепихме това – държавата да дава субсидии на всички вероизповедания. Въпросът с опрощаването на дълговете изникна много по-късно и е дошло по предложение на министъра на финансите Горанов“, коментира тя. По думите ѝ държавата трябва да поеме издръжката на вероизповеданията, за да няма външно финансиране, но опрощаването на дългове е нещо съвсем друго. „И те го направиха по най-неправилния начин, заради което внесоха това разделение и напрежение в обществото“, отбеляза Нинова. Тя подчерта, че на Консултативен съвет при президента не са обсъждани нито Закона за вероизповеданията, нито задълженията на мюфтийството и опрощаването им. „Беше обсъдена общата и принципна позиция, че трябва да намерим начин да спрем външното финансиране на вероизповедания в България, защото то било заплаха за национланата сигурност. Естествено всички бяхме съгласни, че трябва да се запази националната сигурност, че външните финансирани са начин да ѝ се влияе и трябва да намерим вариант. При президента закони не се обсъждат, там беше решено парламентът да намери вариант този въпрос да бъде решен, да се спре външното финансиране и да се запази националната сигурност. И толкоз, от там нататък започна изготвянето на законопроекта, в който БСП няма участие – от самото начало до края ние в самото изготвяне на текстове, на съдържание не сме участвали“, заяви още лидерът на БСП.  \r\nВесела АЛЕКСАНДРОВА", "date": "2019.03.14", "title": "Корнелия Нинова, БСП: Не сме канени и не сме участвали в преговори по уточняване на текстовете в Закона за вероизповеданията"}
{"url": "http://www.focus-news.net/news/2019/03/14/2634426/ministar-emil-karanikolov-ako-iskame-da-imame-po-dobri-dohodi-tryabva-da-imame-po-dobro-obrazovanie-i-nauka.html", "text": "Ако искаме да имаме по-добри доходи, трябва да имаме по-добро образование и наука. Това каза министърът на икономиката Емил Караниколов по време на кръгла маса, на която се обсъжда темата- „ЗА конкурентоспособна и просперираща българска икономика“, предаде репортер на  Агенция „Фокус“ . Караниколов заяви, че основният проблем на българската икономика, е ръстът на доходите. „За българските граждани, както и за държавата това е изключително важно. Трябва да отбележим, че около 70% от заплатите в България се плащат от работодателите. Те генерират и инвестициите и заплатите. България вече не може да говорим, че е евтина работната ръка. Това ще се променя във всеки един момент“, посочи министърът. \r\nПо думите му въпросът е, че България е тръгнала от много ниски стъпала. „По отношение на доходите, за да се увеличават, лично за мен, е това ние да имаме абсолютно добре подготвени специалисти, които да работят. В последните години държавата ни бе абдикирала от науката и образованието. В момента се опитваме да направим всичко възможно да върнем повече ученици. За последните  две години имаме около 40 хил. повече ученици. Дават се повече пари за образование, което също е много важно. Но наистина забелязвам липса на коректен диалог между бизнеса и науката“, каза още той.  \r\nИрина ИВАНОВА", "date": "2019.03.14", "title": "Министър Емил Караниколов: Ако искаме да имаме по-добри доходи, трябва да имаме по-добро образование и наука"}
{"url": "http://www.focus-news.net/news/2019/03/14/2634430/kmetat-na-shumen-i-oblasten-koordinator-na-gerb-lyubomir-hristov-chuzhdestrannite-investitori-iskat-da-vidyat-zhelanieto-na-darzhavata-da-razviva-severoiztochnite-rayoni-za-da-investirat-v-tyah.html", "text": "Чуждестранните инвеститори искат да видят желанието на държавата да развива североизточните райони, за да инвестират в тях. Като пример за това мога да дам срещите ни с китайския посланик и шефа на най-голямата им банка, която е третата по големина в света. Те са готови да инвестират в нашия регион, но искат да видят желанието на държавата да изгради Ришкия проход, който преди седем години беше перфектен, но сега е с ями, тъй като е изключително натоварен. Това заяви кметът на Шумен и областен координатор на ГЕРБ Любомир Христов пред около 120 души в Шумен по време на граждански диалог на тема регионално развитие. съобщиха от пресцентъра на  партията . Събитието е част от серията граждански диалози под мотото „Европа в нашия дом“. \r\nВъв форума участваха още зам.-министърът на регионалното развитие и благоустройството Николай Нанков, областният управител на Шумен проф. Стефан Желев, общинските кметове на Каспичан - Милена Недева, на Никола Козлево - Ешреф Реджеб, на Нови пазар - Ивайло Камаджиев и на Смядово - Иванка Петрова, заместник-кметовете на Шумен инж. Боян Тодоров и Росица Антонова, председателят на Общински съвет Шумен проф. Борислав Беджев, зам.-областните управители Ширин Вели и Петко Шаренков, общински съветници от областта, представители на бизнеса и много граждани. \r\nОбластният управител проф. Желев посочи, че за подобряване на състоянието на участъци от пътната инфраструктура в Шуменска област се инвестират 32 млн. лв. от държавния бюджет. \r\nЗаместник-министър Нанков представи работата на ресорното му министерство в последните две години в област Шумен, предстоящите дейности и проекти както в следващите две години, така и в дългосрочен план. „Този мандат е именно мандатът на Северна България. Неслучайно малко над 1,35 млрд. лв. от излишъка бяха дадени за АМ „Хемус“. Тези пари са заделени само и единствено за магистралата. Поради бързи отчуждителни процедури с участъка от Ябланица до Боаза (9 км и 300 метра) ще приключим почти година предсрочно. При шуменския участък между Белокопитово и п.в. Буховци са отчуждени малко под 2 км. В момента има 29 жалби, делата са насрочени за февруари и март, с част от собствениците е постигнато съгласие. Април стартираме с реалното изпълнение на целия участък. Имам ангажимента на строителите, че в рамките на не повече от календарна година ще приключим със строителството“, информира гражданите заместник-регионалният министър. По думите му ангажиментът на правителството да завърши АМ „Хемус“ до 2024 г. не е оптимистичен, а напълно реалистичен. „2024 година ще имаме завършена АМ „Хемус“ от София до Варна“, категоричен бе Нанков. \r\n„Не можем да разчитаме единствено на европейски средства и бюджетен излишък за пътни ремонти и строителство на нови пътни участъци от АМ „Хемус“. Именно затова въвеждаме тол таксите за тежкотоварни автомобили. АПИ има 300 милиона и те едва ли ще стигнат за пътните ремонти, които искат всички кметове, камо ли да строим нови отсчеки. Средствата от тол системата, която ще заработи от август тази година, сериозно ще подпомогнат рехабилитирането и поддържането на пътищата“, каза Николай Нанков. \r\nПо думите му най-видимите проекти с дългосрочен ефект върху качеството на живот, са по ОП „Региони в растеж“ – за градска среда, площади, тротоари, зелени площи, проекти в образователна инфрастрктура и др. Отделно от Националната програма за енергийна ефективност се финансира санирането на 45 сгради в градовете Смядово, Велики Преслав, Каспичан, Шумен и Нови пазар. От тях 38 вече са завършени, а блоковете в Смядово са за пример и от естетическа гледна точка. \r\n„За съжаление в Шумен цената на водата е много висока, а качеството не е добро. С кмета Христов сме дебатирали многократно последното увеличение от 3,30 на 3,40 лв. на водата от КЕВР. КЕВР е органът, който увеличава цената на водата, но управителят на ВиК дружеството има право да я понижи. Цената на водата в областта може да бъде върната на старото ниво от 3,3 лв./куб. м. от бъдещия шеф на ВиК оператора за областта. Сегашният управител подаде оставка и в момента тече избор за нов“, каза още Нанков.", "date": "2019.03.14", "title": "Кметът на Шумен и областен координатор на ГЕРБ Любомир Христов: Чуждестранните инвеститори искат да видят желанието на държавата да развива североизточните райони, за да инвестират в тях"}
{"url": "http://www.focus-news.net/news/2019/03/14/2634431/kmetat-na-sofiya-yordanka-fandakova-tsenata-na-bileta-na-gradskiya-transport-nyama-da-poskapva-nyama-da-badat-razrezhdani-i-linii.html", "text": "Цената на билета на градския транспорт няма да поскъпва, няма да бъдат разреждани и линии. Това каза пред журналисти кметът на София Йорданка Фандъкова, предаде репортер на  Агенция „Фокус“ . „Нито сме обсъждали такова нещо, нито имаме намерение да обсъждаме, нито се налага както допълнително увеличение на цена на билет, така и разреждане на линии. Аз заявих няколко пъти, че няма да допусна разреждане на линии, въпреки че имаше  такива предложения“, обясни Фандъкова.  \r\nТя уточни, че в разговор с шофьорите те са поставили проблем със съществуващите разписания. „Така че под „оптимизация на разписанията“ трябва да се разбира работна оптимизация на разписанията за шофьорите – колко минути да имат на последна спирка, за да имат достатъчно време да починат и колко минути да има между различните спирки, за да може обективно да не закъсняват“, каза още Фандъкова и подчерта, че в този смисъл работата продължава. \r\nЦветилена СИМЕОНОВА", "date": "2019.03.14", "title": "Кметът на София Йорданка Фандъкова: Цената на билета на градския транспорт няма да поскъпва, няма да бъдат разреждани и линии"}
{"url": "http://www.focus-news.net/news/2019/03/14/2634425/kmetat-na-sofiya-yordanka-fandakova-uvelichavaneto-na-zaplatite-na-shofyorite-e-chast-ot-posledovatelna-politika-za-podobryavane-na-usloviyata-na-obshtestveniya-transport.html", "text": "Увеличаването на заплатите на шофьорите от градския транспорт е част от последователна политика за подобряване на условията на обществения транспорт. Това каза пред журналисти кметът на София Йорданка Фандъкова, предаде репортер на  Агенция „Фокус“ . \r\nВъв връзка с единодушно приетото от Столичния общински съвет предложение за увеличаване на заплатите на шофьорите от градския транспорт, Фандъкова обясни, че е била сигурна, че няма да има политическа сила, която да си позволи да не го подкрепи. „Това е доклад, който внесох на базата на ясен анализ за недостига на водачи – на шофьори и ватмани, поради което се появява и необходимостта от много извънреден труд. А това не е в интерес както на самите водачи, така и на гражданите на София“, обясни тя. \r\nФандъкова уточни, че целта на доклада е да задържи шофьорите, които работят в момента, и да привлече нови. „Всички останали мерки продължаваме да дискутираме. Така че това не е нито начало, нито е край, а е част от последователна политика за подобряване на условията на обществения транспорт в София както за пътниците, така и за шофьорите. Нека да не забравяме, че гражданите забравиха мръзненето през зимата и жегата в топлите летни месеци с новите автобуси, тролейбуси и трамваи – това също е част от програмата и инвестициите“, обясни тя. \r\nКметът на София съобщи, че продължава диалогът по предложението на синдикатите за тригодишна програма. \r\nЦветилена СИМЕОНОВА", "date": "2019.03.14", "title": "Кметът на София Йорданка Фандъкова: Увеличаването на заплатите на шофьорите е част от последователна политика за подобряване на условията на обществения транспорт"}
{"url": "http://www.focus-news.net/news/2019/03/14/2634434/ea-daily-spored-general-kartis-skaparoti-rusiya-mozhe-da-izpolzva-yadreno-orazhie-s-tsel-barzi-pobedi.html", "text": "Руските военни стратези  проучват сериозно възможността за използване на ядрени оръжия в ограничени военни конфликти. Това заяви ръководителят на европейското командване на САЩ генерал Къртис Скапароти, който е и върховен командир на силите на НАТО в Европа, предава руската информационна агенция  EA Daily . \r\n„Мисля, че това е част от руската доктрина и техен метод за водене на война\", подчерта Скапароти пред Комисията за въоръжените сили в долната камара на Конгреса.  \r\nПредставители на Пентагона смятат, че Русия обмисля използването на ядрени оръжия за бързи победи над по-слаби съседи, преди американските сили да могат да се намесят в евентуален конфликт. \r\n„Ескалация с цел доминиране – ето така те гледат на нещата.  И ако погледнете модернизацията на техните оръжейни системи, мисля, че ще забележите как те могат да бъдат използвани точно за тези цели при определена ескалация. Вярвам, че те наистина се подготвят за това“, заяви американският генерал. \r\nДействащият помощник-министър на отбраната по въпросите на международната сигурност Катрин Уилбарджър отбеляза, че китайските военни стратези са разработили подобна теория за спечелването на конфликт. \r\n„Модернизирането на въоръжените сили на Русия и Китай, съчетано с проблемите, причинени от времето и разстоянието, пред които сме изправени, им дава възможност да действат бързо, да използват това, което обикновено се нарича сценарий на свършен факт. Ако стане ясно, че е налице такъв сценарий, САЩ ще се окажат в неблагоприятна ситуация“, призна Уилбарджър. . Тереза Герова", "date": "2019.03.14", "title": "EA Daily: Според генерал Къртис Скапароти Русия може да използва ядрено оръжие с цел бързи победи"}
{"url": "http://www.focus-news.net/news/2019/03/14/2634435/mvr-sluzhiteli-na-gdbop-spryaha-15-sayta-i-proizvodstvena-baza-za-falshivi-stoki-v-blagoevgrad-administratorat-na-stranitsite-i-edin-ot-osnovnite-organizatori-deynostta-sa-zadarzhani.html", "text": "Служители на отдел \"Киберпрестъпност\"  в Главната дирекция „Борба с организираната престъпност“ и колегите им от териториалния сектор „БОП“ неутрализираха дейността на фабрика, произвеждаща фалшиви стоки, носещи белезите на защитени търговски марки. Това съобщиха от пресцентъра на  МВР . Продажбите на огромно количество дрехи, парфюми, очила, маратонки и модни аксесоари са се извършвали основно онлайн, чрез създадени и администрирани специално за целта 15 интернет страници. Сайтовете са били разработени за българоговорящи клиенти и са захранвали цялата страна с евтини и некачествени стоки, претендиращи да са оригинални продукти. Клиентите получавали своите поръчки основно чрез куриерски фирми.  \r\nВ хода на акцията са проведени процесуално-следствени действия в къща в с. Покровник, в която се шиели облеклата, където чрез специализирани преси били брандирани с марки като „Hugo Boss“, „G-Star“, „Dolce & Gabbana“, „Lacoste“, „Nike“, „Adidas“ и други.  \r\nНа друг адрес - офис в Благоевград, антимафиотите открили част от произведената фалшива стока в с. Покровник, както и компютърните системи, чрез които са се администрирали 15-те интернет страници. На същия адрес е задържан и администраторът им.  \r\nВ офис на куриерска фирма в момента на изпращане на поредните поръчки към клиентите си бил задържан и един от основните организатори на престъпната дейност. Той е рецидивист, с предишни криминални и съдебни регистрации за подобни престъпления.  \r\nПо случая е образувано досъдебно производство за извършено престъпление по чл. 172б от НК. Работата по случая продължава под ръководството на Районна прокуратура- Благоевград.", "date": "2019.03.14", "title": "МВР: Служители на ГДБОП спряха 15 сайта и производствена база за фалшиви стоки в Благоевград, администраторът на страниците и един от основните организатори дейността са задържани"}
{"url": "http://www.focus-news.net/news/2019/03/14/2634433/kmetat-na-sofiya-yordanka-fandakova-ne-se-obmislya-otmyana-na-noshtniya-transport.html", "text": "Не се обмисля отмяна на нощния транспорт. Това каза пред журналисти кметът на София Йорданка Фандъкова, предаде репортер на  Агенция „Фокус“ . \r\n„Моята позиция е, че нощният транспорт е решение, което взехме на база необходимостите и развитието на града. А вече по какъв начин ще го гарантираме, това вече може да се коментира. Предстои да се види дали ще се предлага на външен оператор, дали дружествата ще се справят с налични шофьори да обезпечат тези линии“, обясни Фандъкова. \r\nТя уточни, че линиите от нощния транспорт са били въведени експериментално. „Така че анализите дали са най-правилните линии, дали е най-правилен начинът ще продължи да се коментира“, обясни кметът на София и подчерта, че не се обмисля отмяна на нощния транспорт. „Казвам само, че трябва да се анализира изпълнението – дали в този вид и кой да го изпълнява“, обясни тя. \r\nФандъкова коментира предстоящото прекратяване на концесиите на някои от линиите в София. „Това е всъщност един от проблемите. Моето усилие през всичките тези години да можем да предоставяме услугата „обществен транспорт“ с възможностите на общинските дружества. Дали това ще е възможно в бъдеще – предстои да видим. И то ще е на база на привличането на шофьори“, обясни тя. \r\nЦветилена СИМЕОНОВА", "date": "2019.03.14", "title": "Кметът на София Йорданка Фандъкова: Не се обмисля отмяна на нощния транспорт"}
{"url": "http://www.focus-news.net/news/2019/03/14/2634438/evrodeputatat-emil-radev-prizova-za-poreden-pat-za-priemaneto-na-balgariya-v-shengen.html", "text": "Българският евродепутат от ЕНП-ГЕРБ Емил Радев призова Съветът на вътрешните министри на ЕС да вземат положително решение за незабавното приемане на България в Шенген. Това стана по време на дебат в пленарна зала за промените във Визовата информационна система, който се състоя късно вечерта в сряда в Европейския парламент в Страсбург, съобщиха от пресцентъра на  ПП ГЕРБ . \r\nЕмил Радев бе категоричен, че приемането на страната в Шенген ще позволи на българските компетентни власти активно да използват обновената информационна система, което ще допринесе към повишаване сигурността в Европа.  \r\nВизовата информационна система позволява на службите да засекат истинността и валидността на издадените краткосрочни визи, които позволяват свободно движение в Шенгенското пространство. В реформата, одобрена от евродепутатите в сряда, системата ще съхранява вече информация и за дългосрочни визи и за разрешителни за пребиваване, защото тези документи също предоставят възможност за свободно движение в рамките на Шенген.  \r\nС реформата на ВИС се позволява още взаимосвързаност на системата с другите информационни системи на ЕС в сферата на вътрешните работи. По този начин всички органи на сигурността ще могат да се възползват от наличната информация в различните системи, без да бъде компрометирана защитата на личните данни.  \r\nВ сряда на обяд Европейският парламент одобри на първо четене с огромно мнозинство промените във Визовата информационна система, като преговорите със Съвета се очаква да започнат след европейските избори.", "date": "2019.03.14", "title": "Евродепутатът Емил Радев призова за пореден път за приемането на България в Шенген"}
{"url": "http://www.focus-news.net/news/2019/03/14/2634436/kmetat-na-sofiya-yordanka-fandakova-spekulatsiya-e-informatsiyata-che-ogranichitelite-po-ul-graf-ignatiev-shte-badat-zameneni-s-koshcheta-za-otpadatsi.html", "text": "Спекулация е информацията, че ограничителите по ул. „Граф Игнатиев“ ще бъдат заменени с кошчета за отпадъци. Това каза пред журналисти кметът на София Йорданка Фандъкова, предаде репортер на  Агенция „Фокус“ . \r\nНа въпрос дали е спекулация информацията, че обезопасителните съоръжения ще бъдат замесвани с кошчета за отпадъци, Фандъкова обясни, че тъй като темата е чувствителна, се появяват все повече фалшиви новини. „Нека да обясня, че пуснах съобщение за поставяне на временни кошчета за отпадъци във връзка с моето неудовлетворение от поддържането на чистотата на обекта. И заради това Столичният инспектора вече два пъти санкционира изпълнителите. За да могат те да си свършат работата, поискаха разрешение да се монтират допълнителни кошчета, докато основните влязат в експлоатация“, каза още тя и подчерта, че това няма нищо общо с ограничителите. „Темата за ограничителите е друга – там главният архитект и проектантите работят ежедневно, за да намерят най-добрия вариант, при който ограничителите да са безопасни и в същото време да осигуряват предпазване от движението на трамвая“, обясни Фандъкова. „А движението на трамвая вече става по-тихо, с по-малко шум и с по-малко вибрации, което беше целта на реконструкцията на трамвайните линии“, каза още тя. \r\nЦветилена СИМЕОНОВА", "date": "2019.03.14", "title": "Кметът на София Йорданка Фандъкова: Спекулация е информацията, че ограничителите по ул. „Граф Игнатиев“ ще бъдат заменени с кошчета за отпадъци"}
{"url": "http://www.focus-news.net/news/2019/03/14/2634439/parlamentat-razreshi-na-parvo-chetene-sadii-prokurori-i-sledovateli-da-uchastvat-v-upravlenieto-na-proekti-po-merki-ot-aktualiziranata-strategiya-za-pravosadnata-reforma.html", "text": "Парламентът разреши на първо четене съдии, прокурори и следователи да участват в управлението на проекти по мерки от Актуализираната стратегия за правосъдната реформа, предаде репортер на  Агенция „Фокус“ . Предложението бе разписано в промените в Закона за управление на средствата от европейските структурни и инвестиционни фондове, който бе приет от парламента на първо четене. Законопроектът бе внесен от ПГ на ГЕРБ на 12 февруари 2019 г. Съгласно приетите на първо четене текстове съдии, прокурори, следователи и съдебни служители в органите на съдебната власт могат да участват в управлението, техническото или финансовото изпълнение, включително да извършват разходи по проекти с бенефициент или партньор ВСС, когато се финансират мерки, свързани с изпълнението на Актуализираната стратегия за продължаване на реформата в съдебната система и Стратегията за въвеждане на електронното управление и електронно правосъдие, при спазване на правилата за избягване на двойно финансиране и за допустимост  на разходите.  \r\nПромените се обуславят, тъй като при действащата нормативна уредба ВСС може свободно да възлага дейности по управление и изпълнение на проектите единствено на членовете си и на служители от администрацията. При възлагане на такива дейности на съдии, прокурори, следователи и служители в други органи на съдебната власт, същите се считат за външни лица и към тях са приложими съответните правила на Закона за обществените поръчки. При това законодателно решение се стига до ситуации, в които за да се използва конкретната експертиза на тези лица, на същите не може да бъде практическо заплатено. \r\nДеница КИТАНОВА", "date": "2019.03.14", "title": "Парламентът разреши на първо четене съдии, прокурори и следователи да участват в управлението на проекти по мерки от Актуализираната стратегия за правосъдната реформа"}
{"url": "http://www.focus-news.net/news/2019/03/14/2634410/zeri-kosovo-trima-top-delegati-doydoha-i-si-otidoha-ot-prishtina-no-mitata-ostavat-v-sila.html", "text": "В статия на първа страница водещият прищински ежедневник  Zeri  отбелязва поредицата от посещения в последните дни на официални лица на САЩ, Великобритания и Германия в най-младата държава на Балканите. Общият им призив към косовските власти бе да премахнат 100-процентовите мита за внос на сръбски стоки в страната. Министър-председателят Рамуш Харадинай обаче отхвърли молбата им и „остана самотен лидер в битката за запазване на действащите тарифи”, коментират от редакцията. Тереза Герова", "date": "2019.03.14", "title": "Zeri (Косово): Трима топ делегати дойдоха и си отидоха от Прищина, но митата остават в сила"}
{"url": "http://www.focus-news.net/news/2019/03/14/2634429/iskren-veselinov-vmro-stranna-e-hiperaktivnostta-na-korneliya-ninova-po-zakona-za-veroizpovedaniyata-ako-deputatite-byaha-v-zala-toy-nyamashe-da-mine-na-parvo-chetene.html", "text": "Странна е хиперактивността на Корнелия Нинова по Закона за вероизповеданията, защото ако депутатите ѝ бяха в зала, той нямаше да мине на първо четене. Това каза заместник-председателят на ВМРО Искрен Веселинов пред журналисти в Народното събрание, предаде репортер на  Агенция „Фокус“ . Във връзка с твърденията на Корнелия Нинова за коалиция между ГЕРБ, „Обединени патриоти“ и ДПС за Закона за вероизповеданията и обвиненията в манипулация по повод решението за отсрочка на дълговете на вероизповеданията, Веселинов заяви: „За мен е странна тази хиперактивност на г-жа Нинова. Първо, ако нейните народни представители бяха в зала, този закон изобщо нямаше да мине на първо четене. Доколкото помня тя беше съвносител на законопроект, който обслужваше ДПС буквално преди няколко месеца. Този извънпарламентарен опозиционен шум очевидно е добре пласиран в медиите и цели да създаде някакво усещане в обществото, че тя се бори за някаква правда. Мястото ѝ да се бори за правдите е тук в пленарна зала“. Той посочи, че коментира предпазливо намеренията на ГЕРБ за отсрочване на дълговете на Мюфтийството, защото те не са разписани. „Ние проведохме поредица от срещи, в които им обяснихме колко грешна е постановката, която приемат и в края на краищата бяхме разбрани. В това отношение нямам съмнение за съмнения за задкулисие. Ние не влизаме в разговори с ДПС“, посочи Веселинов. Той допълни, че основната причина за участие на Патриотите във властта е да държи ДПС извън нея. „Такива упреци на г-жа Нинова, чиято партия три пъти управлява с ДПС, доколкото разбираме пак се кани да го прави, са леко наивни“, допълниВеселинов.  \r\nДеница КИТАНОВА", "date": "2019.03.14", "title": "Искрен Веселинов, ВМРО: Странна е хиперактивността на Корнелия Нинова по Закона за вероизповеданията - ако депутатите ѝ бяха в зала, той нямаше да мине на първо четене"}
{"url": "http://www.focus-news.net/news/2019/03/14/2634432/ministar-vladislav-goranov-usiliyata-na-pravitelstvoto-sa-nasocheni-kam-poddarzhane-na-stabilna-fiskalna-pozitsiya-kato-osnova-za-konkurentosposobnost.html", "text": "Аз ще препотвърдя усилията на правителството за поддържане на стабилна фискална позиция, като основа за конкурентоспособност. Това каза  министърът на финансите Владислав Горанов по време на кръгла маса, на която се обсъжда темата- „ЗА конкурентоспособна и просперираща българска икономика“, предаде репортер на  Агенция „Фокус“ . „Заявили сме още при структурирането на коалицията, която в момента подкрепя правителството, че данъчното облагане на ниво държава няма да е променяно. Усилията, които ще влагаме в следващите няколко месеца ще бъдат, по линия на Министерство на финансите и Централната банка. Основно фокусирани сме върху успешно завършване на проекта за установяване на тясно сътрудничество с Европейската централна банка, по отношение на банковия надзор и едновременно с това кандидатстване и надявам се, включване на българския лев във валутнообмения механизъм“, каза още Горанов. По думите му това са предпоставки, които пряко и косвено подобряват инвестиционния климат и позицията на България в рамките на ЕС.  \r\nИрина ИВАНОВА", "date": "2019.03.14", "title": "Министър Владислав Горанов: Усилията на правителството са насочени към поддържане на стабилна фискална позиция като основа за конкурентоспособност"}
{"url": "http://www.focus-news.net/news/2019/03/14/2634442/zamestnik-ministar-tanya-mihaylova-shte-otkrie-matematichesko-sastezanie-v-lovech-na-15-mart.html", "text": "Заместник-министърът на образованието и науката Таня Михайлова ще открие Националното състезание по математика за ученици от профилирани гимназии и паралелки на средни училища с чуждоезиков профил от 18.00 ч. на 15 март 2019 г. в салона на читалището в Ловеч. Това съобщиха от пресцентъра на  министерството . \r\nСъстезанието се провежда под патронажа на кмета на града Корнелия Маринова с подкрепата на Министерството на образованието и науката. За участие в него тази година желание са заявили 250 ученици от 21 училища в страната и пет ученици от Полша.  \r\nПо време на посещението си в града заместник-министърът ще се срещне с ръководството на града, с директори и учители по математика, информатика и природни науки и ще обсъди с тях възможности и проблеми при обучението по тези дисциплини.   \r\nЗаедно с кмета Таня Михайлова ще посети ремонтирани училища, детска градина „Зора“ и ще присъства на представянето и демонстрацията на мобилно приложение на Съюза на българските автомобилисти „Велошампион“ в СУ „Св. Климент Охридски“.", "date": "2019.03.14", "title": "Заместник-министър Таня Михайлова ще открие математическо състезание в Ловеч на 15 март"}
{"url": "http://www.focus-news.net/news/2019/03/14/2634444/pregled-na-mezhdunarodnite-novini-do-13-chasa-agentsiya-fokus.html", "text": "Членът на Камарата на представителите на САЩ Бетоу Оруурк обяви включването си в надпреварата за номинацията на Демократическата партия за излъчване на кандидат-президент на САЩ, предава  AFP  с коментара, че Оруук се присъединява към редица други претенденти, които през 2020 г. ще се борят за това Доналд Тръмп да не спечели втори мандат. \r\n„Единственият начин да изпълним обещанието към Америка е да дадем всичко от себе си и на всички нас\", подчертава 46-годишният демократ във видеозапис. \r\n***  Руските военни стратези  проучват сериозно възможността за използване на ядрени оръжия в ограничени военни конфликти. Това заяви ръководителят на европейското командване на САЩ генерал Къртис Скапароти, който е и върховен командир на силите на НАТО в Европа, предава руската информационна агенция  EA Daily . \r\n„Мисля, че това е част от руската доктрина и техен метод за водене на война\", подчерта Скапароти пред Комисията за въоръжените сили в долната камара на Конгреса.  \r\nПредставители на Пентагона смятат, че Русия обмисля използването на ядрени оръжия за бързи победи над по-слаби съседи, преди американските сили да могат да се намесят в евентуален конфликт. \r\n„Ескалация с цел доминиране – ето така те гледат на нещата.  И ако погледнете модернизацията на техните оръжейни системи, мисля, че ще забележите как те могат да бъдат използвани точно за тези цели при определена ескалация. Вярвам, че те наистина се подготвят за това“, заяви американският генерал. \r\nДействащият помощник-министър на отбраната по въпросите на международната сигурност Катрин Уилбарджър отбеляза, че китайските военни стратези са разработили подобна теория за спечелването на конфликт. \r\n„Модернизирането на въоръжените сили на Русия и Китай, съчетано с проблемите, причинени от времето и разстоянието, пред които сме изправени, им дава възможност да действат бързо, да използват това, което обикновено се нарича сценарий на свършен факт. Ако стане ясно, че е налице такъв сценарий, САЩ ще се окажат в неблагоприятна ситуация“, призна Уилбарджър. \r\n***  Европейският съюз ще отдели 1,5 млрд. евро на сирийските бежанци в Турция. Това обяви Върховният представител на ЕС по външните въпроси и политиката за сигурност Федерика Могерини в рамките на министерската част от международната донорска конференция за Сирия, която се провежда в Брюксел, предава  TACC . \r\nОсвен това ЕС ще отпусне повече от един милиард евро за хуманитарна помощ на сирийците и бежанците от Сирия. Средствата ще бъдат отделени в периода 2019-2021 г. \r\n„Горда съм да обявя, че ЕС ще отдели повече от 560 млн. евро през 2019 г. и още толкова през 2020 г. Имаме намерения да запазим нивото на отпусканите средства и през 2021 г.“, подчерта Могерини. \r\n***  Европейският съюз ще отдели 1,5 млрд. евро на сирийските бежанци в Турция. Това обяви Върховният представител на ЕС по външните въпроси и политиката за сигурност Федерика Могерини в рамките на министерската част от международната донорска конференция за Сирия, която се провежда в Брюксел, предава  TACC . \r\nОсвен това ЕС ще отпусне повече от един милиард евро за хуманитарна помощ на сирийците и бежанците от Сирия. Средствата ще бъдат отделени в периода 2019-2021 г. \r\n„Горда съм да обявя, че ЕС ще отдели повече от 560 млн. евро през 2019 г. и още толкова през 2020 г. Имаме намерения да запазим нивото на отпусканите средства и през 2021 г.“, подчерта Могерини. \r\n***  Испанската полиция е открила арсенал с оръжия на територията на посолството на Северна Корея в Мадрид след акцията в сградата от 22 февруари, предава руската информационна агенция  TACC , като се позовава на доклади във вестниците  El Mundo  и El Pais. \r\nСъгласно разпространената информация, след инцидента полицията е извършила проверка, в резултат на която е открито голямо количество оръжия, включително винтовки и пушки. Не се привежда обаче колко единици оръжия са намерени. Не е изключено те да са използвани от нападателите. \r\nПрипомня се, че на 22 февруари група неидентифицирани лица, около десет души, нападнаха дипломатическата мисия на Северна Корея в Мадрид и откраднаха компютърни устройства. Престъпниците държаха в плен персонала в посолството и останаха там няколко часа. Полицията научи за инцидента, след като един от заложниците успя да избяга от сградата. \r\nПравоприлагащите органи, които разследват инцидента, не изключват, че Централното разузнавателно управление (ЦРУ) на САЩ може да е замесено в атаката. Испанските власти отказаха да коментират такава хипотеза. \r\n***  Гръцката консервативна опозиционна партия „Нова демокрация“ е гласувала „против“ резолюцията на Европейския парламент за замразяване на преговорите за присъединяване на Турция към Общността. Според партията на Кириакос Мицотакис преговорите за турското членство в ЕС са лост, чрез който Брюксел може да принуди Анкара да прокара реформи в страната, съобщава електронното издание на водещия атински ежедневник  Kathimerini . \r\nОт „Нова демокрация“ заявиха, че са напълно съгласни с критиките на ЕП към Турция, но добавиха, че е в интерес на Гърция да се запази „мощното влияние\" над Анкара чрез преговорите за присъединяване. \r\n„Една а-ла-карт връзка между ЕС и Турция може да бъде от полза за европейските страни, които имат предимно икономически интереси в Турция; тя може дори да облагодетелства Анкара, защото потокът от пари от ЕС не секва, но отнема от Гърция мощно оръжие: контролът над процеса на присъединяване”, обясни евродепутатът от „Нова демокрация“ Мария Спираки. \r\n„Ако в крайна сметка бъде решено, че трябва да преминем към друг вид отношения между ЕС и Турция, те трябва да се ръководят от условия, еквивалентни на тези на преговорите за присъединяване\", допълни гръцкият депутат.  \r\nЧленовете на ЕП гласуваха резолюцията с 370 гласа „за“, 109 „против“ и 143 „въздържали се“ за официално замразяване на процеса на членство на Турция, позовавайки се на разпадането на върховенството на закона, завой към авторитаризма и репресиите срещу дисидентите. \r\n***  Спорът между Берлин и Вашингтон за участието на китайската Huawei Group в развитието на 5G мобилната мрежа в Германия ескалира, отбелязва водещият национален ежедневник  Die Welt . \r\nАко Берлин заложи на Huawei, от страна на САЩ ще има последици. След като Вашингтон заплаши германците с ограничаване на сътрудничеството между разузнавателните служби на двете страни, сега предупреди и за възможността за ограничаване на военното сътрудничество в рамките на НАТО. \r\nСъответното заяви командващият войските на НАТО в Европа генерал Къртис Скапароти на изслушване в Конгреса на САЩ. „За военните това би било проблем“, увери американският генерал.  \r\nКомпанията Huawei се счита за тясно свързана с китайското правителство. В този контекст съществуват опасения, че групата може да използва или да предоставя своите телекомуникационни технически възможности за шпионски дейности. Компанията отхвърля всички претенции в тази насока, припомня вестникът. \r\n***", "date": "2019.03.14", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/03/14/2634445/evrodeputatat-eva-maydel-shte-poseti-rusenska-oblast-na-15-i-16-mart.html", "text": "Евродепутатът от групата на ЕНП/ГЕРБ Ева Майдел ще посети на 15 и 16 март (петък и събота) Русенска област. Това съобщиха от пресцентъра на  ПП ГЕРБ . В качеството си на международен секретар на Предприемачи ГЕРБ тя ще участва в регионален форум под надслов: „Европа и бизнеса: Икономика, младежко предприемачество и трансгранично сътрудничество“. Събитието се организира от Предприемачи ГЕРБ, фондация „Ханс Зайдел“ и сдружение „Граждани за европейско развитие на България“. То ще започне в 15.00 часа в конферентната зала на хотел „Дунав плаза“. В него ще се включат Пламен Нунев – народeн представител от ГЕРБ в 19-и МИР – Русе и областен координатор на партията, Валя Чилова – председател на Предприемачи ГЕРБ в България, Зафир Зарков – организационен секретар на Предприемачи ГЕРБ България, зам. – министърът на икономиката Александър Манолев, кметът на Община Русе Пламен Стоилов и други гости. \r\nПо-късно Ева Майдел ще присъства на откриването на петдесет и деветия Международен музикален фестивал „Мартенски музикални дни“. Това ще случи в 19.00 часа в Голямата зала на Доходното здание. Събитието ще уважат народните представители от ГЕРБ в 19-и МИР – Русе, председателят на Общински съвет – Русе, кметът на Община Русе Пламен Стоилов, неговият екип, общински съветници и др. \r\nВ събота, от 09.00 часа, ще бъде извършен преглед на инфраструктурни проекти на територията на град Русе – бул. „Придунавски“ и др. \r\nВизитата ще завърши в град Две могили (Община Две могили), когато от 10.30 часа Ева Майдел ще има среща с граждани в района на местния земеделски пазар. Тя ще бъде придружавана от народния представител от ГЕРБ в 19-и МИР – Русе Светлана Ангелова, общински съветници от ГЕРБ и кметове на кметства.", "date": "2019.03.14", "title": "Евродепутатът Ева Майдел ще посети Русенска област на 15 и 16 март"}
{"url": "http://www.focus-news.net/news/2019/03/14/2634428/a1-on-makedoniya-turtsiya-ochakva-dostavkite-na-f-35-prez-noemvri.html", "text": "Министърът на отбраната на Турция Хулуси Акар увери, че Анкара очаква доставката на изтребителите F-35 до ноември тази година, предава македонската електронна медия  A1 On . \r\n„Въпреки някои информации, процесът за доставката на F-35 върви по план. Нашите пилоти продължават обучението си в САЩ“, подчерта Акар. \r\nСъгласно думите му, подготовката на инфраструктурата в Малатия е завършена. \r\nПрипомня се, че Турция, която участва в проекта за F-35, планира закупуването на сто изтребители. . Тереза Герова", "date": "2019.03.14", "title": "А1 On (Македония): Турция очаква доставките на F-35 през ноември"}
{"url": "http://www.focus-news.net/news/2019/03/14/2634447/pernik-selata-divotino-dragichevo-i-bogdanov-dol-otbelyazvat-todorovden-s-konni-sastezaniya.html", "text": "Селата Дивотино, Драгичево и Богданов дол отбелязват Тодоровден с конни състезания. Веселбата и състезанията ще бъдат на 16-ти март. Това съобщиха от пресцентъра на  Община Перник . В село Дивотино празникът ще бъде отбелязан за втора поредна година от 11.00 часа в местността „Поляна”. Очаква се в надпреварата да се включат гости от други общини с много породисти коне. За доброто настроение на всички ще пее фолклорната изпълнителка Анна Мария. \r\nСтопаните на коне и любители на конните надбягвания от няколко селища в Пернишко пък се събират на Тодоровден в Драгичево. Празникът ще започне в 10 часа в центъра на селото, където детски самодейни състави ще поздравят участниците и публиката. След това от 11.00 часа ще има водосвет в черквата, а стартът на конните надбягвания ще бъде даден в 12.00 часа в местността \"Старо село\". \r\nВ Богданов дол празникът ще започне също в 10.00 часа в центъра на селото и ще бъде направен водосвет за здраве. На всички участващи коне ще бъде закачен здравец и българския трикольор, след което ще започнат състезанията в местност в края на селото.", "date": "2019.03.14", "title": "Перник: Селата Дивотино, Драгичево и Богданов дол отбелязват Тодоровден с конни състезания"}
{"url": "http://www.focus-news.net/news/2019/03/14/2634441/zam-kmetat-na-sofiya-doncho-barbalov-veche-ima-nyakolko-novi-molbi-sa-postapvane-na-rabota-v-stolichniya-avtotransport.html", "text": "Вече има няколко нови молби са постъпване на работа в столичния автотранспорт. Това каза пред журналисти заместник-кметът на София Дончо Барбалов, предаде репортер на  Агенция „Фокус“ . \r\n„Предполагам, че през следващата седмица ще се види ефектът от днешното увеличение на заплатите на шофьорите в градския транспорт. Целите са няколко – от една страна да задържим тези, които вече работят в градския транспорт, а от друга – да мотивираме нови хора да се присъединят“, коментира Барбалов. \r\nТой уточни, че има информация, че в автотранспорта, където гласуваното днес увеличение е второто за годината, вече има няколко нови молби за постъпване на работа. „Така че се надявам повече хора да дойдат. Стремим се да правим условията на труд все по-добри, а заплащането да е достойно“, каза още зам.-кметът. \r\nЦветилена СИМЕОНОВА", "date": "2019.03.14", "title": "Зам.-кметът на София Дончо Барбалов: Вече има няколко нови молби са постъпване на работа в столичния автотранспорт"}
{"url": "http://www.focus-news.net/news/2019/03/14/2634443/zam-kmetat-na-sofiya-doncho-barbalov-sledvashtoto-kandidatstvane-za-priem-v-yasli-shte-e-po-novite-pravila.html", "text": "Следващото кандидатстване за прием в ясли ще е по новите правила. Това каза пред журналисти заместник-кметът на София Дончо Барбалов, предаде репортер на  Агенция „Фокус“ . Във връзка с приетите нови правила за прием в детските ясли в София, Барбалов уточни, че става въпрос за привеждане в съответствие на процедурите за приема в обединени детски заведения (ОДЗ) и в самостоятелните детски ясли. „След всяко изменение за прием в ОДЗ-та, следва изменение и за прием в самостоятелните детски ясли. С днешното решение реално се променя всичко, за да съответства на процедурата, което беше приета преди няколко седмици за ОДЗ-тата“, обясни той и посочи, че всичко, което важи за ОДЗ-тата, ще важи и за яслите. „Идеята е да няма разминаване и да е ясно, че правилата са единни за цялата система за детските заведения в София“, коментира зам.-кметът. \r\nБарбалов уточни, че новите правила за яслите ще влязат в сила до края на месеца. „Така че следващото кандидатстване трябва да става при новите правила“, обясни той. \r\nЗам.-кметът припомни, че тази година ще бъдат изградени две нови самостоятелни детски ясли – в ж.к. „Красно село“ и в район „Триадица“. „Надявам се в най-скоро да обявим процедурата и колкото се може по-бързо да можем да започнем строителството. Работим по линия на образованието по линия и на ОДЗ-та в целия град. Най-голям е недостигът в яслените групи и се надявам в най-скоро време да можем да подобрим и там състоянието чрез предлагане на повече места“, каза още Барбалов. \r\nЦветилена СИМЕОНОВА", "date": "2019.03.14", "title": "Зам.-кметът на София Дончо Барбалов: Следващото кандидатстване за прием в ясли ще е по новите правила"}
{"url": "http://www.focus-news.net/news/2019/03/14/2634449/tass-nato-prizova-rusiya-da-se-varne-kam-izpalnenie-na-drsmo-i-dovse.html", "text": "НАТО още веднъж призова Русия да се върне към изпълнение на Договора за ракети със среден и малък обсег (ДРСМО) и Договора за обикновените въоръжени сили в Европа (ДОВСЕ), адаптираната версия на който страните от Алианса не са ратифицирали, отбелязва  TACC , като отбелязва, че съответното се подчертава в годишния доклад на генералния секретар на НАТО Йенс Столтенберг за дейността на военния съюз. \r\n„НАТО призовава Русия незабавно да се върне към прилагането на ДРСМО без отлагане и по подлежащ на проверка начин. Продължаващото неспазване от страна на Русия на ДОВСЕ също подкопава ролята на този документ по въпросите на контрола на конвенционалните оръжия в Европа\", се казва в доклада. \r\nНа 1 февруари 2019 г. САЩ обявиха започването на процедура за прекратяване на ДРСМО, обвинявайки Русия в нарушаването му. \r\nЩо се отнася до ДОВСЕ, подписан през 1990 г. и адаптиран през 1997 г., страните от Алианса не ратифицираха адаптирания вариант на документа, като продължават да се придържат към този от 1990 г., който съдържа норми за конвенционалните оръжия, основани на баланса между НАТО и Варшавския пакт. Новите източноевропейски страни от Алианса, които преди това бяха членове на Варшавския блок, изобщо не се присъединиха към този договор. В резултат на това Русия едностранно обяви мораториум върху изпълнението на споразумението през 2007 г. . Тереза Герова", "date": "2019.03.14", "title": "ТАСС: НАТО призова Русия да се върне към изпълнение на ДРСМО и ДОВСЕ"}
{"url": "http://www.focus-news.net/news/2019/03/14/2634437/premierat-boyko-borisov-evropeyskiyat-sayuz-e-myasto-koeto-e-bezalternativno-zatova-nie-vinagi-sme-se-stremili-da-ima-brekzit-sas-sdelka-ili-dogovor.html", "text": "Европейският съюз е най-доброто място за живеене. Европейският съюз е мястото, което е безалтернативно – и свободата на словото, и демокрацията, и върховенството на закона. Затова ние винаги сме се стремили да има Брекзит със сделка или договор. Да има правила“, заяви министър-председателят Бойко Борисов в изказването си на Седмия глобален бакински форум в рамките на работното му посещение в Азербайджан. Това съобщиха от  правителствената информационна служба . \r\nФорумът бе открит от президента на Азербайджан Илхам Алиев с официална церемония, посветена на новата външна политика.  \r\nВ обръщението си към участниците във форума българският министър-председател акцентира, че само в последните 10 дни два пъти е говорил с британския премиер Тереза Мей по нейно искане. „С колегите от ЕС положихме огромни усилия – с Жан Клод Юнкер, Таяни, Доналд Туск. Всички се съгласихме отново да дебатираме“, подчерта премиерът Борисов. Той обаче добави, че към днешна дата надали има някой, който да е оптимист по темата и ако се стигне до Брекзит без сделка, това касае милиони хора като последствията ще са много тежки за всички.  \r\nВ изказването си министър-председателят Борисов се спря на резултатите от Българското председателство на Съвета на ЕС. Той подчерта, че докато страната ни е била начело на ЕС, се даде голяма перспектива на Западните Балкани. „И в политическо отношение, и по отношение на НАТО, и в инфраструктурно отношение – за изключително важните европейски коридори номер 4, 8 и 10, по които активно се работи в момента“, обясни премиерът Борисов. Той изтъкна още важността на състоялия се форум 16 плюс 1 в София, както и на провелата се във Варна среща между ЕС и Турция.  \r\nБългарският премиер подчерта ключовата роля на нашата страна за решаването на проблема, трупан с десетилетия, между Гърция и сегашната Северна Македония заради името й. „Положихме огромни усилия, направихме компромиси, но първо - България и Скопие като подписахме Договор за добросъседство. Ратифицираха го парламентите и това даде възможност вече да се водят разговорите между Гърция и Северна Македония“, припомни премиерът Борисов. \r\n„Аз съм убеден и всички трябва да работим за среща НАТО-Русия. По-възрастните от нас помнят чудовищната надпревара във въоръжаването, в ядрените оръжия преди години“, каза още в изказването си в Баку министър-председателят. Той бе категоричен, че надпреварата във въоръжението винаги е пряко свързана със социалните системи. „Колкото повече пари отделят бюджетите за въоръжение, толкова по-малко има за социални дейности. И в края на краищата носят смърт“, добави премиерът Борисов. Той акцентира, че неслучайно в момента България няма нито един конфликт със съседи в Европа и в света. „Можем да кажем, че днес с всеки един от нашите съседи имаме прекрасни взаимоотношения и те са именно на това позовани – добросъседство, взаимна изгода, уважение, религиозни, културни и всякакви ценности“, добави премиерът Борисов. \r\nТой изтъкна също прекрасните отношения с Азербайджан и с президента Илхам Алиев. Днес двамата ще разговарят за възможността за участие на Азербайджан в европейския газов хъб „Балкан“. „Казва се Балкан – всички  го има за свой, така няма да се говори за турски, български, сръбски, черногорски, албански поток. Балкан е символ на Балканите и мисля, че ще се приеме много добре“, завърши премиерът Борисов.", "date": "2019.03.14", "title": "Премиерът Бойко Борисов: Европейският съюз е място, което е безалтернативно, затова ние винаги сме се стремили да има Брекзит със сделка или договор"}
{"url": "http://www.focus-news.net/news/2019/03/14/2634446/zam-kmetat-na-sofiya-dots-d-r-todor-chobanov-novite-pravila-za-priem-v-parvi-klas-shte-vlyazat-v-sila-ot-tekushtata-kampaniya.html", "text": "Новите правила за прием в първи клас ще влязат в сила от текущата кампания. Това каза пред журналисти зам.-кметът на София по направление „Култура, образование и превенция от зависимости“ доц. д-р Тодор Чобанов, предаде репортер на  Агенция „Фокус“ . \r\n„Днес се прие правилото, което МОН въведе в националния регламент – а именно, когато има по-голям брат или сестра, детето се класира в „първа група“ – т.е. отива най-напред на опашката. И така реално се гарантира неговият прием“, заяви Чобанов. \r\nТой обясни, че се въвежда и чувствителен бонус за случаите, когато по-голямото дете е над 12-годишно. „Дали сме и една категория, която подпомага многодетните семейства да влизат по-лесно. Така че принципите, които наредбата на МОН въведе, са въведени вече и в общинските правила“, каза още Чобанов. Той посочи, че правилата ще влязат в сила за текущата кампания, която ще стартира в края на март-началото на април. \r\nЗам.-кметът коментира и промените за правила за прием в детските ясли, като обясни, че се е приело решение, което води към уеднаквяване на правилата за прием в яслените групи и детските градини. „Критериите, които се прилагат, са тези, които сме изработили в системата за детските градини. Направихме редукция на броя на децата с хронични заболявания, които ще бъдат не повече от три в група, и броят на децата със специални образователни потребности, които ще бъдат не повече от две в група“, обясни Чобанов. Той уточни, че промените в уседналостта ще важат от следващата кампания. \r\nЦветилена СИМЕОНОВА", "date": "2019.03.14", "title": "Зам.-кметът на София доц. д-р Тодор Чобанов: Новите правила за прием в първи клас ще влязат в сила от текущата кампания"}
{"url": "http://www.focus-news.net/news/2019/03/14/2634448/predpriemachi-gerb-organizirat-regionalen-forum-v-ruse-na-15-mart.html", "text": "Регионален форум под надслов: „Европа и бизнеса: Икономика, младежко предприемачество и трансгранично сътрудничество“ ще се състои в Русе на 15 март (петък). Това съобщиха от пресцентъра на  ПП ГЕРБ . Събитието се организира от Предприемачи ГЕРБ, фондация „Ханс Зайдел“ и сдружение „Граждани за европейско развитие на България“. То ще започне в 15.00 часа в конферентната зала на хотел „Дунав плаза“. В него ще се включат евродепутатът от групата на ЕНП/ГЕРБ и международен секретар на Предприемачи ГЕРБ Ева Майдел, Пламен Нунев - народен представител от ГЕРБ в 19-и МИР – Русе и областен координатор на партията, Валя Чилова – председател на Предприемачи ГЕРБ в България, Зафир Зарков – организационен секретар на Предприемачи ГЕРБ България, зам.-министърът на икономиката Александър Манолев, кметът на Община Русе Пламен Стоилов и други гости от няколко области на Северна България. \r\nИкономическите резултати и икономическите перспективи пред България ще представи непосредствено след официалното откриване зам.-министър Манолев. Зам.-председателят на SME Europe Ева Майдел ще говори след кратка дискусия по темата: „Европа днес: От Европарламента за бизнеса и младите хора“. Мениджърът комуникации в Българо – румънската търговско-промишлена палата Ана Велкова и търговското аташе в посолството на България в Румъния Ивайло Маринов ще представят динамиката в българо-румънските трансгранични отношения.", "date": "2019.03.14", "title": "Предприемачи ГЕРБ организират регионален форум в Русе на 15 март"}
{"url": "http://www.focus-news.net/news/2019/03/14/2634456/kmetat-na-burgas-dimitar-nikolov-v-obshtinata-e-polucheno-pismo-vav-vrazka-sas-spiraneto-na-vodopodavane-na-zhiteli-na-kv-pobeda.html", "text": "В Община Бургас е получено писмо във връзка със спирането на водоподаване на жители на кв. „Победа“. Това каза пред журналисти кметът на Общината Димитър Николов по повод полученото писмо от Европейския парламент, предаде репортер на  Радио „Фокус“-Бургас . „Преди да ми се обадят по телефона от Европейския парламент, първо се свърза с мен нашият депутат Емил Радев. Депутат от Европейския парламент от групата на Зелените от Германия – Ромео Франц многократно настоява да разбере, защо се е стигнало до напрежение и се е получило оплакване срещу нас във връзка с желанието на Община Бургас и ВиК да наложат правила, особено в кв. „Победа“, каза още Николов и добави, че Общината се опитва да описва всички незаконни постройки, които не подлежат на никаква правна възможност, да продължат да се събарят и да не се допуска ново строителство. Според думите му всички граждани имат равни права и задължения, сред които спадат и заплащането на ток и вода. „На няколко пъти ги подканяхме да си плащат водата, задълженията са доста сериозни и заедно с ВиК преустановихме подаването на вода“, добави кметът на Община Бургас. По думите му в момента водата е спряна в доста къщи и те са се оплакали от това, че не им се дава възможност да ползват питейна вода.  \r\n„Пак да повтаря, питейна вода не се ползва, защото не се плаща. На този, на когото се плаща, автоматично водата се пуска. Затова е писмото от Европейския парламент до нас, но аз съм твърд, както и директорът на ВиК, докато не се плати до последната стотинка от задължението, водата към тези къщи няма да бъде пусната отново. Надявам се натиска от Европейския парламент да е в полза на законността“, заяви Димитър Николов. По думите му информацията до Европейския парламент е стигнала най-вероятно от жители в кв. „Победа“ и няколко неправителствени организации. „Очакваме ново писмо да се получи. Изглежда разчитат, че с този натиск от Европейския парламент ние ще се огънем и ще пуснем водата на тези, които не си плащат. Предпочитам да имаме проблеми в Европейския парламент и да обясняваме какви са нашите ходове, да се спазват правилата, защото голяма част от тези хора започнаха да ги спазват и да си плащат електричество, наем, вода и ток“, уточни кметът. Според думите му става въпрос за приблизително 10 къщи, към които са допълнително навързани още потребители, които категорично отказват да плащат вода. „Ние пък категорично отказваме да съдействаме тази вода да бъде пусната, ако не бъде платена“, каза още Николов. По думите на кмета сумарно задълженията на тези потребители са около 100 000 лева. „Има такива, които периодично са плащали вода и такива, които изобщо не са. Всички партиди се водят във ВиК, ние като Администрация съдействаме правилата да важат за всички и всички да си плащат“, допълни кметът на Община Бургас. \r\nДеница ДИМИТРОВА", "date": "2019.03.14", "title": "Кметът на Бургас Димитър Николов: В Общината е получено писмо във връзка със спирането на водоподаване на жители на кв. „Победа“"}
{"url": "http://www.focus-news.net/news/2019/03/14/2634451/afp-britanskata-prokuratura-povdigna-obvineniya-sreshtu-bivsh-voynik-za-karvavata-nedelya-v-deri.html", "text": "Прокуратурата на Великобритания повдигна обвинения за две убийства и четири опити за убийство срещу бивш военнослужещ, участвал в събитията от Кървавата неделя в Дери през 1972 г., в резултат на които са застреляни 13 демонстранти, предава  AFP . \r\nБившият войник, чието име не се разкрива, е един 17-те ветерани, които бяха изправени пред наказателно преследване в политически чувствителния случай. Тереза Герова", "date": "2019.03.14", "title": "AFP: Британската прокуратура повдигна обвинения срещу бивш войник за Кървавата неделя в Дери"}
{"url": "http://www.focus-news.net/news/2019/03/14/2634450/kaloyan-pargov-bsp-sofiya-uvelichavaneto-na-zaplatite-na-shofyorite-v-gradskiya-transport-stana-sled-natisk-na-bsp-nad-upravlyavashtite-za-da-si-svarshat-rabotata.html", "text": "Увеличаването на заплатите на шофьорите в градския транспорт стана след натиск на БСП над управляващите, за да си свършат работата. Това каза пред журналисти лидерът на БСП – София Калоян Паргов, предаде репортер на  Агенция „Фокус“ . „Едва ли има някой, без значение от коя политическа сила, който да не желае да реши проблема със заплатите на шофьорите в градския транспорт. За съжаление, през последния един месец управляващите се опитаха да политизират проблема с цел неговото замитане. Но не им мина номера“, заяви Паргов. \r\nТой посочи, че счита днешното решение на Столичния общински съвет като успех за БСП. „Защото това показва, че ние мислим за хората, заставаме зад тях и натискаме управляващите да си свършат работата. И в следствие на този натиск изникна този извънреден доклад, заради който се направи първата крачка. Очевидно е, че трябва да се промени подходът и чуваемостта, когато говорим с тези хора. Те очакват втората крачка, но г-жа Фандъкова не я прие – да поеме ангажимента, че при актуализация на бюджета тази година, на първо място ще помислим за допълнителното увеличаване, както те искат“, каза още Паргов и подчерта, че БСП – София поема ангажимент, че когато дойде времето, ще поставят този въпрос. \r\nЦветилена СИМЕОНОВА", "date": "2019.03.14", "title": "Калоян Паргов, БСП – София: Увеличаването на заплатите на шофьорите в градския транспорт стана след натиск на БСП над управляващите,  за да си свършат работата"}
{"url": "http://www.focus-news.net/news/2019/03/14/2634453/sliven-dvama-dushi-sa-zadarzhani-za-ubiystvo-na-54-godishen-mazh-v-selo-ezero.html", "text": "Разследването е започнало на 13 март, след като в полицията постъпил сигнал за открито тялото на 54-годишен мъж в село Езеро. Това съобщиха от  ОДМВР-Сливен . При извършения оглед са открити следи от насилствена смърт. Незабавно са предприети оперативно-издирвателни и процесуално-следствени действия от криминалисти на РУ-Нова Загора и ОДМВР-Сливен. За извършеното престъпление са задържани двама мъже на 43 и 48 години от същото село. Работата по образуваното досъдебно производство продължава под наблюдението на Окръжна прокуратура-Сливен. Според първоначалните данни, вероятната причина за престъплението е от битов характер.", "date": "2019.03.14", "title": "Сливен: Двама души са задържани за убийство на 54-годишен мъж в село Езеро"}
{"url": "http://www.focus-news.net/news/2019/03/14/2634454/sport-petar-stoychev-se-tseli-v-troykata-ot-svetovnoto-v-ledeni-vodi.html", "text": "Петър Стойчев се прицели в тройката на световното първенство по ледено плуване в руския град Мурманск. Българинът ще се бори за отличията на 1000 метра, където държи рекорда на планетата от 12 минути и 15 секунди. Той ще се състезава в конкуренцията на повече от 350 плувци от 32 страни и е разпределен в последната 16-а серия. Надпреварата стартира в петък, а финалът е в събота следобед. \"Надявам се да завърша сред първите трима. За мен това ще бъде успех. Годините напредват, младите вече стават все по-бързи и по-бързи. Нивото ни не е по-лошо отпреди 2 години. Очаквам да плувам с резултата на това постижение, което имах тогава. Ако успея да спечеля медал за България, ще бъда много щастлив\", сподели първият победител в маратона в ледените води на Антарктида. Стойчев, който предварително обмисляше да вземе участие и на 500-те метра, преди да отпътува за Русия, сподели, че на място ще прецени дали ще се плува и в нея. \r\nВенцислав ДРАГОМАНОВ", "date": "2019.03.14", "title": "Спорт: Петър Стойчев се цели в тройката от световното в ледени води"}
{"url": "http://www.focus-news.net/news/2019/03/14/2634455/georgi-terziyski-api-blizo-7-mlrd-lv-shte-se-investirat-v-patnata-infrastruktura-na-severna-balgariya.html", "text": "Близо 7 млрд. лв. ще се инвестират в пътната инфраструктура на Северна България през следващите години. Това заяви председателят на Управителния съвет на Агенция „Пътна инфраструктура“ Георги Терзийски на форума „Приоритетна свързаност на Северна България“ в Русе, организиран от кмета на Община Русе Пламен Стоилов, в координация с Института за пътна безопасност, съобщиха от  пресцентъра на Агенция \"Пътна инфраструктура\".  \"С цялостното доизграждане на автомагистрала „Хемус“, на проектите Русе - Велико Търново, Видин - Ботевград, обходният път на Габрово и тунелът под Шипка ще имаме пътни комуникации, с които ще се ускори развитието на Северна България и ще се осигури бърза и безопасна пътна връзка между София, Варна, Русе и Видин\",  заяви председателят на УС на АПИ. Пред участниците във форума Терзийски подчерта, че се работи по подготовката и стартирането на строителството на 134-километровия участък от Боаза до връзката с пътя Русе - Велико Търново, за които правителството в края на м. г. осигури 1,3 млрд. лв. \"Графикът, който сме разработили предвижда до края на април да стартира изграждането на още два участъка от общо 6, на които е разделено цялото трасе. Това са отсечките - от Боаза до пътен възел „Дерманци“  и от пътен възел „Каленик“ до връзката с път II-35 Плевен - Ловеч. Техническото проектиране на участъци 4, 5 и 6, които са между пътя Плевен - Ловеч и Русе - Велико Търново, ще бъде изпълнено през 2019 г., а изграждането им ще започне през 2020 г. Целта е строителството на АМ „Хемус“ в участъка от Боаза до пресичането с пътя Русе - Велико Търново да приключи до 2023 г. През есента, с близо половин година по-рано от предвиденото по договор, ще завърши изграждането на 10-километровия участък от Ябланица до Боаза\", допълин още Терзийски. \r\nПредседателят на УС на АПИ съобщи, че плановете на агенцията са успоредно с АМ „Хемус“ да се изпълнява и най-важният проект за област Русе - автомагистралата „Русе – Велико Търново“. \"С изграждането й ще облекчим трафика от Дунав мост и ще повишим пътната безопасност, тъй като първокласният път Русе - Бяла е една от най-натоварените и опасни отсечки в България с висока концентрация на тежки пътни инциденти. След построяването на магистралата броят на пътните инциденти по направлението ще намалеят, тъй като движението ще бъде разделено в две отделни пътни платна\", заяви Терзийски. \r\nПредседателят на УС на АПИ посочи, че проектът за магистралата „Русе - Велико Търново“, която ще бъде с дължина 133 км, все още е в плен на съдебните процедури. \"На 30 ноември м. г. ВАС отхвърли внесените жалби по решението за ОВОС, но на 30 януари постъпи касационна жалба, като в законоустановения срок АПИ депозира отговор пред 5-членния състав на ВАС. Очакваме решението на съда и в зависимост от решението имаме готовност тази година да стартираме търгове за 75 км от трасето на магистралата на индикативна стойност 670 млн. лв. без ДДС. Това са участъците Русе – Бяла и обходът на Бяла, съобщи Терзийски. Той заяви, че разработеният график предвижда, ако в следващите месеци стартират обществените поръчки за избор на изпълнители и няма обжалване на процедурите, които да блокират работата, в края на тази или началото на следващата година да има избрани изпълнители и реалното строителство на първите два участъка от Русе - Велико Търново да започне в края на 2020 г. или началото на 2021 г. Така първите 75 км от автомагистралата „Русе - Велико Търново“ ще са готови през 2023-2024 г.\", съобщи Терзийски. \r\nПред участниците във форума „Приоритетна свързаност на Северна България“ председателят на УС на АПИ представи и останалите приоритетни пътни проекти  Видин - Ботевград, обходния път на Габрово и тунела под Шипка. Терзийски пожела на организаторите срещата да стане  традиционна и през следващите години в Русе да се представя напредъкът при изпълнението не само на пътните проекти, но и привлечените нови инвестиции в региона.", "date": "2019.03.14", "title": "Георги Терзийски, АПИ: Близо 7 млрд. лв. ще се инвестират в пътната инфраструктура на Северна България"}
{"url": "http://www.focus-news.net/news/2019/03/14/2634440/prof-dimitar-dimitrov-unss-evroizborite-otklonyavat-vnimanieto-ot-migratsionnite-protsesi.html", "text": "Евроизборите отклоняват вниманието от миграционните процеси. Това каза за сутрешния блок „Добро утро, България“ на  Радио „Фокус“   проф. Димитър Димитров, ръководител катедра „Национална и регионална сигурност“ – УНСС, като поясни, че в момента има наблюдения на ниска активност на миграционния поток. Той добави, че трябва да се отделя повече внимание за тези процеси. И България и  ЕС трябва да създават и поддържат капацитет за справяне с подобни явления. „Kолкото и да се опитва България да прави сигурна границата, да увеличи капацитета на „Гранична полиция“ или да използва тези помощи, които получаваме не може да се спре потока. Това не е само български проблем, а е въпрос на договорки с Турция и с други държави, които също имат много мигранти и имат много бежанци от конфликта в Сирия. Миграцията не е само въпрос Турция и Гърция какво ще направят. Изисква се комплексен подход. И там е проблемът – в липсата на цялостна европейска политика към този въпрос“, коментира проф. Димитров. Проф. Димитър Димитров каза още, че традиционните системи на Европа за справяне с мигрантите са тромави, бавни и доста щедри понякога и това кара вълни от мигранти да се отправят към Стария континент. Необходима е информационна политика по отношение на мигрантския поток, добави той. Според него мигрантските процеси са обективни процеси- нараства населението и се търси отдушник за по-добър живот. Важно е да се намери как да се управлява този процес. Трябват проактивни мерки, политика, която изисква подготовка и преговори със съседните държави. Нужна е и политика на „меката сила“ на ЕС за развитие на страните от Африка и Азия, каза още проф. Димитър Димитров. \r\nЕлеонора ЧОЛАКОВА", "date": "2019.03.14", "title": "Проф. Димитър Димитров, УНСС: Евроизборите отклоняват вниманието от миграционните процеси"}
{"url": "http://www.focus-news.net/news/2019/03/14/2634457/veliko-tarnovo-920-000-leva-si-razpredeliha-chitalishtata-v-obshtinata.html", "text": "920 000 лева си разпределиха читалищата в община Велико Търново. Това се случи по време на заседание на комисията по разпределяне на читалищната субсидия за 2019 година, предаде репортер на  Радио „Фокус“ – Велико Търново . Най-много средства ще получи най-голямото читалище във Велико Търново „Искра“ – 416 000 лева, следвано от Народно читалище (НЧ) „Надежда 1869″ – 75 300 лева. Читалището в Дебелец ще получи 37 700 лева, а в Килифарево – 34 300 лева. Субсидията за НЧ „Народна Просвета 1874“ в село Ресен, най-голямото село в общината, е в размер на 19 900 лева, а НЧ „Извор-1873“ в село Самоводене – 23 200 лева. Средствата от фонд „резерв“, който си гласуваха председателите на читалищата е в размер на 6043 лева. По предложение на Нелина Църова, директор Дирекция „Култура, туризъм и международни дейности“, средствата от фонда ще се използват  и за обезпечаване на транспортни разходи на читалищни състави за участие в културни прояви на територията на община Велико Търново. Нелина Църова посочи, че субсидията, която се отпуска от Министерство на културата за брой читалище е в размер на 9490 лева. На база на отпуснатите средства се разпределя и годишния бюджет на всяко едно читалище. Разпределението за допълнително финансиране се прави на база на няколко показатели. За любителски състави, които участват в общински празници , се отпускат по 450 лева, за клубове – по 260, за домакинство на общински празници – 1500 лева, за юбилей над 100 години – 1300 лева, а до 100 години – 650 лева, за организиране на традиционни национални форуми – 4000 лева, за инициативи на национално ниво – 1500 лева, за регионални празници 200 лева. \r\nЗам.-кметът на Велико Търново Ганчо Карабаджаков коментира по време на заседанието, че културата и изкуството винаги са били приоритет в политиката на Общината. Той подчерта, че  в Бюджет 2019 стандартите за читалищата са увеличени. По думите му това ще се отрази както на заплатите, така и на разходите за персонал. Карабаджаков подчерта, че  Община Велико Търново винаги е указвала и продължавала да указва необходимата подкрепа за събитията,  които читалищата организират. „Читалищната дейност в нашата община – празниците, обичаите, концертите, е част от културния календар на Велико Търново. Те го обогатяват и му придават пъстрота. Благодаря ви, че давате пример що е искрен и чист патриотизъм, и че сте крепители на българския дух и пазители на нашата национална идентичност. Безспорно голяма е ролята ви в това Велико Търново и Общината да бъдат пример за това как традициите, обичаите и българските обреди, цялото ни нематериално културно наследство, са по-живи от всякога. Благодаря ви, че предавате този дух на родолюбие на младите поколения, както и на цялото общество“, посочи Карабаджаков. \r\nНадежда КРЪСТЕВА", "date": "2019.03.14", "title": "Велико Търново: 920 000 лева си разпределиха читалищата в общината"}
{"url": "http://www.focus-news.net/news/2019/03/14/2634462/varna-mitropolit-yoan-dari-insulinova-pompa-na-dete-i-parichna-suma-za-izsledvaniya-na-malki-patsienti.html", "text": "Инсулинова помпа за малък пациент и около 11 000 лева за изследване на диабетни антитела при поставяне на диагнозата диабет тип 1 на деца бяха дарени официално в Университетската болница „Св. Марина“. За да предаде апарата лично на 9-годишния Георги в Клиниката по педиатрия дойде лично Варненският и Великопреславски митрополит Йоан, предаде репортер на  Радио „Фокус“ – Варна . Общата сума на дарението е в размер на 17 500 лева и 50 евро. Парите са събрани преди около месец, когато Негово преосвещенство отпразнува 50-годишния си юбилей. Той обясни, че е използвал личния си повод, да призове гостите си да дарят средства за каузата. Сред тях има както духовници, така и представители на местната власт, дипломати, ръководители на държавни институции, членове на университетската общност, на Военноморските сили, лекари, фирми и граждани.  \r\n„Това е нещо, което е наш дълг. Тук няма повод за похвала или каквото и да било. По-скоро разбираме, че диабетът е едно особено заболяване, което изисква повече грижи и особено ако засегне децата в ранна възраст, това е една голяма проблематичност и носене на кръст от страна на родителите“, каза владиката. В четвъртия ден на Великия пост той допълни, че в богослужението много пъти се изказа една мисъл, че в края на краищата дългът на християните е каквото могат да сторят, по примера на Христос. „За мен с помпата е по-лесно да се оправя с инсулина. Мога да хапвам и то измерва колко инсулин трябва да се сложи“, обясни Георги, чието семейство е изпитвало затруднение да плати помпата, струваща около 6000 лева. Според ръководителя на Клиниката по педиатрия проф. Виолета Йотова Здравната каса реинбурсира разхода за по-стар модел помпи. Те обаче, не са подходящи за по-малките пациенти. Парите от дарението вече са преведени на Клиниката по педиатрия в Университетската болница „Св. Марина“. Със средствата ще бъдат заплатени и 140 теста за 80 деца, при които сега е поставена диагнозата. Според проф. Йотова това изследване все още не се финансира от Здравната каса и това налага семействата, в тежкия момент, в началото на болестта да влагат допълнително средства. \r\nДиана СТОЕВА", "date": "2019.03.14", "title": "Варна: Митрополит Йоан дари инсулинова помпа на дете и парична сума за изследвания на малки пациенти"}
{"url": "http://www.focus-news.net/news/2019/03/14/2634463/smolyan-parva-kopka-za-nov-zhilishten-blok-s-36-obshtinski-zhilishta-be-napravena-v-grada.html", "text": "Първа копка по проекта за изграждане на нови социални жилища в град Смолян бе направена на ул. „Евридика“ в района на сградата на бившия тубдиспансер в града, предаде репортер на  Радио „Фокус“ – Смолян . Това е третият проект, в който инвестира програмата „Региони в растеж“ в рамките на инвестиционната програма на община Смолян. На първата копка присъстваха зам.-кметът на Смолян Венера Аръчкова, секретарят на общината Момчил Николов, представители на фирмата-изпълнител, проектанти, надзор, ръководителя на проекта и граждани. \r\nЖилищният блок ще има 35 апартамента, сред които едностайни, двустайни, тристайни и четиристайни, както жилища за хора със специални образователни потребности, обясни инж. Васка Караджова – ръководител на проекта.  След построяването, сградата ще бъде напълно обзаведена с всякакво оборудване и завършена до ключ. Топлата вода за потребителите ще се осигурява със слънчеви колектори. Стойността на строително-монтажните работи е 1 666 183,82 лв., а срокът за изпълнение на обекта е 498 календарни дни след подписване на протокол 2, с който се открива строителната площадка и линия. Реалната работа ще започне до седмица след първата копка, поясни инж. Караджова. \r\nЗам.-кметът на Смолян Венера Аръчкова заяви, че хората, които ще се настаняват в новопостроените общински жилища, ще се избират по методика на Агенцията за социално подпомагане. Те ще са социално слаби, в тежко здравословно състояние и хора, които се нуждаят от социална подкрепа. Жилищата ще бъдат оборотни. При постояването им, ще се настанят първите наематели, а след това може да се наложи при подобряване на социалния им статус, те да бъдат преместени. В жилищата ще се пребивава от 1 до 3 години, в зависимост от социалното положение на настанените, посочи Аръчкова. През този период, хората трябва да бъдат интегрирани и включени в други програми. Зам.-кметът на Смолян отбеляза, че списъкът на хората, които чакат за общински жилища в Смолян е голям. Тя припомни, че в периода между 2000 и 2007 г от приватизирани предприятия и от държавата има прехвърлени жилища към общината, но всички са с действащи договори на наематели. Нови жилища няма строени отдавна. „Има около 70-80 човека които са желаещи да бъдат настанени в общински жилища в различните групи за тези имоти. С новопостроеният блок ще бъдат обхванати част от тях, тъй като има и хора, които не се в крайна нужда, но искат да ползват общинско жилище, с цел да не плащат свободен наем. В новата сграда са предвидени и жилища за пострадали от домашно насилите от типа на кризисен център“, допълни Аръчкова. \r\nУправителят на фирмата-изпълнител на жилищния блок Мариян Стоянов, благодари на общината и правителството, че са успели да осигурят средства за такъв хубав социален проект. Той уточни, че за дейностите по обекта ще бъдат ангажирани между 8 и над 20 работници, в зависимост от дейностите, които се изпълняват. Стоянов обеща, че жилищният блок със социални жилища ще бъде изпълнен в срок и подчерта, че имат нужната работна ръка, техника и опит, за да се справят с изграждането на сградата. \r\nНели ГЕРГЬОВСКА", "date": "2019.03.14", "title": "Смолян: Първа копка за нов жилищен блок с 36 общински жилища бе направена в града"}
{"url": "http://www.focus-news.net/news/2019/03/14/2634460/ognyan-zlatev-predstavitelstvo-na-ek-v-balgariya-za-sledvashtite-dve-godini-balgariya-popada-v-top-5-na-evropeyskite-darzhavi-chlenki-na-es-s-proektiran-rast-na-ikonomikata.html", "text": "За следващите две години България попада в топ 5 на европейските държави-членки на ЕС с проектиран ръст на икономиката. Това каза ръководителят на Представителството на Европейската комисия (ЕК) в България Огнян Златев по време на откриването на дискусията на тема: „Европейски семестър 2019: напредък на България по икономическите и социални приоритети“, по време на която се представя доклада за България в рамките на Европейския семестър 2019 г., предаде репортер на  Радио „Фокус“-Бургас . „Докладът показва глобалния поглед върху това, как се развива икономиката на всяка една от държавите членки“, посочи ръководителят на Представителството на Европейската комисия в България. По думите му цялата европейска икономика, включително и българската, показват стабилен растеж вече 7-ма година. Според Златев растежът показва, че икономиката е излязла от най-тежката криза.  \r\n„Основните макроикономически показатели са добри. Има намаляване на безработицата и в България това чувствително се забелязва, както и увеличаване на производителността“, заяви Златев. „От друга страна има още какво да се прави, в доклада също се отправят някои препоръки за области, които специално за България трябва да се обърне внимание“, каза още той и поясни, че трябва да се продължат реформите в някои области, особено свързаните с банковия, както и небанковия сектор, относно регулацията. „Така че, аз смятам, че това е консултативен процес, в който участват и представители на българското правителство. Мисля, че всичко това ще бъде взето предвид и когато излезе летният пакет, ще бъдат още по-добри резултатите“, допълни ръководителят на Представителството на Европейската комисия в България Огнян Златев.  \r\nТой отбеляза също, че дискусията в Бургас поставя начало на поредица от събития, с които ще бъде представен в различни региони на страната т. н. Зимен пакет на ЕК за напредъка на всяка една от държавите членки, в случая - на България, в консултативен процес, наречен „Европейски семейства“. „Този доклад беше публикуван на 27 февруари“, каза още Златев. По думите му Бургас е първата спирка на това представяне неслучайно, тъй като градът е един от най-икономически активните центрове на страната. \r\nДеница ДИМИТРОВА", "date": "2019.03.14", "title": "Огнян Златев, Представителство на ЕК в България: За следващите две години България попада в топ 5 на европейските държави-членки на ЕС с проектиран ръст на икономиката"}
{"url": "http://www.focus-news.net/news/2019/03/14/2634458/ministar-krasimir-valchev-v-sledvashtite-desetiletiya-mladite-hora-v-nay-dobriya-sluchay-shte-badat-edva-23-ot-tezi-koito-shte-navlizat-v-pensionna-vazrast.html", "text": "В следващите десетилетия младите хора, в най-добрия случай, ще бъдат едва 2/3 от тези, които ще навлизат в пенсионна възраст. Това каза министърът на образованието Красимир Вълчев по време на кръгла маса, на която се обсъжда темата - „ЗА конкурентоспособна и просперираща българска икономика“, предаде репортер на  Агенция „Фокус“ . „Образователната система не може да произведе допълнително млади хора, но това, което може да направи е да не допусне, като крайно амбициозна цел, е нито едно дете да не отпадне от образователната система“, заяви министъра на образованието. \r\nИрина ИВАНОВА", "date": "2019.03.14", "title": "Министър Красимир Вълчев: В следващите десетилетия младите хора, в най-добрия случай, ще бъдат едва 2/3 от тези, които ще навлизат в пенсионна възраст"}
{"url": "http://www.focus-news.net/news/2019/03/14/2634466/shumen-nezakonna-pushka-i-patroni-sa-izzeti-ot-doma-na-51-godishen-mazh-ot-selo-salmanovo.html", "text": "Около 09.30 часа вчера в частен дом в село Салманово било предприето претърсване след получен сигнал, че собственикът на имота държи оръжие без разрешително. Това съобщиха от  ОДМВР-Шумен . Намерена е преправена пушка с оптика към нея и 46 патрона с различен калибър, за които 51-годишният мъж не притежавал разрешително. Оръжието и патроните са иззети. Образувано е досъдебно производство.", "date": "2019.03.14", "title": "Шумен: Незаконна пушка и патрони са иззети от дома на 51-годишен мъж от село Салманово"}
{"url": "http://www.focus-news.net/news/2019/03/14/2634467/veliko-tarnovo-razrushavat-emblematichnata-sgrada-na-kino-poltava.html", "text": "Разрушават емблематичната за старата столица сграда на кино „Полтава“, предаде репортер на  Радио „Фокус“ – Велико Търново . Дейностите стартираха преди броени дни, а към днешна дата зданието вече е наполовина. До няколко месеца се очаква на мястото да бъде изграден нов модерен търговски център. \r\nСградата на кино „Полтава“, известно още като кино „Чаплин“, е построена през 1974 година по проект на арх. Таньо Белев. Поводът е 30-годишнината от победата на 9 септември. В началото на 80-те години това е най-известното здание в старата столица. Тогава култовото кино разполага с два салона – ­ малък със 150 места и голям със 720 места. Поради липса на зрителски интерес обаче, то постепенно западнало и залите започнали да се използват с различни от предназначението им функиции за базар, за дискотека, за бинго и т.н. \r\nВ предната част на сградата, гледаща към улица „Христо Ботев“, има известен ресторант и бар-клуб. \r\nЛуиза ТРАНЧЕВА", "date": "2019.03.14", "title": "Велико Търново: Разрушават емблематичната  сграда на кино „Полтава“"}
{"url": "http://www.focus-news.net/news/2019/03/14/2634464/veliko-tarnovo-za-29-ti-pat-v-selo-arbanasi-shte-bade-otbelyazan-todorovden.html", "text": "За 29-ти път в село Арбанаси ще бъде отбелязан Тодоровден. Това съобщи на пресконференция във Велико Търново кметът на селото Тошо Кръстев, предаде репортер на  Радио „Фокус“ – Велико Търново . По традиция празникът се организира от кметство Арбанаси, Клуба по конен спорт „Калоян 92“ и читалищното настоятелство. Той ще започне с дефиле на участниците по улиците на Арбанаси. В 11.30 часа Негово Високопреосвещенство Великотърновският митрополит Григорий ще отслужи водосвет, след което ще се проведе конкурс за най-гиздав кон и ездач. В 13.00 часа при хубаво време ще се проведат демонстрации на конно-спортна база „Калоян“. След награждаването ще има демонстрации на Конната база в селото, като всички присъстващи ще имат възможност да се снимат с конете.  \r\nОколо 30 коня и жокея ще вземат участие в конкурса и в демонстрациите. Старши треньорът в Клуба Михаил Костов уточни, че в прескачането на препятствия ще участват деца и юноши и мъже и жени. Гостите ще могат да видят различни  породи коне, сред които български спортен кон, който е кръстоска между вносни жребци и български кобили майки, Хановер, Холщайнер и Олденбург.  Атракции на празника ще бъдат отново красивият файтон, както и понито Джина. За гостите са осигурени 350 кебапчета и 40 литра червено вино. Ще свири Духовият оркестър при  Община Велико Търново с диригент Владимир Бошнаков, а за доброто настроение ще се погрижат възпитаниците на Детско вокално студио „Румина“ с ръководител Румяна Начева. \r\nНадежда КРЪСТЕВА", "date": "2019.03.14", "title": "Велико Търново: За 29-ти път в село Арбанаси ще бъде отбелязан Тодоровден"}
{"url": "http://www.focus-news.net/news/2019/03/14/2634465/parlamentat-udalzhi-rabotnoto-si-vreme-do-priemane-na-proekta-na-godishna-rabotna-programa-na-narodnoto-sabranie-po-vaprosite-na-evropeyskiya-sayuz.html", "text": "Парламентът удължи работното си време до приемане на проекта на Годишна работна програма на Народното събрание по въпросите на Европейския съюз, предаде репортер на  Агенция „Фокус“ . „За“ удължаване на времето гласуваха 97 народни представители, „против“ - 1 и „въздържали се“ – 1, с което то бе удължено.  \r\nДеница КИТАНОВА", "date": "2019.03.14", "title": "Парламентът удължи работното си време до приемане на проекта на Годишна работна програма на Народното събрание по въпросите на Европейския съюз"}
{"url": "http://www.focus-news.net/news/2019/03/14/2634468/kurir-makedoniya-migranti-podpaliha-uchilishte-v-bosnensko-selo.html", "text": "Старото селско училище в босненското село Влахович изгоря, а местните жители твърдят, че е подпалено от мигранти, съобщава македонското електронно издание  „Курир“ . \r\n„Полицията често ги намира на това място, защото селото ни се намира на края на общината, към Федерацията. Училището, като се има предвид, че от началото на осемдесетте години няма ученици, е подходящо за почивка, защото селото е между Любляня, Стоц и Беркович, така че предполагаме, че мигрантите са отговорни, въпреки че не твърдим, че пожарът е причинен умишлено“, цитират босненски медии местните жители. \r\nВ подкрепа на твърденията е фактът, че след потушаването на стихията в сградата е намерена слама. Вероятно върху нея мигрантите са спали. Огънят вероятно е тръгнал от цигара или от огън, който мигрантите са запалили, за да се стоплят. Тереза Герова", "date": "2019.03.14", "title": "„Курир“ (Македония): Мигранти подпалиха училище в босненско село"}
{"url": "http://www.focus-news.net/news/2019/03/14/2634469/gd-granichna-politsiya-bez-problemi-i-izchakvane-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми и изчаквания се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.03.14", "title": "ГД „Гранична полиция“: Без проблеми и изчакване се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/14/2634470/ministar-mladen-marinov-poznavah-lichno-emil-sharkov-toy-goreshe-v-sluzhbata-si-i-deynostta-koyato-izvarshvashe.html", "text": "Познавах лично Емил Шарков, той гореше в службата си и дейността, която извършваше. Това каза министърът на вътрешните работи Младен Маринов по повод навършването на 5 години след акцията в Лясковец и почитането на паметта на командоса Емил Шарков, предаде репортер на  Агенция „Фокус“ . „Тук сме да отдадем почит на един герой - Емил Шарков, който се отдаде живота за спокойствието на българското общество и спокойствието на децата в град Лясковец“, обясни той. „Службата на командоса е изключително рискована, друг не може да изпълни задачата, за която те са подготвени. За съжаление, при тези високорискови операции се случва така, че се губи и човешки живот“, изтъкна министър Маринов. „Ние никога не можем да бъдем подготвени, така че да изгубим наш колега, наш близък. Познавам лично Емил Шарков и мога да кажа, че той гореше в службата си, гореше в дейността, която извършване. Беше изключително подготвен и дисциплиниран“, припомни още вътрешният министър. „Той загина в изпълнение на служебния си дълг, в изключително рискова ситуация, запазвайки живота и здравето на своите колеги и децата от близкото училище, загина и остана като герои“, подчерта той. Според Маринов въпреки, че съвременното общество, понякога  забравя своите герои, то историята е доказала, че те никога не загиват. „Историята ще оцени неговия подвиг“, изтъкна още вътрешният министър. „За съжаление, след подвига на тези герои остават паметниците и неизлечимата мъка на семейството, мъката на колегите и огромната загуба за обществото, но остава един светъл пример за достоен живот“, обяви Маринов. „Нека всички, които прекрачат прага на това училище, първото нещо, което да направят, е да видят тази паметна плоча, образа на Емо Шарков и да знаят, че това е пример за изпълнен дълг, и смелост, доблест и достойно изживян живот. Почивай в мир, Емо! Поклон пред светлата ти памет!“, допълни министърът.", "date": "2019.03.14", "title": "Министър Младен Маринов: Познавах лично Емил Шарков, той гореше в службата си и дейността, която извършваше"}
{"url": "http://www.focus-news.net/news/2019/03/14/2634472/veliko-tarnovo-19-godishen-mladezh-e-obvinen-v-prichinyavane-na-telesna-povreda-na-nepalnoletno-momche-v-dvora-na-uchebno-zavedenie-v-strazhitsa.html", "text": "19-годишен младеж от Стражица е обвинен в причиняване на телесна повреда на непълнолетно момче, съобщиха от  Областна дирекция на МВР – Велико Търново . Случаят е станал на 14 януари тази година в двора на учебно заведение в град Стражица.  В хода на разследването е изяснено, че между обвиняемия и пострадалия е възникнала разпра, която е прераснала в сбиване, при което е бил избит зъб на по-малкия ученик. Вчера извършителят е бил привлечен като обвиняем, наложена му е мярка за неотклонение „подписка“.", "date": "2019.03.14", "title": "Велико Търново: 19-годишен младеж е обвинен в причиняване на телесна повреда на непълнолетно момче в двора на учебно заведение в Стражица"}
{"url": "http://www.focus-news.net/news/2019/03/14/2634473/deputatat-ot-gerb-toma-bikov-predstavya-novata-si-kniga-politicheski-krizi-i-sluzhebni-pravitelstva.html", "text": "Народният представител от ГЕРБ Тома Биков ще представи тази вечер, 14 март 2019 г. (четвъртък), от 18.00 часа новата си книга \"Политически кризи и служебни правителства\", съобщиха от  пресцентъра на ПП ГЕРБ . Представянето ще се състои в столичния хотел „Анел“, който се намира на бул. „Тодор Александров“ 14. Книгата представлява изследване на работата на служебните правителства, като е направен и анализ на политическите кризи, които са довели до тяхното сформиране. Този анализ обхваща голяма част от преходния период и навлиза в постпреходния през кризите от 2013, 2014 и 2016 година.", "date": "2019.03.14", "title": "Депутатът от ГЕРБ Тома Биков представя новата си книга \"Политически кризи и служебни правителства\""}
{"url": "http://www.focus-news.net/news/2019/03/14/2634452/premierat-boyko-borisov-provede-sreshta-s-prezidenta-na-moldova-igor-dodon-v-azerbaydzhan.html", "text": "Министър-председателят Бойко Борисов проведе среща с президента на Молдова Игор Додон в Азербайджан, съобщиха от  правителствената информационна служба.  Двамата разговаряха в рамките на Седмия глобален бакински форум. „Нашите икономически отношения с Молдова показват положителна тенденция. И в този смисъл, наистина има добър потенциал за по-нататъшно развитие на икономическите връзки. Това са заслугите на предприемачите, фирмите, както и на министерствата на икономиката на двете страни“, посочи премиерът Бойко Борисов. Той подчерта, че асортиментът от стоки, изнасяни на българския пазар е много разнообразен и прикани молдовските предприемачи да бъдат още по-активни. „Нашият пазар може да приеме дори по-широк спектър от стоки, особено в  хранително-вкусовата промишленост“, каза още премиерът Борисов. \r\nПо време на срещата министър-председателят Бойко Борисов и президентът на Молдова Игор Додон обсъдиха и възможността съвместни предприятия в Молдова да спомогнат за по-ниска себестойност и по-ниски транспортни разходи за реализация на продукцията. „Нужно е прагматично отношение на всякакво ниво у нас към тази страна, която се променя пред очите ни“, посочи още българският премиер.  \r\nБорисов и Додон подчертаха и важността на сътрудничеството между България и Молдова в сферата на туризма. Забележителен е молдовският туристически интерес към България. През 2015 г. той нараснал с около 29,3% спрямо 2014 г. През 2016 г. увеличението е с нови 10%, спрямо 2015 г. През 2017 г. нараства с още 16,8% и достига 209 000 туристи. Днес Република Молдова заема 10-11 място по брой чуждестранни туристи, посетили България. \r\nБългарският премиер заяви, че българската диаспора в Молдова, която е втората по-големина след тази в Украйна, е мост в отношенията между двете държави. „Това допълнително  отваря възможностите за двустранни контакти и сътрудничество между страните ни“, посочи още министър-председателят Бойко Борисов.", "date": "2019.03.14", "title": "Премиерът Бойко Борисов проведе среща с президента на Молдова Игор Додон в Азербайджан"}
{"url": "http://www.focus-news.net/news/2019/03/14/2634476/prezidentat-rumen-radev-darzhavata-tryabva-da-osiguri-ednakav-i-spravedliv-dostap-do-obshtestveni-porachki-na-tseliya-biznes-ne-samo-na-opredelen-krag.html", "text": "Държавата трябва да осигури еднакъв и справедлив достъп до обществени поръчки на целия бизнес, не само на определен кръг. Това каза президентът Румен Радев по време на закриването на кръгла маса, на която се обсъжда темата „ЗА конкурентоспособна и просперираща българска икономика“, предаде репортер на  Агенция „Фокус“ . „Всяко разминаване в диалога и комуникацията, взаимодействието, води до катастрофа рано или късно“, заяви президентът. По думите му най-важните теми са: какво очакваме всички от държавата и какво очаква бизнесът от държавата. „Според мен най-важното е да се изгражда прозрачна, справедлива и устойчива бизнес среда, в която българският бизнес да може покойно да разгърне своя потенциал“, посочи Радев. Той отбеляза, че това означава прогнозируемост, ясна и стабилна правна рамка. \r\n„Държавата трябва да осигури еднакъв и справедлив достъп до обществени поръчки на целия бизнес, не само на определен кръг. Трябва да има и да осигури финансова дисциплина. Не само да се структурира бюджета в съответствия с някакви изисквания за мен, но и да се проследи ефикасността на всеки един лев - от разписването на бюджета за публични ресурси, до реденето на паветата на бул. „Граф Игнатиев“, подчерта президентът Радев, като обясни, че именно това за него означава финансова дисциплина. „Всеки един лев да се проследи къде и как отива и в какво се превръща. Естествено, трябва да се намали и административната тежест, да се оптимизира администрацията. Нека отчетем, че това е един сериозен резерв и говорим за липсата на работна ръка. Говорим и за механизмите, при които държавата да подпомогне включването на всички тези социално изключени в момента. Тези, които са отпаднали и от образователната система, и от пазара на труда“, коментира още президентът. По думите му това трябва да се случи, защото тези хора никак не са малко.  \r\nИрина ИВАНОВА", "date": "2019.03.14", "title": "Президентът Румен Радев: Държавата трябва да осигури еднакъв и справедлив достъп до обществени поръчки на целия бизнес, не само на определен кръг"}
{"url": "http://www.focus-news.net/news/2019/03/14/2634475/blagoevgrad-trafikat-na-granichnite-punktove-kulata-i-ilinden-e-s-normalna-intenzivnost.html", "text": "Трафикът на граничните пунктове „Кулата“ и „Илинден“ на границата с Гърция е с нормална интензивност. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница преминаването също се извършва без забавяне. \r\nДенис НИКИФОРОВ", "date": "2019.03.14", "title": "Благоевград: Трафикът на граничните пунктове „Кулата“ и „Илинден“ е с нормална интензивност"}
{"url": "http://www.focus-news.net/news/2019/03/14/2634471/sliven-prokuraturata-poiska-zadarzhane-pod-strazha-spryamo-obvinenite-v-ubiystvoto-na-54-godishniya-mazh-v-selo-ezero.html", "text": "Окръжна прокуратура – Сливен внесе в съда искане за налагане на мярка за неотклонение „задържане под стража“ спрямо Пламен П. и Иван М., обвинени в извършване на убийство, съобщиха от  пресцентъра на прокуратурата.  Те са обвинени за това, че на 13 март 2019 г. в с. Езерово, община Нова Загора, в съучастие по между си като съизвършители, умишлено умъртвили 54-годишен мъж, като деянието е извършено по особено мъчителен начин за убития и с особена жестокост – престъпление по чл. 116, ал. 1, т. 6, предл. 2 и 3, вр. чл. 115, вр. чл. 20, ал. 2 от НК. Окръжен съд – Сливен е насрочил заседанието си за 14 март 2019 г. от 14.15 часа.", "date": "2019.03.14", "title": "Сливен: Прокуратурата поиска „задържане под стража“ спрямо обвинените в убийството на 54-годишния мъж в село Езеро"}
{"url": "http://www.focus-news.net/news/2019/03/14/2634461/ria-novosti-i-rusiya-zatvori-vazdushnoto-si-prostranstvo-za-boing-737-mah-8.html", "text": "Директорът на „Росавиация“ Александър Нерадко обяви, че Русия затваря въздушното си пространство за „Боинг“ 737 МАХ 8, предава  РИА Новости . \r\n„Росавиация“", "date": "2019.03.14", "title": "РИА Новости: И Русия затвори въздушното си пространство за „Боинг“ 737 МАХ 8"}
{"url": "http://www.focus-news.net/news/2019/03/14/2634459/boyko-borisov-v-baku-balgariya-ochakva-da-provede-pregovori-za-poluchavane-na-dopalnitelni-gazovi-obemi.html", "text": "България очаква да проведе преговори в Баку за получаване на допълнителни газови обеми за газоразпределителен център „Балкан\". Това поясни премиерът Бойко Борисов в рамките на седмото издание на Глобалния бакински форум, който се провежда под мотото „Нова външна политика\", предава азербайджанската информационна агенция  Trend . \r\nГоворейки за отношенията с Азербайджан, Борисов отбеляза, че те са отлични. Българският премиер изрази благодарността си към президента на Азербайджан Илхам Алиев и първия вицепрезидент Мехрибан Алиева за съдействие при възстановяването на архитектурния и музейния резерват „Трапезица\" в България, включително средновековните църкви. \r\n„Мюсюлманска страна е отделила средства за възстановяването на европейските църкви. Това показва как можем да бъдем приятели със страни, чиято религия е различна от нашата\", привежда агенцията думите на Борисов. \r\nБългарският премиер отбеляза също, че страната му не е в конфликт с никого и има прекрасни отношения със съседите си: „Нашата политика се основава на принципите на добросъседство, уважение към други култури и религии\", добави Борисов. \r\nСедмото издание на Глобалния бакински форум започна на 14 март. Очаква се в него да вземат участие около 450 гости от над 70 страни. Тереза Герова", "date": "2019.03.14", "title": "Бойко Борисов в Баку: България очаква да проведе преговори за получаване на допълнителни газови обеми"}
{"url": "http://www.focus-news.net/news/2019/03/14/2634479/10-oto-sastezanie-po-ski-za-kupata-na-ministara-na-vanshnite-raboti-sabira-priyateli-na-diplomatsiyata-v-bansko.html", "text": "На 16 март 2019 г., събота, в Банско ще се състои 10-о Състезание по ски за Купата на министъра на външните работи на Р България с личното участие на вицепремиера и министър на външните работи Екатерина Захариева, съобщиха от  пресцентъра на МВнР. \r\nМинистър Захариева ще се състезава с представители на дипломатическия корпус, на държавната администрация и на международни институции в България, както и с приятели на дипломацията. \r\nНадпреварата под егидата на министъра на външните работи се организира съвместно с посланика на Република Австрия Андреа Вике и посланика на Румъния Йон Гъля, както и с Българската федерация по ски и „Балкан Холидейз“. \r\nСъстезанието в дисциплината гигантски слалом започва в 10:00 ч. на Шилигарника. То ще бъде разделено на два манша в различни категории – Дипломати мъже, Дипломати жени, Приятели мъже, Приятели жени, Деца. За ентусиазираните състезатели ще бъде организиран и „весел биатлон“. Той включва преминаване на трасето с престой на стрелкови рубеж. \r\nЦеремонията по награждаване е предвидена в 12.30 ч. на Шилигарника.", "date": "2019.03.14", "title": "10-ото Състезание по ски за Купата на министъра на външните работи събира приятели на дипломацията в Банско"}
{"url": "http://www.focus-news.net/news/2019/03/14/2634481/dobrich-62-godishen-mazh-e-postradal-sled-chelna-katastrofa-na-patya-za-silistra-prichinena-ot-navlizane-na-avtomobil-v-nasreshtnoto-platno.html", "text": "Шофьор от Варна причинил катастрофа на пътя за Силистра, след като е навлязъл в насрещното платно. Това съобщиха от пресцентъра на  ОДМВР – Добрич . На 13 март, около 18.55 часа, е получено съобщение за възникнало пътнотранспортно произшествие по пътя от град Добрич в посока град Силистра, на около 500 метра след кв. „Рилци”. Установено е, че водач на лек автомобил с варненска регистрация навлиза в лентата за насрещно движение и се блъска челно в друг лек автомобил с добричка регистрация. Вследствие на инцидента водачът от Добрич, мъж на 62 години, е с комоцио и натъртвания по тялото, без опасност за живота. По двете превозни са нанесени значителни материални щети. Водачите са с отрицателни проби за употреба на алкохол. По случая е образувано досъдебно производство.", "date": "2019.03.14", "title": "Добрич: 62-годишен мъж е пострадал след челна катастрофа на пътя за Силистра, причинена от навлизане на автомобил в насрещното платно"}
{"url": "http://www.focus-news.net/news/2019/03/14/2634480/lilyana-pavlova-gerb-tryabva-da-prodalzhim-temata-za-zapadnite-balkani-za-zashtitata-na-potrebitelite-za-sotsialnoto-i-ikonomichesko-sblizhavane.html", "text": "Трябва да продължим темата за Западните Балкани, за защитата на потребителите, за социалното и икономическо сближаване. Това каза народният представител от ПГ на ГЕРБ Лиляна Павлова по време на дебата по проекта на Годишна работна програма на Народното събрание по въпросите на Европейския съюз, предаде репортер на  Агенция „Фокус“ . Тя отбеляза, че постигнатото по време на Българското председателство е било важно и значимо. \"Набрахме темп, инерция, капацитет, но трябва да отпускаме\", допълни още Павлова и подчерта, че трябва да се продължи темата за Западните Балкани, за защитата на потребителите, за социалното икономическо сближаване. „Тук е много важно да отбележим, че именно председателството и волята на всяка една институция, както и парламентарно измерение, така и участието на всички министерства, на всички на политическо и експертно ниво показа, че имаше една тема, една кауза, един период от време, в който успяхме да бъдем обединени. Именно под мотото „Съединението прави силата“, каза Павлова. Тя отчете, че това е дало възможност България да разгледа над 105 законодателни досиета като част от общоевропейския дневен ред. По думите ѝ, ако се погледне като числа председателствата назад, нашето е успяло да постигне безпрецедентен брой досиета, по които са постигнати преговори. „2018 г. е последната цяла пълна законодателна година, в която можем преди края на мандата на ЕП и на ЕК да постигнем и приемем важно европейско законодателство именно в интерес на европейските граждани. Продължава да има теми от общоевропейския дневен ред. Те са част от Годишната програма по въпросите на ЕС, която се надявам да приемем днес с вас тук. Остават теми, които са важна част и по тях трябва да работим и да защитаваме националния интерес. Това е темата за сигурността и миграцията, изключително важния дебат за България за многогодишната финансова рамка и отстояването на това да получим достатъчно финансов ресурс да защитим традиционните политики“, каза Павлова и изброи кохезионната политика, дигитална трансформация, киберсигурност и други. По думите ѝ темите за мобилността, за сигурността и миграцията и многогодишната финансова рамка и за социална Европа остават, като част от дебата по тях продължава работата на Румънското председателство. \r\nДеница КИТАНОВА", "date": "2019.03.14", "title": "Лиляна Павлова, ГЕРБ: Трябва да продължим темата за Западните Балкани, за защитата на потребителите, за социалното и икономическо сближаване"}
{"url": "http://www.focus-news.net/news/2019/03/14/2634478/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Трафикът към този час на деня е слаб. Няма образували се колони от чакащи автомобили. Движението от и за пункта се осъществява при зимни условия. \r\nВенцеслав ИЛЧЕВ", "date": "2019.03.14", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/03/14/2634474/afp-donald-tramp-podcherta-bezgranichniya-potentsial-na-targovskoto-sporazumenie-s-velikobritaniya.html", "text": "Ден след гласуването в британския парламент, след което стана ясно, че Обединеното кралство няма да излезе от Общността без споразумение, държавният глава на САЩ Доналд Тръмп припомни за „безграничния“ потенциал на търговското споразумение между Вашингтон и Лондон, предава  AFP . \r\n„Моята администрация очаква с нетърпение преговорите за мащабни търговски сделки с Обединеното кралство. Потенциалът е безграничен!\", увери лидерът на Белия дом. Тереза Герова", "date": "2019.03.14", "title": "AFP: Доналд Тръмп подчерта „безграничния“ потенциал на търговското споразумение с Великобритания"}
{"url": "http://www.focus-news.net/news/2019/03/14/2634484/burgas-initsiativata-burgas-pluva-shte-se-provede-v-park-arena-ozk-na-31-mart.html", "text": "С инициативата „Бургас плува“ продължава програмата „Активни и здрави“ на Община Бургас, координирана от Гергана Брънзова. Събитието ще се проведе на 31 март в „Парк Арена ОЗК“, от 11.00 часа. Това съобщиха от пресцентъра на  Община Бургас . Специален гост ще е  хип-хоп и R’n’B изпълнителя VenZy. Програмата на събитието включва запознаване и демонстрации на основните стилове на плуване, игра на водна топка, забавни интерактивни игри, водени от треньори и състезатели по плуване.  \r\n„Елате със семейството си! Нека бъдем активни и здрави!Заявете участие тук. Потвърдилите участие ще имат възможността да се включат в демонстративните и забавни мачове, в които всеки е победител, защото споделя радостта си и емоцията си към играта. Набираме и Екип Доброволци, които да подпомагат организацията! Тези от вас, които изявят желание да станат част от Екип Доброволец, могат да се регистрират тук. Заедно сме по-добри!“, призовават от Общината.  \r\nПо-късно, в 16.00 часа, хип-хоп идолът VenZy ще изпее някои от най- големите си хитове на  откритата малка сцена до часовника, част от инициативата  „БулевАрт“ на Община Бургас. В 16.20 часа рапърът ще поведе кратък крос, в който могат да се включат всички желаещи, до открита сцена „Охлюва“ в Морската градина, където концертът ще продължи.", "date": "2019.03.14", "title": "Бургас: Инициативата „Бургас плува“ ще се проведе в „Парк Арена ОЗК“ на 31 март"}
{"url": "http://www.focus-news.net/news/2019/03/14/2634477/iliyana-popova-zam-kmet-na-petrich-obshtinskiyat-savet-dade-razreshenie-za-izgrazhdane-na-pametnik-skulptura-na-poeta-evtim-evtimov.html", "text": "Общински съвет-Петрич даде разрешение за изграждане на паметник-скулптура на поета Евтим Евтимов. Това каза за  Радио „Фокус“-Пирин  Илияна Попова, зам.-кмет на Община Петрич. Тя уточни, че местният парламент е упълномощил кмета на Общината – Димитър Бръчков да предприеме необходимите действия по изграждането на паметника. „По повод тези решения и във връзка с множество постъпили запитвания на културни дейци, граждани на община Петрич, семейството на Евтим Евтимов и читалищното настоятелство, взеха единодушно следното решение – учреди се инициатива за проектиране, изграждане и поставяне на паметника; открита бе нарочна банкова сметка с титуляр Народно читалище „Братя Миладинови“, като средствата по сметката ще бъдат изразходвани само и единствено за нуждите на тази инициатива и след нейното реализиране ще се изготви публичен отчет“, посочи също зам.-кметът на Община Петрич. \r\nНатали СТЕФАНОВА", "date": "2019.03.14", "title": "Илияна Попова, зам.-кмет на Петрич: Общинският съвет даде разрешение за изграждане на паметник-скулптура на поета Евтим Евтимов"}
{"url": "http://www.focus-news.net/news/2019/03/14/2634485/borislav-borisov-op-komunalstroy-s-nova-deynost-e-dopalnena-rabotata-na-obshtinskoto-predpriyatie-i-tova-e-izgrazhdane-i-poddarzhane-na-ulichno-osvetlenie-v-dobrich.html", "text": "С нова дейност от ноември миналата година е допълнена работата на общинското предприятие, става дума за изграждане и поддържане на улично осветление. Това каза в предаването „Добрич - Блян вихрен, понесен над степ ековита...“ на  Радио „Фокус“  Борислав Борисов, директор на Общинското предприятие (ОП) „Комуналстрой“. Предприятието изпълнява шест основни дейности, свързани с изграждане и поддържане на инфраструктурата в града. До скоро поддържането на уличното осветление се осъществяваше от външна фирма. От 1 ноември 2018 г. с решение на Общинския съвет дейността се изпълнява от общинското предприятие. Щатът е разширен с трима души с позиция ел. техници. В момента те обслужват линейно около 300 км, което представлява 7000 осветителни стълба, над 7000 осветителни тела. Направеното в края на миналата година е подмяна на осветителните тела с нов тип – LED осветление, от ул. „Батовска“ до варненския път, по целия бул. „25 септември“. Новият вид осветление има по-голям интензитет на светлината и е много енергоспестяващо и ефективно, посочи специалистът. Подменени са 124 осветителни тела. Борислав Борисов информира, че предстои цялостна подмяна – на стълбове и осветителни тела, по улиицте в града, които ще бъдат цялостно преасфалтирани. В момента се работи по ул. „Никола Петков“. Поставят се бордюри и предстои нейното цялостно преасфалтиране. Същата дейност ще бъде извършена и по бул. „Добричка епопея“, по бул. „Добруджа“ и ул. „Панайот Хитов“. „Колегите реагират адекватно всеки ден на много сигнали. Работата е периодична. Налага се и форсмажорно да реагираме, понякога събота и неделя, при наличие на възникнали ПТП-та, когато знаете, че има опасност по част от кабелите и инсталацията да минава високо напрежение, което създава опасност за участниците в движението и гражданите. Тогава съответно реагираме форсмажорно. Изключваме захранването и възстановяваме“, каза директорът на ОП „Комуналстрой“. Подобен случай е имало преди около месец в района на кръговото кръстовище до сградата на бившата Стоматология. По думите на Борислав Борисов доброто на общинското предприятие е, че то може да реагира веднага и да се работи, ако се наложи, в събота и неделя.  \r\nЖулиета НИКОЛОВА", "date": "2019.03.14", "title": "Борислав Борисов, ОП „Комуналстрой“: С нова дейност е допълнена работата на общинското предприятие и това е изграждане и поддържане на улично осветление в Добрич"}
{"url": "http://www.focus-news.net/news/2019/03/14/2634483/mustafa-karadaya-dps-upravlyavashtite-se-opitvat-da-zashtitavat-koalitsionnite-si-partnyori-a-ne-evropeyskite-tsennosti-choveshkite-i-grazhdanskite-prava.html", "text": "Управляващите се опитват да защитават коалиционните си партньори, а не европейските ценности и човешките и гражданските права. Това каза председателят на ДПС Мустафа Карадайъ по време на дебата по проекта на Годишна работна програма на Народното събрание по въпросите на Европейския съюз, предаде репортер на  Агенция „Фокус“ . Карадайъ предложи при приемането на работната програма на Народното събрание по въпросите на ЕС освен от приноса на националните парламенти за доброто функциониране на Съюза, страната ни да се ръководи и от чл. 1, ал. 1 на Българската конституция, че България е република с парламентарно управление. „Прави впечатление тенденциозно и последователно да липсват някои от темите, които присъстват в работната програма на ЕК. Като че ли за нас като държава въобще не са тема. Ние предлагаме някои от тях да бъдат включени в нашата работна програма на Народното събрание. Първо, приоритет Съюз на демократичната промяна. Предлагаме да бъде включен в годишната програма. Идеята на ЕС да се направи по-демократичен явно не е близка до сърцето и ума на сегашното мнозинство и управлението. Явно идеята активните и свободни граждани да бъдат включени в процеса на формиране на решения по ЕК не ви се нрави много“, каза още Карадайъ. По думите му затова сме свидетели на политиката \"проба-грешка\", \"проба-грешка\" и пак и пак. „Явно не ви харесват и правилата за финансиране на европейските политически партии и особено онази част, която обвързва финансирането с изповядването на основните ценности на ЕС и човешките права“, допълни още Карадайъ. \r\nДеница КИТАНОВА", "date": "2019.03.14", "title": "Мустафа Карадайъ, ДПС: Управляващите се опитват да защитават коалиционните си партньори, а не европейските ценности, човешките и гражданските права"}
{"url": "http://www.focus-news.net/news/2019/03/14/2634487/sport-berbatov-otkriva-noviya-stadion-na-totnam.html", "text": "Димитър Бербатов ще открие новия стадион на Тотнъм в края на месеца, разкриха от лондонския тим. Очаква се струващото близо 1 млрд. паунда съоръжение да отвори официално врати на 24 март. Необходимо е „шпорите\" да организират успешно две събития в новия си дом, за да получат сертификати, които да позволят на тима да играе мачове от Висшата лига и Европа. Първото от тези събития ще бъде двубой между юношите на Тотнъм и Саутхемптън до 18 години. Шест дни по-късно ще се състои и зрелищен сблъсък между легендите на лондонския тим и тези на Интер. Именно в този двубой участие ще вземе бившият нападател на „шпорите\" Димитър Бербатов. Дългогодишният капитан на Тотнъм Гари Мабът ще застане начело на тима на домакините, в който ще влизат знаменити бивши играчи на Спърс като Роби Кийн, Рафаел ван дер Ваарт, Алан Нилсен и Дарън Андертън. В състава на миланския гранд пък ще се появят някои от най-големите играчи на клуба от близкото минало. На този етап участие в двубоя на легендите са заявили вратаря Франческо Толдо, Деян Станкович и Хавиер Санети. Очаква се в близките дни да бъдат обявени окончателните списъци с участниците в шоуто на новия стадион на Тотнъм. \r\nВенцислав ДРАГОМАНОВ", "date": "2019.03.14", "title": "Спорт: Бербатов открива новия стадион на Тотнъм"}
{"url": "http://www.focus-news.net/news/2019/03/14/2634482/poslanikat-na-sasht-v-prishtina-kosovo-e-v-zastoy-zaradi-koruptsiyata-i-narusheniyata-na-pravata-na-choveka.html", "text": "Посланикът на САЩ в Косово Филип Коснет заяви, че страната е „в застой в борбата срещу корупцията, нападенията срещу журналисти, експулсиране на чужди граждани без редовен процес, насилието срещу малцинства\", цитира думите му македонската електронна медия  A1 On .  \r\nКоментарът, който Коcнет публикува в профила си в социалната мрежа „Туитър“, бе предшестван от доклад на Държавния департамент на САЩ относно положението с правата на човека през 2018 г.. В него основните проблеми в Косово са определени като „насилствено връщане на бежанци или търсещи убежище, ендемична корупция във властта, насилие и заплахи към журналисти, нападения срещу членове на етнически малцинства или други маргинализирани общности“. \r\nВ доклада специално се подчертава случаят с експулсирането на шестима турски граждани в Турция, които според Вашингтън са преследвани „под неоснователни обвинения\". \r\nИзгонването от Косово на турските граждани през март миналата година, които Анкара обвинява в сътрудничество с Фетхулах Гюлен, политическия опонент на президента Реджеп Тайип Ердоган, продължава да предизвиква реакции от различни политически и граждански кръгове в Косово, но никой все още не е поел отговорност за нарушението на процедурите.  Тереза Герова", "date": "2019.03.14", "title": "Посланикът на САЩ в Прищина: Косово е в застой заради корупцията и нарушенията на правата на човека"}
{"url": "http://www.focus-news.net/news/2019/03/14/2634486/varna-56-godishen-mazh-e-postradal-led-kato-e-blasnat-ot-lek-avtomobil-na-bul-vasil-levski.html", "text": "19-годишен водач от 19-годишен водач на лек автомобил от Варна е блъснал 56-годишен мъж на бул. „Васил Левски“. Това съобщиха от пресцентъра на  ОДМВР – Варна . Инцидентът е станал на 13 март, около 11.00 часа. Водачът на лек автомобил А.В. от Варна, по време на движение, блъска пешеходец, който пресича платното за движение. Вследствие на инцидента мъжът, на 56 години, получава фрактура на челюст и травма на главата, като е настанен за наблюдение и лечение в болнично заведение, без опасност за живота. По случая е образувано досъдебно производство.  \r\nОколо 15.00 часа в същия ден, неизвестен водач на лек автомобил, по време на движение назад, блъска 69-годишна пешеходка. Инцидентът е станал в междублоково пространство в ж.к. „Чайка“. Жената посещава болнично заведение около 18.30 часа, като е установено, че е получила контузни наранявания, като е прегледана и освободена от болнично заведение, без опасност за живота.", "date": "2019.03.14", "title": "Варна: 56-годишен мъж е пострадал, лед като е блъснат от лек автомобил на бул. „Васил Левски“"}
{"url": "http://www.focus-news.net/news/2019/03/14/2634488/gd-granichna-politsiya-trafikat-e-normalen-na-vsichki-kontrolno-propuskatelni-punktove.html", "text": "Трафикът е нормален на всички български гранични контролно-пропускателни пунктове, по данни към 13.00 часа. Това съобщиха от  ГД \"Гранична полиция\" .", "date": "2019.03.14", "title": "ГД \"Гранична полиция\": Трафикът е нормален на всички контролно-пропускателни пунктове"}
{"url": "http://www.focus-news.net/news/2019/03/14/2634489/prezidentat-rumen-radev-kam-horata-s-uvrezhdaniya-sme-poeli-mnogo-golemi-angazhimenti-i-tova-shte-pokazhe-che-sme-tsivilizovana-i-humanna-darzhava.html", "text": "Да не забравяме и хората с увреждания, към тях сме поели много големи ангажименти. И това, всъщност ще покаже, че ние сме цивилизована, хуманна държава. Това каза президентът Румен Радев по време на закриването на кръгла маса, на която се обсъжда темата „ЗА конкурентоспособна и просперираща българска икономика“, предаде репортер на  Агенция „Фокус“ . „Те не искат да разчитат само на някакви социални помощи, те искат и огромна част от тях могат да бъдат ефективна част от трудовата заетост“, отбеляза президентът Радев.  \r\n„Бизнесът иска най-вече с парите, защото това са парите на бизнеса, с които пълни хазната, на среща си да получава добра инфраструктура, добро образование, здравеопазване на работната сила, да има справедливо и бързо правораздаване, да има справедлива и ефективна събираемост на данъците - еднаква за всички. Трябва да има гарантирана сигурност на собствеността и личността. И много важно да има качество на всички тези обществени услуги“, посочи президентът.  \r\nТой разказа, че при последната му среща с австрийския бизнес е разбрал нещо много важно, че това, което липсва в България, е отношението на качеството, възприятието за качество и все още високият праг на търпимост към проблемите на качеството. „Ако се наливат обществени ресурси и няма качество, това показва няколко неща - или имаме корупция, или имаме некадърна администрация, или имаме мързелива администрация, която иначе е непоклатима и няма кой да я разкара, или и трите заедно“, каза още Радев. \r\nИрина Ивнаова", "date": "2019.03.14", "title": "Президентът Румен Радев: Към хората с увреждания сме поели много големи ангажименти и това ще покаже, че сме цивилизована и хуманна държава"}
{"url": "http://www.focus-news.net/news/2019/03/14/2634490/v-bukuresht-zapochna-xviii-ta-evropeyska-sreshta-na-varha-na-regionite-i-gradovete-v-koyato-uchastva-kmetat-na-dobrich-yordan-yordanov.html", "text": "В Букурещ започна XVIII-та Европейска среща на върха на регионите и градовете, в която участва кметът на Добрич Йордан Йорданов. Това съобщи от своя  Фейсбук  профил кметът на Добрич. „Моята покана за Eulocal е участие във форум за млади изборни политици. Предложената от мен тема как регионите могат да станат по-силни и да имат по-голямо въздействие върху политиките на ЕС влезе в първия дискусионен панел, след гласуване на всички предложения. Работата продължава с тематични дебати за политиките на сближаване на ЕС и преодоляване на различията на регионите“, съобщава Йордан Йорданов.", "date": "2019.03.14", "title": "В Букурещ започна XVIII-та Европейска среща на върха на регионите и градовете, в която участва кметът на Добрич Йордан Йорданов"}
{"url": "http://www.focus-news.net/news/2019/03/14/2634491/politsiyata-izdirva-66-godishnata-genoveva-ivanova-ot-vrachanskoto-selo-nivyanin.html", "text": "По молба на близките полицията издирва 66-годишата Геновева Параскевова Иванова, съобщиха от  пресцентъра на МВР.  На 8 март тя е излязла от дома си в село Нивянин, област Враца, и оттогава е в неизвестност. Има данни, че за последен път е била забеляна около 11.00 часа на 10 март на автогара в град Вършец, област Монтана. Жената е висока 160-165 см, с къса, чуплива коса с червен оттенък, овално лице и кафяви очи. Облечена е с тъмен анцуг и светложълта блуза с дълъг ръкав.   \r\nХората, които разполагат с информация за издирваната жена, могат да сигнализират на тел.: 112, 092/692393, 692318 или в най-близкото поделение на МВР.", "date": "2019.03.14", "title": "Полицията издирва 66-годишната Геновева Иванова от врачанското село Нивянин"}
{"url": "http://www.focus-news.net/news/2019/03/14/2634492/plovdiv-sluzhiteli-na-obshtinsko-predpriyatie-gradini-i-parkove-premahnaha-opasna-topola-do-voenniya-klub.html", "text": "Служители на Общинско предприятие „Градини и паркове“ премахнаха опасна топола до Военния клуб в Пловдив, съобщи за  Радио „Фокус“-Пловдив  директорът на предприятието Стоян Алексиев. По този начин бе предотвратена опасност от тежък инцидент. Опасната топола се намира на ул. „Иван Вазов“ 2, пред Военния клуб. Сигналът е подаден от граждани, които забелязали, че дървото се е наклонило. Веднага е сформирана експертна комисия, а след нейния доклад кметът на район „Централен“ Георги Стаменов е издал заповед за отстраняване на тополата. „Макар и видимо здраво, дървото се оказа много опасно и застрашаваше всеки момент да падне. След отсичането му отвътре се оказа хралупа, в която може да се побере човек“, каза Стоян Алексиев. По думите му тополата е била над 60-годишна, висока около 20 метра и тежка около няколко тона. Предвижда се на нейно място да се засади чинар, каквито са другите дървета по ул.„Иван Вазов“. \r\nДиректорът на „Градини и паркове“ благодари на гражданите, които сигнализират своевременно за опасни дървета. Сигналите могат да бъдат подавани на телефона на предприятието 032/624 301. \r\nЦветана ТОНЧЕВА", "date": "2019.03.14", "title": "Пловдив: Служители на Общинско предприятие „Градини и паркове“ премахнаха опасна топола до Военния клуб"}
{"url": "http://www.focus-news.net/news/2019/03/14/2634493/ivelina-vasileva-gerb-sred-visokoprioritetnite-temi-na-balgariya-e-namirane-na-spravedlivi-i-balansirani-resheniya-po-osnovnite-sporni-vaprosi-po-paketa-mobilnost-1.html", "text": "Сред високоприоритетните теми на България е намиране на справедливи и балансирани решения по основните спорни въпроси по пакета „Мобилност“ 1. Това каза председателят на Комисията по околна среда и води и депутат от ГЕРБ Ивелина Василева по време на дебата по проекта на Годишна работна програма на Народното събрание по въпросите на Европейския съюз, предаде репортер на  Агенция „Фокус“ . Тя посочи, че в проекта на програмата са включени преобладаващи проекти на актове с незаконодателен характер. „Това ни дава възможност ние като народни представители, представляващи българското Народно събрание, законодателният орган да участваме във формирането на дългосрочната визия, която е подходяща база на провеждането на задълбочени дискусии за бъдещето на Европа и за важните теми от европейския дневен ред. Затова призовавам всички да подкрепим предложеното решение“, допълни още Василева. Сред най-високоприоритетните теми за България са Многогодишната финансова рамка 2021 -2027 г., по-високо ниво на сигурност и ефективно управление на миграцията посредством укрепване на външните граници на ЕС, превенция на терористичната заплаха и подобряване на архитектурата на информационните системи и тяхната съвместимост, изграждане на стабилна и справедлива обща европейска система за убежище и осигуряване на солидарни механизми за разпределяне на тежестите в случай на засилен бежански натиск“, каза Василева.  \r\nДеница КИТАНОВА", "date": "2019.03.14", "title": "Ивелина Василева, ГЕРБ: Сред високоприоритетните теми на България е намиране на справедливи и балансирани решения по основните спорни въпроси по пакета „Мобилност“ 1"}
{"url": "http://www.focus-news.net/news/2019/03/14/2634495/veliko-tarnovo-priklyuchiha-remontnite-deynosti-na-samovodskata-charshiya.html", "text": "Приключиха ремонтните дейности на Самоводската чаршия във Велико Търново, предаде репортер на  Радио „Фокус“ – Велико Търново . Ремонтите на старината улица започнаха през есента, след като приключи подмяната на водопроводната мрежа. През зимните месеци бе пренареден калдъръма на улицата. Дейностите се извършиха през зимните месеци, въпреки ниските температури и лошите атмосферни условия. „Фокус“ припомня, че ремонтът на Самоводската чаршия е част от проекта „Привлекателна и съхранена автентична градска среда на Велико Търново“, финансиран по ОП „Региони в растеж“. Проектът включва още дейности по подобряване на градската среда в ж.к. „Чолаковци“ – реконструкция и рехабилитации на улици, пешеходни алеи и тротоари; изграждане на алейна връзка с ж.к. „Бузлуджа“, облагородяване на пространството на пл. „Съединение“, текущ ремонт на изгледните площадки на ул. „Стефан Стамболов“, реконструкция на паркинг на ул. „Крайбрежна“, реконструкция на обществена тоалетна на ул. „Г.С. Раковски“, както и подобряване на градската среда в старата градска част с реконструкция и рехабилитация на 38 улици. Общата стойност на проекта е 11 млн. лева. \r\nНадежда КРЪСТЕВА", "date": "2019.03.14", "title": "Велико Търново: Приключиха ремонтните дейности на Самоводската чаршия"}
{"url": "http://www.focus-news.net/news/2019/03/14/2634496/parlamentat-prie-godishnata-rabotna-programa-na-narodnoto-sabranie-po-vaprosite-na-es.html", "text": "Парламентът прие Годишната работна програма на Народното събрание по въпросите на ЕС, предаде репортер на  Агенция „Фокус“ . Годишната програма определя въпросите от европейския дневен ред, които са от приоритетно значение за страната през текущата година и формулира националния интерес по всеки един от тях. Тя гарантира координирането и ефективно участие на страната на всички нива в процеса на вземане на решение на ЕС и последователното прилагане на европейските политики. Програмата съдържа теми като разширяването на ЕС, кохезионната политика, многогодишната финансова рамка, задълбочаване на икономическия паричен съюз, инвестиционния план на Европа, данъчни и бюджетни въпроси, управление на миграцията, присъединяване на България към Шенгенското пространство и борба с тежката организирана престъпност. В нея са поместени теми като социална политика, заетост, трудова миграция, здравеопазване, научни изследвания и иновации. По отношение на миграцията в доклада се посочва, че управлението на всички аспекти на миграцията ще продължи да бъде ключов приоритет и през 2019 г. За Шенген се посочва, че въпросът за присъединяването на страната ни е тема, попадаща редовно в дневния ред на ЕС. \r\nДеница КИТАНОВА", "date": "2019.03.14", "title": "Парламентът прие Годишната работна програма на Народното събрание по въпросите на ЕС"}
{"url": "http://www.focus-news.net/news/2019/03/14/2634497/afp-ep-se-protivopostavi-na-zapochvaneto-na-targovski-pregovori-sas-sasht.html", "text": "Европейският парламент отхвърли започването на търговски преговори със САЩ, нанасяйки неочакван удар върху усилията на Брюксел да предотврати търговска война с Вашингтон, отбелязва  AFP . \r\nПредложението бе отхвърлено с гласовете на 223-ма депутати. „За“ се произнесоха 198 членове на ЕП, 37 се въздържаха от вота. \r\nЕвропейският парламент има само консултативна роля по отношение на мандата за преговори на ЕС, но ще има последната дума, след като бъде сключено евентуално споразумение с Вашингтон, припомня агенцията. Тереза Герова", "date": "2019.03.14", "title": "AFP: ЕП се противопостави на започването на търговски преговори със САЩ"}
{"url": "http://www.focus-news.net/news/2019/03/14/2634499/plovdiv-6-ti-mezhdunaroden-foto-salon-plovdiv-2019-e-otvoren-za-uchastie.html", "text": "6-ти Международен Фото салон „Пловдив 2019” е отворен за участие, съобщиха за  Радио „Фокус”-Пловдив  от Общината. Той се провежда под патронажа на FIAP, PSA, HPS и НСФА. Събитието е част от Културния календар на Пловдив за 2019 година и се осъществява с подкрепата на Община Пловдив. Международният фото салон е в шест раздела – черно-бяла фотография, цветна, природа, фотожурналистика, портрет и тяло, моят град – основна тема и подтема „Европейски столици на културата 1985 – 2023″ \r\nСалонът (изложбата) не приема фотографии, които вече са участвали в предишните 5 издания. \r\nПетчленно жури ще определя победителите. Ще бъдат раздадени общо над 150 награди. Ще има и една голяма награда – купа, плюс 500 ? .  \r\nКрайният срок за подаване на творбите е до 6 май 2019 година. \r\n„Вече 5 години купата се печели от автори от далечни страни – Иран, Нидерландия, 2 пъти в Китай и Норвегия. Това е най-силния кадър на всяко издание, който се избира от журито от 10-12 фаворита на организаторите. \r\nОрганизаторите се надяват в това издание, купата най-сетне да увенчае с триумф български кадър и български фото творец. Това ще бъде чудесен успех за салон Пловдив, тъй като градът е и Европейска столица на културата през 2019 година. \r\nДруго ново по линия на устойчивото ни партньорство с Община Пловдив (шеста, поредна година) е, че освен традиционната почетна диплома те са добавили и парична награда към нея. За тази награда Община Пловдив ще избере един кадър на български автор от целия фотосалон – т.е. от всички раздели. \r\nВъв връзка с титлата, която градът носи, измислихме и още една опция! С обявяването на салона за отворен, предлагаме на всички, които мислят да се включат в шестото издание, промоция „Ранни птички” – за ранни записвания. Това са първите, най-рано записали се участници. Опцията, която печелят първите 19-20 участници, резервирали участия с плащане (за минимум 3 секции), е че те ще получат ваучер за безплатно участие във всички шест раздела в 7-ми МФС Пловдив през 2020 г.", "date": "2019.03.14", "title": "Пловдив: 6-ти Международен Фото салон „Пловдив 2019” е отворен за участие"}
{"url": "http://www.focus-news.net/news/2019/03/14/2634498/kmetat-gencho-genchev-predstavya-svishtov-na-evropeyskata-sreshta-na-visoko-ravnishte-v-bukuresht-rumaniya.html", "text": "По покана от председателя на Европейския комитет на регионите Карл-Хайнц Ламберц кметът на Свищов Генчо Генчев участва в 8-та Европейска среща на високо равнище на регионите и градовете, която се провежда на 14 и 15 март в Букурещ, Румъния, съобщиха от пресцентъра на  Общината . \r\nСрещата се провеждасградата на Парламента в Букурещ под мотото „За (Нова) Европа“ и е едно от най-важните събития по време на Румънското председателство на Съвета на ЕС. Като един от 100-те млади изборни представители на Срещата на върха, кметът на Свищов участва в дебатите и представя своя район, реализираните проекти и очакванията към ЕС. \r\nСъбитието е най-мащабната инициатива на Европейския комитет на регионите (КР), провежда се на всеки две години, като целта му е дебат между повече от 500 местни и регионални избрани представители, и лидери от целия Съюз по актуални теми от дневния ред на Европейския съюз.", "date": "2019.03.14", "title": "Кметът Генчо Генчев представя Свищов на Европейската среща на високо равнище в Букурещ, Румъния"}
{"url": "http://www.focus-news.net/news/2019/03/14/2634494/yoana-hristova-zam-kmet-na-sofiya-izklyuchitelno-golyam-interes-ima-kam-kampaniyata-za-bezplatna-podmyana-na-stari-pechki-ot-domakinstvata-v-stolitsata.html", "text": "Изключително голям интерес има към кампанията за безплатна подмяна на стари печки от домакинствата в столицата. Това каза за предаването „Екологичен резонанс“ на  Радио „Фокус“  зам.-кметът  на София по направление „Зелена система, екология и земеползване“ Йоана Христова. Тя уточни, че алтернативните форми на битовото отопление са няколко и всеки гражданин ще може да направи избор между централно отопление на ТЕЦ, отопление на природен газ, пелети или климатик. „След като гражданите заявят своя интерес, справките ще бъдат обработени. На следващия етап всеки от тези граждани ще бъде посетени от експерти, които на място да установят дали това, което е посочено в заявленията съвпада с действителността. С тези образци за намерение гражданите посочват, че използват твърдо битово отопление и искат да сменят това устройство с алтернативни екологични уреди. Това е едното от нещата – заявките ще бъдат проверени на място. Всички инвестиции трябва да бъдат направени във законни сгради – това друго обстоятелство, което ще проверим“, обясни Йоана Христова. Тя каза още, че освен това хората могат да бъдат посъветвани от експертите за това, кой е най-добрият избор в техния случай. Христова призова гражданите, които искат да им бъдат подменени инсталациите да бъдат активни и да подадат заявление в Столична община до 13 юни тази година. \r\nЙоланда ПЕЛОВА", "date": "2019.03.14", "title": "Йоана Христова, зам.-кмет на София: Изключително голям интерес има към кампанията за безплатна подмяна на стари печки от домакинствата в столицата"}
{"url": "http://www.focus-news.net/news/2019/03/14/2634500/zvezdi-ot-sveta-na-biznesa-shte-spodelyat-viziyata-si-za-badeshteto-v-business-excellence-2022.html", "text": "На 21 март 2019 г., в хотел Маринела, зала EFE ще се проведе ТОП бизнес събитието  и  „Business excellence 2022” Годишните награди „Компания на годината”, съобщиха  организаторите от групата на списанията Bulgaria Business Review и Business Lady . Нетрадиционен подход към бизнеса, провокиращи и вдъхновяващи истории от световни и български лидери в различни области на бизнеса. Как да постигнем бизнес превъзходство и отлични икономически постижения, преминавайки през залагане на правилната стратегия, към новите модели на управление, професиите на бъдещето, спецификите на различните поколения потребители и новият свят на комуникациите и маркетинга. Дигитализацията на бизнеса ще разкрие нов свят на роботика, изкуствен интелект, Internet of things, Blockchain и Кибер сигурност.  \r\nИзключителната Спиридула Дракопулу от Google ще дойде в България специално, за да разкаже повече за новите подходи в маркетинга. \r\nУчастие като говорители  в събитието ще вземат световни и български специалисти в различни области на бизнеса и икономиката, ето някои от тях: \r\n- Пламен Петров, Управляващ партньор в Екуинокс Партнърс ООД. \r\n- Том Куигли, Собственик и Главен маркетинг директор, QuigleyMedia; \r\n- Георги Александров, Country Managing Director at Oracle Bulgaria; \r\n- Стийв Кейл, Управител на MariaDB Corporation; \r\n- Ивайло Славов, СЕО Bulpros; \r\n- Петър Бънков, Global Business Services Head, Experian; \r\n- Даниела Бадалута, Президент и основател на RECREX, Учредител Национално Бюро за Разследване и Борба със Застрахователните Измами в България; \r\n- Дарина Стоянова, Изпълнителен директор на „Престиж - 96“ АД; \r\n- Лилия Стоянов, Главен изпълнителен директор и бизнес ангел в Transformify; \r\n- Христо Христов, Президент на IAB България, главен изпълнителен директор на Netinfo; \r\n- Наталия Футекова, Управляващ партньор на ERP.BG; \r\n- Детелина Смилкова, Вицепрезидент на ВУЗФ; \r\n- Илияна Търнина, HR & Management professional; \r\n- Милена Хаджииванова, основател и управител на консултантска компания Ейч Вижън; \r\n- Анета Савова, собственик на консултантска компания Успешни жени и други. \r\nПанели: \r\n- Залагане на правилната стратегия и оптимизация на процесите (Strategy and Operations) \r\n- Нови управленски подходи (Management) \r\n- Кои човешки качества ще са най-ценни в бъдеще (Human Resourses)  \r\n- Развитието на технологиите и мястото им в бизнеса (IT) \r\n- Маркетинг, служещ на клиента (Marketing) \r\nТОП бизнес събитието за настоящи и бъдещи мениджъри е прекрасна възможност да организирате фирменото си обучение и тийм билдинг в едно, като дойдете на 21 март и станете част от Business Excellence. \r\nВъв време, когато светът и всичко в него се развиват изключително бързо, бизнесът трябва да прилага практики, които са с поглед поне 3 години напред. Да инвестираме в хората и в лидерския потенциал или в Изкуствен интелект и в IoT? Кое ще се окаже конкурентното предимство (competitive advantage) за организацията и то ли е пътят към успеха във време на подем?  \r\nЗа повече информация и регистрация посетете: www.companyoftheyear.eu. \r\nВече пета поредна година годишните награди „Компания на годината” отличават най-добрите компании в различните индустрии, като дават гласност на постиженията им и фокусират общественото внимание върху иновативните и успешни модели на управление. Наградите се връчват за заслуги, свързани с развитие на човешкия капитал; непрекъснато повишаване на качеството на предлагания продукт/услуга; ефективност и прозрачност; конкурентоспособност и иновации; индивидуален клиентски подход; успешен бизнес модел; ноу-хау; добро пазарно позициониране; устойчиво развитие; корпоративна социална отговорност; позитивен обществен имидж и други. Сред категориите тази година са финансов сектор, строителство и архитектура, медии, индустрия, банки, бизнес и мениджмънт, здравеопазване, телекомуникации, фармация и други. \r\nПартньори на тазгодишното издание са: ТВ Европа, радио Витоша, радио Фокус, информационна агенция Фокус, информационна агенция Кросс, QuigleyMedia, интернет порталите Vesti.bg, Sinoptijk.bg, Mail.BG, Radar.BG, b2bmedia, Manifesto.BG, Flashnews.bg, J Point.", "date": "2019.03.14", "title": "Звезди от света на бизнеса ще споделят визията си за бъдещето в „Business excellence 2022”"}
{"url": "http://www.focus-news.net/news/2019/03/14/2634503/burgas-detskata-piesa-za-drakonite-i-horata-posvetena-na-mezhdunarodniya-den-na-horata-sas-sindrom-na-daun-shte-bade-predstavena-v-grada-na-21-mart.html", "text": "Детската пиеса „За драконите и хората“, посветена на деца със Синдром на Даун, ще бъде представена на 21 март, когато се отбелязва Международния ден на хората страдащи от това заболяване. Това съобщиха от пресцентъра на  Община Бургас . Инициативата е на ДГ „Слънце“ и Сдружение „Даун синдром България“. Пиесата „За драконите и хората“ е своеобразен урок по емпатия. Тя е  преживяна и написана от родител, чието дете е със синдром на Даун. Събитието ще се състои на 21 март 2019 г. (четвъртък) в ДГ „Слънце“, от 10.30 часа.", "date": "2019.03.14", "title": "Бургас: Детската пиеса „За драконите и хората“ посветена на Международния ден на хората със Синдром на Даун ще бъде представена в града на 21 март"}
{"url": "http://www.focus-news.net/news/2019/03/14/2634502/prezidentat-rumen-radev-spravyaneto-s-koruptsiyata-e-fundamentalen-problem.html", "text": "Справянето с корупцията е фундаментален проблем. Това каза президентът Румен Радев по време на закриването на кръгла маса, на която се обсъжда темата- „ЗА конкурентоспособна и просперираща българска икономика“, предаде репортер на  Агенция „Фокус“ . Радев обърна внимание на огромното оживление, което е породила новината за възможността Лаура Кьовеши, да стане европейски прокурор и запита, защо в България тази новина е породила такъв интерес. „Според мен, това се дължи на факта, че хората и бизнеса в България загубиха доверие в българската антикорупционна система“, каза Радев.  \r\n„Ако допуснем вероятността, че някакъв антикорупционен орган, или отвън или служби външни, направи така, че тук в България да се разкрият, например, крупни корупционни схеми и под тяхно явление, хората да бъдат изпратени пред правосъдието и ефективно съдени, ако това се случи да стане отвън, а не отвътре, това означава, че България е капитулирала пред корупцията. И ние не трябва да го допускаме като общество“, заяви президентът. \r\nИрина ИВАНОВА", "date": "2019.03.14", "title": "Президентът Румен Радев: Справянето с корупцията е фундаментален проблем"}
{"url": "http://www.focus-news.net/news/2019/03/14/2634507/kardzhali-kanadskata-firma-dandi-preshas-metals-krumovgrad-e-zapochnala-da-izvlicha-zlatna-ruda-ot-otkritiya-rudnik-na-ada-tepe.html", "text": "Канадската фирма „Дънди прешъс металс Крумовград“ е започнала да извлича златна руда от открития рудник на Ада Тепе. Това съобщи на брифинг в Кърджали д-р инж. Илия Гърков, вицепрезидент на Международната фирма „Дънди прешъс металс“ и генерален мениджър на подразделението в Крумовград, предаде кореспондент на  Радио „Фокус“ . Вече 160 хиляди тона са били добити в открития рудник на Ада Тепе над Крумовград. Във фирмата са започнали работа 234 души, 36 са жените, по спомагателни дейности са ангажирани още 171 човека, 28 са жените от тях. През второто тримесечие на тази година обогатителната фабрика ще произведе първия концентрат, като капацитетът на фабриката е между 780 000 – 850 000 руда годишно. Около 5 български и чуждестранни фирми са изявили интерес към извличането на златото от концентрата. През август се очаква да бъде официалното откриване на рудника и обогатителната фабрика. В този богат на залежи район, не само на злато, но и на други полезни изкопаеми, ще бъдат проведени и други проучвания за нови находища на благородния метал в близост до Крумовград и Ада Тепе, тъй като запасите в района на фабриката са за още 8 години. \r\nДарина ДЕЕНИЧИНА", "date": "2019.03.14", "title": "Кърджали: Канадската фирма „Дънди прешъс металс Крумовград“ е започнала да извлича златна руда от открития рудник на Ада Тепе"}
{"url": "http://www.focus-news.net/news/2019/03/14/2634504/yens-stoltentberg-nato-nyama-pozitsiya-za-severen-potok-2.html", "text": "В рамките на пресконференция, посветена на презентацията на годишния отчет за работата на Алианса през 2018 г., генералният секретар на организацията Йенс Столтенберг подчерта, че НАТО няма позиция по въпроса за проекта „Северен поток-2“, предава  TACC . \r\n„НАТО няма позиция за „Северен поток-2“. Както вече казах, съюзниците подкрепят различни гледни точки по въпроса“, подчерта норвежкият политик. \r\nАгенцията припомня, че по-рано Европейският парламент одобри резолюция по доклада „За политическите отношения между ЕС и Русия“, в която се подчертава необходимостта от преустановяване на строителството на газопровода. В документа Москва вече не се признава за стратегически партньор на Брюксел.  Тереза Герова", "date": "2019.03.14", "title": "Йенс Столтентберг: НАТО няма позиция за „Северен поток-2“"}
{"url": "http://www.focus-news.net/news/2019/03/14/2634510/aktsenti-v-predavaneto-asenovgrad-bogoizbran-pred-portite-na-rodopite-na-radio-fokus-plovdiv.html", "text": "Община Асеновград търси спешно около 400 000 лева за укрепване на свлачището по пътя към Асенова крепост. Снеготопенето и очакваните валежи през пролетта налагат неотложни мерки там. Свлачището по пътя се активизира на 28.06.2018 г. след проливен дъжд. Общината търси средства от Междуведомствената комисия по бедствия и аварии оттогава, но до момента няма отговор за финансиране. Местната администрация е обезопасила участъка на опасното свлачище по пътя за Асенова крепост и е обозначила мястото. Съществува обаче опасност свлачищният участък да стане по-голям при интензивна валежна обстановка. Ето защо и парите, които ще са нужни за укрепването му, трябва да бъдат повече от преди поисканите. Подробностите ще чуем от кмета на Община Асеновград д-р Емил Караиванов в предаването  „Асеновград – Богоизбран пред портите на Родопите“  на  Радио „Фокус“-Пловдив .  \r\nИ още - започнаха дейности по поддръжка на зелената система в Асеновград и градската среда. Фирмата, която поддържа зелените площи в града, продължава с дейности по кастрене и оформяне на короните на дървета, в това число и по молби и заявление от гражданите. Дейността започна през късната есен и се извършва съгласувано оформяне короните на дърветата. Мярката е необходима за поддържане на дърветата в по-безопасен и стабилен вид в случай на внезапни природни явления (ураган, поройни дъждове и др.). И тази година Асеновград ще отбележи Тодоровден с кушии. Празникът ще започне по традиция с шествие до параклиса „Свети Тодор” в местността Параколово, където ще се извърши водосвет и служба за здраве. Началният час на тръгване е в 09.00 от изравнителния басейн в квартал „Изток” на 16 март. Още за програмата разказва Димитър Кирков, директор на Общинско предприятие „Туризъм“ в Асеновград. Предаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа.", "date": "2019.03.14", "title": "Акценти в предаването „Асеновград – Богоизбран пред портите на Родопите“ на Радио „Фокус“-Пловдив"}
{"url": "http://www.focus-news.net/news/2019/03/14/2634506/ivelina-romanova-rim-dobrich-muzeyat-predstavya-nay-staroto-obraboteno-zlato-v-seta-na-poveche-ot-6000-godini.html", "text": "Музеят представя най-старото обработено злато в сета, на повече от 6000 години. Това каза в предаването „Добрич - Блян вихрен, понесен над степ ековита...“ на  Радио „Фокус“  Ивелина Романова, специалист в Регионален исторически музей (РИМ)-Добрич. „Малко злато има на Дуранкулак, но при химически анализ, правен в Германия, златната спирала, намерена там, се оказа с около 150-200 години по-стара от варненските златни съкровища, за които знаем, че са най-старите в света от праисторията. Варненският халколитен некропол е много известен“, разказа Ивелина Романова. Местата, където тези артефакти са били намирани, носят имената на съответната култура. Пример за това е култура „Хаманджия“, среща се в Дуранкулак и култура „Блатница“. Колекцията от най-старо златно съкровище в света съдържа уникална находка – златна спирала, също различни накити и пластини с различен диаметър. Спиралата представлява женска игла за коса, която е датирана от средата на енеолитната епоха. Седем години по-късно, през 1979 г., след откриването на Варненския енеолитен некропол,  на западния бряг на Дуранкулашкото езеро е открит друг праисторически некропол, който сега се номинира като най-голямото известно такова явление в света. Изследователите – проф. Хенриета Тодорова и н. с. Тодор Димов, са открили в него 1 204 погребални съоръжения. В някои от гробовете от средната и късната каменно-медната епоха са намерени много накити от злато, мед, спондилус и денталиум.  Усвояването на металургията и металообработката на злато и мед изисквало специални знания и умения. Това обуславя появата на първите истински майстори или занаятчии – ковачите. Владеенето на особени „тайни“ знания, превръщащи парчето руда в сечиво или украшение, предполага и високата обществена репутация на занаятчиите, породена от умението им да владеят природните стихии – огън и вода. Впечатляващите находки от мед и злато с голяма доза сигурност потвърждават възможността за появили се вече по това време в района на Западното черноморие добре организирани общности, стоящи високо над родовообщинната структура и намиращи се на прага на ранната държава и възникването на писмеността. По думите на Ивелина Романова, музеят притежава и богата колекция от медни предмети, като накити, оръция, сечива. Всичко артефакти са доказателство за развитие цивилизации, които са изработвали както оръдия на труда, така и бижута. Землището на село Одърци също е с голямо археологическо значение, посочи специалистът. „И Дуранкулак, и Одърци могат да заемат съвсем достойно място в листата на ЮНЕСКО. По тези места са съхранени пластове история. Много хоризонти, от различно време и всичко това е на едно място“, каза Ивелина Романова. Друг акцент в историята на региона е некропол, открит край село Топола. Там археолозите са открили множество керамични артефакти и се предполага, че мястото може да е било голям производствен център за керамика. „Най-големият старобългарски център в Европа се оказва“, допълни специалистът.  \r\nЖулиета НИКОЛОВА", "date": "2019.03.14", "title": "Ивелина Романова, РИМ-Добрич: Музеят представя най-старото обработено злато в сета, на повече от 6000 години"}
{"url": "http://www.focus-news.net/news/2019/03/14/2634509/kmetat-na-burgas-dimitar-nikolov-proektat-za-izgrazhdane-na-sotsialni-zhilishta-ima-za-tsel-da-nasarchi-mladite-semeystva-koito-sledvat-visshe-obrazovanie-ili-podobryavat-kvalifikatsiyata-si.html", "text": "Опитваме се да направим пилотен проект и с промяна в наредбата да дадем акцент именно на младите семейства, които следват висше образование или подобряват квалификацията си в Бургас и имат желание трайно да се установят в нашия град. Това каза кметът на Бургас Димитър Николов пред журналисти по повод стартиращ проект на Общината за изграждане на социални жилища за хора, които искат да подобрят квалификацията си, предаде репортер на  Радио „Фокус“-Бургас . „След многото срещи, включително и в понеделник имам една, със студентските съвети, стана ясно, че те изпитват сериозни трудности в осигуряването на жилища, защото свободният пазарен наем е твърде висок за ниските им заплати, тъй като всяко едно младо семейство като млади специалисти не получава максимума на работа заплата“, заяви Николов и добави, че студентите изпитват големи трудности в осигуряването на жилища и това им пречи да създават семейства, да се раждат деца. „Аз мисля, че давайки сериозна преференция и предимство на такива млади семейства с висше образование или такива, които следват в Бургас, ще даде шанс тези хора да не мислят за София или за другите държави, а да останат тук и да създадат семейства“, отбеляза Николов.  \r\nПо думите му са възникнали и доста брожения. „В кв. „Победа“ има друг проблем, опитваме се там да вкараме по-дълбоко правилата. И там ромите се оплакаха, че ще има някаква дискриминация. Напротив, според мен това е реверанс към хората, които отделят от времето, парите си, образоват се и влагат усилия и по този начин това е знак на уважение и зачитане на тези техни усилия“, допълни кметът на Община Бургас. \r\nДеница ДИМИТРОВА", "date": "2019.03.14", "title": "Кметът на Бургас Димитър Николов: Проектът за изграждане на социални жилища има за цел да насърчи младите семейства, които следват висше образование или подобряват квалификацията си"}
{"url": "http://www.focus-news.net/news/2019/03/14/2634512/prezidentat-rumen-radev-biznesat-tryabva-da-si-plashta-danatsite-i-da-raboti-v-ramkite-koito-darzhavata-e-opredelila.html", "text": "Бизнесът трябва да си плаща данъците, да не генерира сива икономика, да не мами, да работи в рамките, които държавата е определила. Това каза президентът Румен Радев по време на закриването на кръгла маса, на която се обсъжда темата - „ЗА конкурентоспособна и просперираща българска икономика“, предаде репортер на  Агенция „Фокус“ . „По отношение на това, какво очакваме от бизнеса аз предлагам, а и всички тук министри, най-вече министърът на финансите - бизнесът да си плаща данъците, да не генерира сива икономика, да не мами, да работи в рамките, които държавата е определила. Бизнесът да не търси лесния начин за постигане на резултат и да не корумпира администрацията, а да развива конкурентоспособност, да се развива и да развива човешкия капитал, да влага в своите служители, както се полага по отношение на образование“, заяви президентът. Той посочи, че бизнесът трябва да съдейства и да инвестира в научна и изследователска дейност. „Да бъде по-агресивен и да работи повече за самореклама - това, което липсва на българския бизнес. Той има наистина прекрасно и производство и услуги“, каза още той. \r\nПрезидентът призова преди да привличаме работници отвън, първо да задържим българите да не напускат страната и да създаваме добри условия у доходи тези хора да остават тук, в България.  \r\nИрина ИВАНОВА", "date": "2019.03.14", "title": "Президентът Румен Радев: Бизнесът трябва да си плаща данъците и да работи в рамките, които държавата е определила"}
{"url": "http://www.focus-news.net/news/2019/03/14/2634515/promenyat-se-kriteriite-za-priem-v-stolichnite-yasli-i-parvi-klas-v-obshtinskite-uchilishta-obzor.html", "text": "На свое редовно заседание Столичният общински съвет прие два доклада, с които се променят правилата за прием в яслите в София, както и критериите за прием в първи клас в общинските училища. Прием в детските ясли \r\nС новите промени критериите за прием за общинските ясли в София вече са уеднаквени с тези на детските градини. Така най-много точки ще се дават по критерий „местоживеене“ – т.е. за местонахождение в близост до съответната градина. Освен това децата с постоянен адрес ще получават по 3 точки, а тези с настоящ - по 2 точки. От догодина ще се въведе и т.нар. уседналост, като максималният брой точки (5) по този критерий ще се дава, ако детето е живяло на адреса повече от 2 години. Също 2 точки ще има за работещи родители или студенти в софийските университети, като досега за студентите родители се даваше 1 точка. Друга промяна предвижда вече да се дава 1 точка за близнаци, а не както досега 2 – на основание, че до момента се е точкувало, че децата са хем близнаци, хем брат и сестра. Освен това се намалява допустимият брой на децата с хронични заболявания от пет на три в група, като удостоверяването вече ще се извършва с ТЕЛК. Срокът за отлагане на постъпване в детското заведение се ограничава до 60 дни. Към критериите се дава и предимство за кандидати, които имат брат или сестра в яслите. Промените влизат в сила при следващото кандидатстване, с изключение на критерия уседналост, който ще започне да се гледа през 2020 г. \r\nЗаместник-кметът на София Дончо Барбалов обясни, че с промените се цели уеднаквяване на правилата за прием в яслените групи и в детските градини. „Идеята е да няма разминаване и да е ясно, че правилата са единни за цялата система за детските заведения в София“, коментира той. Барбалов припомни, че тази година ще бъдат изградени две нови самостоятелни детски ясли – в ж.к. „Красно село“ и в район „Триадица“. „Надявам се в най-скоро време да обявим процедурата и колкото се може по-бързо да можем да започнем строителството. Най-голям е недостигът в яслените групи и се надявам в най-кратки срокове да можем да подобрим и там състоянието чрез предлагане на повече места“, каза още Барбалов. Прием в първи клас \r\nС приетите промени се дава право, ако едното дете в семейството посещава дадено училище, следващото дете да бъде приемано приоритетно в същото учебно заведение. По този начин приемът се синхронизира с наредбата на Министерството на образованието и науката, която въвежда принципа две или повече деца в едно семейство да посещават и едно и също училище. Така, ако първото дете е до 12 години, то по-малките му братя или сестри ще бъдат поставени на първите места в класирането за съответното училище и така ще им бъде гарантиран приемът, без да се гледа критерият по уседналост. Ако вече приетото дете е над 12 години, второто и следващите ще получават максималния брой допълнителни точки – 11, и така и за тях ще има осигурени места. \r\nПромените в наредбата предвиждат още и увеличаване на точките при допълнителните критерии за класиране в първи клас за сираци и полусираци. Миналата година дете с двама починали родители получаваше 5 точки, а полусираците – 3. В предстоящия прием те ще носят еднаква тежест – 6 точки. Допълнителните критерии се вземат под внимание само когато децата от една група по водещия критерий уседналост са повече от обявените в план-приема места. \r\nЗам.-кметът на София доц. д-р Тодор Чобанов уточни, че новите правила ще влязат в сила за текущата кампания, която ще стартира в края на март-началото на април. \r\nЦветилена СИМЕОНОВА", "date": "2019.03.14", "title": "Променят се критериите за прием в столичните ясли и първи клас в общинските училища (ОБЗОР)"}
{"url": "http://www.focus-news.net/news/2019/03/14/2634508/zaplatite-na-shofyorite-ot-gradskiya-transport-v-sofiya-se-povishavat-ot-1-april-obzor.html", "text": "Столичният общински съвет прие единодушно предложението на кмета на София Йорданка Фандъкова заплатите на шофьорите от градския транспорт да се увеличат с 10% от 1 април. Така възнагражденията в „Столичен автотранспорт“ и „Столичен електротранспорт“ първо се изравняват, а след това се увеличават. С промените основната заплата в бранша става 1150 лв., а средната брутна – 1800 лв. Има предвиден и бонус от 100 лв. за добре свършена работа. За увеличението на заплатите Столична община ще отдели 5,3 млн. Целта на новите мерки е да се облекчат условията за работа на шофьорите в градския транспорт и да се намали извънредният труд в двете дружества, който в момента е над допустимите 15 часа. \r\nДо повишаването на заплатите се стигна след внесен извънреден доклад на 13 март от кмета на София Йорданка Фандъкова за решаване на проблемите на водачите в градския транспорт, след като те сигнализираха за тях. Шофьорите алармираха за тежките условия, в които работят, както и за извънредния труд, който им се налага да полагат, заради липсата на кадри. В доклада Фандъкова си постави две цели - задържане на работещите водачи и привличане на нови за справяне с недостига на кадри. От доклада стана ясно, че незаетите места в системата на градския транспорт за водачи са 251, недостигът е 13%. 116 са липсващите ватмани и шофьори на тролеи, а 135 са свободните места за шофьори на автобуси.  \r\nКметът Йорданка Фандъкова обясни, че увеличаването на възнагражденията на шофьорите е част от последователна политика за подобряване на условията на обществения транспорт. „Това е доклад, който внесох на базата на ясен анализ за недостига на водачи – на шофьори и ватмани, поради което се появява и необходимостта от много извънреден труд. А това не е в интерес както на самите водачи, така и на гражданите на София“, обясни тя и уточни, че целта на доклада е да задържи шофьорите, които работят в момента, и да привлече нови. Фандъкова съобщи, че продължава диалогът по предложението на синдикатите за тригодишна програма. \r\nЗаместник-кметът на София Дончо Барбалов припомни, че това е второто увеличение на заплатите в столичния автотранспорт за тази година, след като такова имаше и през февруари. Той посочи, че в следствие на това вече има няколко нови молби за постъпване на работа. „Така че се надявам повече хора да дойдат. Стремим се да правим условията на труд все по-добри, а заплащането да е достойно“, каза още зам.-кметът. По думите му увеличаването на възнагражденията няма да бъде за сметка на повишаване на цената на билета или за сметка на спиране на нощния транспорт. \r\nОт своя страна, лидерът на БСП – София Калоян Паргов определи взетото решение на Столичния общински съвет като успех за БСП. По думите му увеличаването на заплатите на шофьорите в градския транспорт е станало след натиск от страна на опозицията си над управляващите, за да си свършат работата. „Очевидно е обаче, че трябва да се промени подходът и чуваемостта, когато говорим с шофьорите. Те очакват втората крачка, но г-жа Фандъкова не я прие – да поеме ангажимента, че при актуализация на бюджета тази година, на първо място ще помислим за допълнителното увеличаване, както те искат“, каза още Паргов и подчерта, че БСП – София поема ангажимент, че когато дойде времето, ще поставят този въпрос. \r\nЦветилена СИМЕОНОВА", "date": "2019.03.14", "title": "Заплатите на шофьорите от градския транспорт в София се повишават от 1 април (ОБЗОР)"}
{"url": "http://www.focus-news.net/news/2019/03/14/2634514/kmetat-na-burgas-dimitar-nikolov-poveche-ot-godina-rabotya-po-temata-za-izgrazhdane-na-chetirilentovi-patishta-na-teritoriyata-na-burgaska-oblast.html", "text": "Основното ми присъствие тук, в качеството ми на кмет, е да поискам по-голяма свобода и децентрализация по отношение на критериите за следващия програмен период. Да се даде по-голяма самостоятелност общините да се групират във връзка с разрешаване на регионални проблеми. Това каза пред журналисти кметът на Бургас Димитър Николов по повод проведената дискусия на тема: „Европейски семестър 2019: напредък на България по икономическите и социални приоритети“ с участието на ръководителя на Представителството на Европейската комисия в България Огнян Златев, предаде репортер на  Радио „Фокус“-Бургас . „Вече повече от година работя по темата за изграждане на четирилентови пътища на територията на Бургаска област и искам този проект да го защитим конкретно в ЕК, в Брюксел“, отбеляза Николов. По думите му затова представителството на комисията тук, в България е от ключово значение, защото те могат да валидират, че това е наистина важен въпрос.  \r\n„Изграждайки четирилентов път между Бургас и градовете – Айтос,  Средец, Созопол, Приморско, Царево, Малко Търново, ще даде възможност за развитие на целия регион, както и комуникация на населението в региона за ползването на качествени услуги от малките населени места в областния център и за развитието на малките население места, защото хората с възможност по-голяма мобилност могат лесно да пътуват, безпрепятствено и не на последно място с тези нови пътища ще се намали рязко броят на пътнотранспортните произшествия“, уточни кметът на Община Бургас. По думите на Николов също така по този начин ще се даде възможност да се изграждат нови зони за бизнес и развитие в малките населени места, ползвайки капацитета и ресурса на хората, живеещи в областния център. „Акцентът, който Община Бургас направи през последната година с развитието на образованието, както и да привлича млади хора да се образоват тук в Областния център, ще даде възможност за една такава вътрешно-образователна миграция, която постепенно ще прерасне и в бизнес, защото хората, квалифицирайки се, ще предпочетат да работят близко до жилището си и работното място да не е по-далече от 30-40 минути с автомобили или превозно средство, а тази свързаност на четирилентовите пътища ще даде свобода“, поясни Димитър Николов. \r\nСпоред него, когато Община Бургас самостоятелно внася проект за изграждане на четирилентови пътища на територията на Бургаска област, тежестта ще е една. Когато този проект се внесе подкрепен от всички общини в област Бургас, тежестта ще е много по-голяма, защото тогава и решаването ще е на общ проблем, като значението му от гледна точка на ЕК ще е много по-голямо. „Аз мисля, че кметовете на останалите общини в областта до момента ме подкрепят и разбират това предизвикателство. Не трябва да се делим и  затваряме вътре в себе си, а да отворим пространството помежду си, за да ползваме ползите в това различие“, заяви кметът на Бургас. \r\nДеница ДИМИТРОВА", "date": "2019.03.14", "title": "Кметът на Бургас Димитър Николов: Повече от година работя по темата за изграждане на четирилентови пътища на територията на Бургаска област"}
{"url": "http://www.focus-news.net/news/2019/03/14/2634513/borislav-borisov-op-komunalstroy-obshtinskoto-predpriyatie-ima-angazhiment-i-kam-niskoto-stroitelstvo-v-dobrich.html", "text": "Общинското препдриятие (ОП) има ангажимент и към ниското строителство в града. Това каза в предаването „Добрич - Блян вихрен, понесен над степ ековита...“ на  Радио „Фокус“  Борислав Борисов, директор на ОП „Комуналстрой“. Ангажимент по тази дейност имат четирима служители, с дългогодишен стаж. От месец те полагат на общинска територия студeна асфалтова смес по компрометирани участъци по пътната мрежа в Добрич. Извършва се без оглед на атмосферните влияния, което е добро, коментира специалистът. Дейността не изисква предварителна подготовка и на практика се осъществява само от общиснкото предприятие. Работата  започнала от средата на месец февруари. В началото са обхванати улиците „Васил Левски“, „Георги Кирков“, „Сан Стефано“, „Отец Паисий“, която е най-натоварената в Добрич. Там са изкърпени всички компрометирани участъци. Ремонтиран е и паркингът зад бившата Стоматология, който се ползва основно от таксиметрови шофьори. Ремонтиран е също пътят към сградата на Окръжния съд. Сега се работи по улиците „Антон Стоянов“, „Калиакра“. Ремонтирана е улица „Даме Груев“. Повече от 5-6 години не е била обновявана, а също е една от най-натоварените в града. Тази дейност ще продължи до края на месец април. Успоредно с това, договорени са около 30 тона рамково споразумение с асфалтова база във Варна. От месец май ще започне полагането и на топъл асфалт, съобщи Борислав Борисов. Капацитетът на предприятието дава възможност да се правят само широи кръпки на пътното платно, а не цялостно обновяване. Ще бъдат обхванати улици, по които не се работи в рамките на проекта за обновяване на водния сектор. С топъл асфалт ще бъде ремонтиран 3-ти път в Градския парк „Св. Геори“. ОП „Комуналстрой“ периодично почиства и линейните дъждоприемни шахти. Предстои цялостна паспортизация на решетките на тези съоръжения. Ще се акцентира на ниски места, където има водосбор. Подмяната ще се осъществи в рамките на бюджета, посочи Борислав Борисов. Той допълни, че предстои предприятието да разруши две сгради по бул. „Русия“. Наскоро е приключило изграждането на подход от четири реда стъпала – между бившия партиен дом и Общинска банка.  \r\nЖулиета НИКОЛОВА", "date": "2019.03.14", "title": "Борислав Борисов, ОП „Комуналстрой“: Общинското предприятие има ангажимент и към ниското строителство в Добрич"}
{"url": "http://www.focus-news.net/news/2019/03/14/2634501/faz-viktor-orban-se-izvini-za-poleznite-idioti.html", "text": "Унгарският премиер Виктор Орбан се извини на членовете на Европейската народна партия (ЕНП), за определението, което им даде – „полезни идиоти\", съобщава германският национален ежедневник  Die Frankfurter Allgemeine Zeitung . \r\nОт редакцията припомнят, че в редиците на ЕНП полагат усилия за изключването на партията на Виктор Орбан – ФИДЕС. Критиките към Будапеща се засилиха допълнително, след като Орбан описа опонентите си като „полезни идиоти“ и стартира плакатна кампания срещу председателя на Европейската комисия Жан-Клонд Юнкер.  Тереза Герова", "date": "2019.03.14", "title": "FAZ: Виктор Орбан се извини за „полезните идиоти“"}
{"url": "http://www.focus-news.net/news/2019/03/14/2634517/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху работата на планинския спасителен отряд в Дупница. Той е поредният носител на приза „Достойни българи“. Отличие, с коeто се открояват хората, които са извършили добри дела и са спасили човешки живот. Напълно заслужено, дупнишките планински спасители бяха отличени за неуморната си работа в Рила планина и спасяването на пострадали. По темата ще разговаряме с ръководителя на отряда Кирил Чолаков и с неговия колега Божидар Джокин. От 64 години туристите в Рила могат да разчитат за помощ на екипите на Планинска спасителна служба – Дупница. В продължение на десетилетия те са винаги на поста си в помощ на туристи и алпинисти, изпаднали в трудна ситуация в планината. През отряда преминават десетки хора и всеки един е дал от себе си немалко, за да се превърне отрядът в един от най-добрите в България. В предаването ще ви срещнем с Явор Тодоров, бивш член на планинския спасителен отряд и изследовател на неговата дейност. Околийската къща в Дупница домакинства изложбата „Ексцерпции” на Манол Панчовски. Картините са от художествения фонд на Исторически музей – Панагюрище. За културното събитие ще разговаряме с уредника на галерия „Околийската къща” – Катя Йоцова. Предаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.03.14", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/03/14/2634518/stara-zagora-ombudsmanat-maya-manolova-organizira-priemna-za-grazhdani.html", "text": "Омбудсманът Мая Манолова организира в Стара Загора тематична приемна за граждани по проблеми, свързани с частни съдебни изпълнители, банки, фирми за бързи кредити и колекторски фирми, която се проведе в офиса на местния обществен посредник Надежда Чакърова – Николова. Това съобщиха от  пресофиса на омбудсмана. \r\n„Наистина безобразията продължават и може би е крайно време с промени в законодателството да им се сложи точка. Става дума за неравноправни клаузи, основно в договори между граждани и фирми за бързи кредити, между граждани и банки, които оскъпяват многократно получените суми“, подчерта на брифинг пред старозагорските журналисти омбудсманът.  \r\nМанолова даде за пример жена, която е получила сума от бърз кредит в размер на 5 000 лв., а в момента дължи 15 000 лв., при положение, че е плащала в продължение на няколко години.  \r\nОмбудсманът обясни, че става въпрос за минимум двойно увеличаване на дълговете срещу фирми за бързи кредити, като ситуацията и при банките е същата. Жалбоподателите твърдят, че има некоректно изчисляване на изискуемостта на задълженията - банките започват изпълнително производство в рамките, на което продават цялото имущество на длъжника. Част от хората са се жалвали, че това става и чрез нагласени търгове. Така гражданинът на практика остава без имущество и вечен длъжник.  \r\n„Предприели сме действия, в началото на този месец, заедно с моя екип, представихме законопроект, който да защити гражданите срещу тези свръх привилегии на фирми за бързи кредити, на колекторски фирми, на банки, който представихме и в правната комисия, който беше припознат от депутати от правната комисия и внесен в парламента“, посочи Манолова.  \r\nПо думите й този законопроект дава гаранции на гражданите, че съдът служебно ще следи за наличието на неравноправни клаузи и в случай, че такива са налице, те ще бъдат обявявани за нищожни и така сумите няма да бъдат събирани.  \r\n„По отношение на банките предлагаме да се даде възможност на длъжника да може да спре принудителното изпълнение. Тъй като банките сега по една облекчена процедура само въз основа на извлечения от сметки се снабдяват със заповед за незабавно изпълнение и започват да продават имуществото на длъжника“, каза Манолова. Тя допълни, че предлага още длъжникът да може да поиска от съда да направи проверка за наличието на равноправни клаузи, а също така и дали правилно е изчислен дългът, и дали коректно са пресметнати внесените вноски, лихвите и другите допълнителни разноски.  \r\n„За съжаление и това е моето огромно притеснение – депутатите освен проектът, който им представихме са внесли и друг вариант, който отново ще остави ножа и хляба у банките и който няма да реши проблема на гражданите срещу свръхправомощията на банките“, предупреди омбудсманът.  \r\nТя изрази подозрение, че ще има опит в парламента, вместо страната ни да се съобрази с препоръките на ЕК, която е започнала наказателна процедура срещу България през м. януари т.г. и ни е предоставила двумесечен срок за промяна на законодателството и справяне с проблема, депутатите да имитират промяна.  \r\n„Използвам и този случай от една приемна, свързана с финансовото робство на гражданите, че този път имитацията няма да мине. ЕК следи и ако България не направи адекватни промени в законодателството ще има и имуществени санкции, които за съжаление няма да бъдат платени нито от парламента, нито от правителството, ще ги платят българските граждани“, категорична бе Манолова.  \r\nТя каза още, че ще настоява за приемането на адекватни промени, които да защитят гражданите срещу безобразията на фирмите за бързи кредити, банки, различни монополисти, мобилни оператори, ВиК, „Топлофикации“, които в резултат на облекчените съдебни процедури „обезкостяват гражданите“.  \r\nПо-късно по покана на медицинските сестри от гр. Казанлък омбудсманът отиде на място да чуе исканията на професионалистите по здравни грижи, които протестираха пред сградата на МБАЛ „Д-р Хр. Стамболски“ ЕООД. \r\nМедицинските сестри от Казанлък присъстваха на 6 март т.г. и на срещата, организирана от Манолова, в институцията на омбудсмана, на която разказаха, че протестират всеки ден от началото на м. февруари.  \r\nДнес на протеста дойдоха медицински сестри, акушерки, лаборанти, рехабилитатори, кинезитерапевти, които настояха за достойни условия на труд, смяна на статута на лечебните заведения, осъвременяване на възнагражденията, получаване на поне две минимални работни заплати, връщане на медицинските стандарти по специалности, задължителен колективен трудов договор за всички структури в здравеопазването и др.  \r\nОмбудсманът подкрепи исканията им като абсолютно справедливи, защото отношението към труда им е неуважително и абсурдно. Манолова акцентира, че трябва да получават минимум 900 лв., а не минималната работна заплата от по 600-700 лв. за висококвалифицирания си труд.", "date": "2019.03.14", "title": "Стара Загора: Омбудсманът Мая Манолова организира приемна за граждани"}
{"url": "http://www.focus-news.net/news/2019/03/14/2634521/povishavane-na-sigurnostta-po-vanshnite-granitsi-na-es-evrodeputatite-glasuvaha-za-podobryavane-na-bazata-danni-na-es-za-vizovata-informatsiya.html", "text": "•\tЗасилени проверки на сигурността във всички бази данни  \r\n•\tВключване във визовата информационна система на дългосрочни визи или златни визи и разрешения за пребиваване  \r\nПодобренията във Визовата информационна система (ВИС), договорени в сряда от членовете на Европейския парламент, ще гарантират по-добър отговор от страна на ЕС на предизвикателствата във връзка със сигурността и миграцията.  \r\nВизовата информационна система (ВИС) е база данни на ЕС, където властите в държавите членки могат да правят проверки на граждани на държави извън ЕС, които се нуждаят от виза за пътуване до Шенгенското пространство. Реформата ще позволи информационната системата да бъде надградена, за да отговори по-добре на променящите се предизвикателства по отношение на сигурността и миграцията и да подобри управлението на външните граници на ЕС, съобщава  пресслужбата на Европейския парламент . \r\nЕвродепутатите предлагат реформата на базата данни да включва:  \r\n•\tзадължителни проверки на сигурността във всички бази данни на ЕС за откриване на кандидати за визи, които използват множество идентичности и идентифициране на всеки, който представлява риск за сигурността или незаконната миграция;  \r\n•\tкъм базата данни да бъдат добавени дългосрочни визи, включително т.нар. златни визи, и разрешения за пребиваване, за да се запълнят пропуските в информацията за сигурността;  \r\n•\tда бъде намалена възрастта за получаване на пръстови отпечатъци и изображения на лицето на непълнолетни от 12 на 6 години, за могат да бъдат идентифицирани и проследени изчезнали деца и да бъдат установени семейни връзки; няма да бъдат изисквани отпечатъци от лица над 70-годишна възраст;  \r\n•\tпо-добър достъп на Европол и правоприлагащите органи до данните от ВИС за идентифициране на жертвите на престъпления или за постигане на напредък в разследванията на тежки престъпления или тероризъм.  \r\nЦитат  \r\nДокладчикът Карлуш Куелю (ЕНП, Португалия) каза: „Днес одобрихме ВИС, която запълва информационните пропуски в нашата стратегия за сигурност. Златните визи ще бъдат проверявани както никога досега в Европа. Проверките за сигурност ще бъдат хармонизирани на целия континент, като ще се засили сътрудничеството между консулските органи, граничните служители и полицейските служители. Ще имаме по-добри инструменти за връщане на нелегални мигранти. Ще предотвратим трафика на деца и ще имаме по-добри възможности за идентифициране на престъпници и терористи. Тази ВИС е ни подготвя по-добре за предизвикателствата на бъдещето.\"  \r\nСледващи стъпки  \r\nПарламентът прие позицията си относно реформата на Визовата информационна система с 522 гласа „за“, срещу 122 гласа „против“ и 31 „въздържал се“. Преговарящите от Парламента и Съвета трябва да договорят окончателния текст на законодателството.  \r\nДопълнителна информация  \r\nВизовата информационна система подпомага от 2011 г. визовите, граничните и миграционните власти при проверките на граждани на държави извън ЕС, които се нуждаят от виза, за да пътуват до Шенгенското пространство. Държавите членки обработват около 18 милиона молби за краткосрочни шенгенски визи годишно. През август 2018 г. в системата има регистрирани над 60 милиона заявления за визи и 40 милиона отпечатъци.", "date": "2019.03.14", "title": "Повишаване на сигурността по външните граници на ЕС: евродепутатите гласуваха за подобряване на базата данни на ЕС за визовата информация"}
{"url": "http://www.focus-news.net/news/2019/03/14/2634520/konsultativniyat-savet-po-tyutyuna-odobri-stavkite-za-prehodnata-natsionalna-pomosht-ot-80-mln-lv-za-2018-g.html", "text": "80 млн. лв. преходна национална помощ ще получат тютюнопроизводителите  за произведения и изкупен тютюн от реколта 2018 г. Това заяви министърът на земеделието, храните и горите Румен Порожанов на заседание на Консултативния съвет по тютюна, съобщиха от  пресцентъра на МЗХГ.  С пълно единодушие от 12 гласа „за“ беше гласувано ставката за сортова група „Басми“ да бъде 2,29 лв./кг за количество до 1000 кг, 2,23 лв./кг за производство между 1000 и 2000 кг и 1,48 лв./кг, ако е над 2 тона. Заявителите на помощта от тази сортова група са 34 315.  \r\nСубсидията за „Каба кулак“ от реколта 2018 г.  да е 1,17 лв./кг, прие още Консултативният съвет. За едролистните тютюни „Бърлей“ и „Виржиния“ ставките са съответно 0,85 лв. и 0,67 лв./кг. Общият брой на всички заявители на подпомагането от 4-те сортови групи са 41 882.  \r\nПредстои заповедта за ставките да бъде подписана от министър Порожанов , след което има 1-месечен период за публично обсъждане. Плащането на помощта от държавен фонд „Земеделие“ се окачва да стане към 20 април.  \r\nИзкупната кампания за 2018 г. мина нормално,  производството е около 9000 тона  тютюн, съобщи зам.-министърът на земеделието, храните и горите Вергиния Кръстева. Реколтираните площи са били 58 120 дка. За периода 2016-2018 г. се отчита общо намаляване на площите и производството на тютюн.   \r\nТакава е тенденцията и в цяла Европа, с близо 60% е спадът за последните 6-7 г. или от 400 хил. т вече е  170 хил., коментира председателят на Националната асоциация на тютюнопроизводителите -2010 Цветан Филев. По настояване на бранша се задвижва процедурата за удължаване с 1 месец на срока за регистрация на тютюнопроизводителите, който изтича на 31 март.  На Министерството на труда и социалната политика пък ще бъде предложено сектор „Тютюн“ също да получи възможност за наемане на сезонни работници с 1-дневни договори.", "date": "2019.03.14", "title": "Консултативният съвет по тютюна одобри ставките за преходната национална помощ от 80 млн. лв. за 2018 г."}
{"url": "http://www.focus-news.net/news/2019/03/14/2634522/veliko-tarnovo-s-predstavlenieto-temenuzhkata-ot-monmartr-muzikalno-dramatichen-teatar-konstantin-kisimov-otbelyazva-praznika-na-grada-22-mart.html", "text": "Ново премиерно заглавие подготвят актьорите от Музикално-драматичен театър (МДТ) „Константин Кисимов“ за празника на града – 22 март. Шедьовърът на Имре Калман „Теменужката от Монмартър“ за пръв път се представя в оригиналната версия на Юлиус Брамер и Алфред Грюнвалд, които са автори на либретото, не само на търновска, но и като цяло на българска сцена. Това съобщи пред журналисти директорът на търновския театър Васил Вълчев, предаде репортер на  Радио „Фокус“ – Велико Търново . Режисьор на спектакъла е Бойко Богданов, който за първи път работи с екипа на храма на Мелпомена в старата столица. Диригент-постановчик е Игор Богданов, а диригент самият Васил Вълчев. „Теменужката от Монмартър“ е призната от световната музикална критика за най-зрялата творба на Краля на оперетата – австро-унгареца Имре Калман. Това произведение е поставило основите на жанра мюзикъл. В България има два опита да бъде поставена, за съжаление с твърде преобразено либрето и подменени персонажи заради комунистическата цензура от епохата – не по оригиналния текст на произведението, а по вариации, написани от съветски либретисти. Затова нашият екип реши да постави произведението за първи път у нас в оригиналната му версия“, разказва режисьорът Бойко Богданов. \r\nКостюмите и сценографията са на Лидия Къркеланова, а хореографията е на Катя Богданова. \r\nВ оперетата участват солисти, актьори, хор, оркестър и балет на МДТ „Константин Кисимов“. „Две солистки от екипа на театъра се превъплъщават в образа на бедното момиче, което от улична цветарка и певица от квартала на парижката бохема Монмартър се превръща в истинска оперетна звезда. Ролята на Виолета Кавалини  изпълняват Симона Кодева и Валерия Пейчев. Новото солистично попълнение в музикалния състав Теодора Петрова ще видим като Нинон. Тя е жената – кокетка, привлекателна, сексапилна и амбициозна, леконравна собретка, която жертва любовта си в името на кариерата. Образът на художника Раул Делакроа е поверен на солистите Момчил Караиванов и Пламен Долапчиев“, обясни още Вълчев. \r\nПремиерата на „Теменужката от Монмартър“ ще е на 19 март, от 19.00 часа, в голямата зала на театъра. Билети се продават на касата на МДТ „Константин Кисимов“. \r\nЛуиза ТРАНЧЕВА", "date": "2019.03.14", "title": "Велико Търново: С представлението „Теменужката от Монмартр“ Музикално-драматичен театър „Константин Кисимов“ отбелязва празника на града – 22 март"}
{"url": "http://www.focus-news.net/news/2019/03/14/2634525/afp-predsedatelyat-na-ep-se-izvini-za-komentarite-si-v-zashtita-na-musolini.html", "text": "Председателят на Европейския парламент Антонио Таяни в четвъртък се извини за коментарите в защита на Бенито Мусолини, след като евродепутати поискаха оставката му, предава  AFP . \r\n„Като убеден антифашист, се извинявам на всички, които са се почувствали засегнати от това, което казах. Моите думи нямаха за цел да омаловажат антидемократичният и тоталитарен режим (на Мусолини)“, заяви в съобщение на английски Таяни. \r\nПревод и редакция:", "date": "2019.03.14", "title": "AFP: Председателят на ЕП се извини за коментарите си в защита на Мусолини"}
{"url": "http://www.focus-news.net/news/2019/03/14/2634526/ruse-pri-aktsiya-na-ikonomicheska-politsiya-sa-otkriti-i-izzeti-golemi-kolichestva-stoki-s-logo-na-zashtiteni-targovski-marki.html", "text": "Служители на сектор „Противодействие на икономическата престъпност“ при ОДМВР-Русе вчера са извършили проверка във връзка с информация за търговия със стоки, носещи различни търговски марки, без съгласието на притежателите на изключителното право върху тях. Това съобщиха от  пресцентъра на ОДМВР-Русе.  В тази връзка е проверен офис на куриерска фирма в Русе на бул. Липник, където пратка от такива артикули е изпратил 46-годишен мъж. Те са били насочени към клиенти от Европейския съюз. При действията на полицаите там са установени 18 кашона, в които е имало дрехи, портмонета и колани, брандирани с известни търговски марки. За въпросните артикули не е установено да има съгласие на притежателите на изключителното право върху търговските марки за клас 25 по МКСУ /международна класификация на стоките и услугите/, за конкретните марки. Те са били предадени от куриерската фирма на полицаите. Случаят е документиран и е започнато разследване в хода на образувано досъдебно производство за престъпление по чл. 172б, ал. 1 пр. 1 от НК. 46-годишният мъж не за пръв път попада в полезрението на служителите на икономическа полиция. Преди около месец в Русе той е бил засечен при изпращане на такива стоки, за което тогава е било образувано досъдебно производство. \r\nВ хода на провежданата акция вчера служителите на икономическа полиция са установили още един подобен случай. При проверка в офис на фирма за куриерски услуги, намираща се в централната част на град Русе, са заловили две лица от с. Смирненски – мъж на 33 години и младеж на 16 г., в момент на подготвяне за изпращане в други страни от ЕС голямо количество стоки, също обект на изключителното право на известни търговски марки. За тези артикули и въпросните марки отново не е установено наличието на съгласие на правопритежателите. При последвало претърсване и изземване, в имоти на територията на община Ветово, стопанисвани и обитавани от 33-годишния мъж, са установени още стоки с логото на известни търговски марки. Общото количество е около 200 килограма – дрехи, обувки и други. Случаят е докуметиран, като е започнато разследване в хода на образувано досъдебно производство за престъпление по чл. 172б, ал. 1 пр. 1 от НК. \r\nРаботата по досъдебните производства продължава, под наблюдението на Русенска районна прокуратура. \r\nВ случаите е засечено нерегламентираното ползване на общо 18 търговски марки. Предстои уточняване на причинените вреди.", "date": "2019.03.14", "title": "Русе: При акция на \"Икономическа полиция\" са открити и иззети големи количества стоки с лого на защитени търговски марки"}
{"url": "http://www.focus-news.net/news/2019/03/14/2634511/danail-kirilov-gerb-v-srok-sa-postapili-20-predlozheniya-za-sastav-na-tsik.html", "text": "В срок са постъпили 20 предложения за състав на ЦИК. Това каза председателят на Правна комисия и депутат от ПГ на ГЕРБ Данаил Кирилвов в началото на заседанието, на което трябва да бъдат изслушани номинираните за състав на ЦИК, предаде репортер на  Агенция „Фокус“.   По думите му те са направени от парламентарно представени партии, партии и коалиции, които имат избрани членове на ЕП. Той отчете, че към всички предложения са предоставени всички изискуеми документи. „Предложенията заедно с документите по раздел 1 са публикувани на специализирания тематичен сайт на интернет страницата на НС“, допълни Кирилов. Той обясни, че след проверка на представените документи се е установило, че всички кандидати отговарят на изискванията. „Постъпили са предложения за членове на ЦИК от НПО в сроковете и по реда на раздел 1, точка първа от процедурните правила. Управителния съвет на Българска асоциация по политически науки предлагат г-н Димитър Димитров. Сдружение Национално движение на българските граждани предлага г-н Тодор Галунов. Европейска асоциация за защита на човешките права – България предлага г-жа Румяна Дечева. До парламентарната група на „БСП за България“ е постъпило предложение от Сдружение „Професионално обединение на държавните служители, което предлага кандидатурата на г-жа Камелия Нейкова. Всички постъпили предложения са предоставени на народните представители и парламентарни групи“, каза Кирилов. \r\nДеница КИТАНОВА", "date": "2019.03.14", "title": "Данаил Кирилов, ГЕРБ: В срок са постъпили 20 предложения за състав на ЦИК"}
{"url": "http://www.focus-news.net/news/2019/03/14/2634527/lena-kirilova-etnograf-spored-predtsite-ni-chovek-ne-mozhe-da-ima-spoluka-ako-ne-sazdade-zdravo-i-sploteno-semeystvo.html", "text": "Според предците ни човек не може да има сполука, ако не създаде здраво и сплотено семейство. Това каза в предаването „Добрич - Блян вихрен, понесен над степ ековита...“ на  Радио „Фокус“  Лена Кирилова, уредник в Етнографската къща в добруджанския град. По думите на специалиста важно е било семейството да има и многобройна челяд, защото децата винаги идват с любовта на двама млади, с желанието коренът български да не се затрива и родът да продължи. Така сватбата наврмето е била най-големият, най-желаният и най-очакваният празник. „Човек веднъж се ражда, веднъж се жени“, е казвал навремето народът. Можем да кажем, че подготовката за сватбата е много дълга, защото тя започва от първите бодове върху извезаните с много любов в чеиза на девойката ризи и пешкири, с първата грабната китка, с напитата от ергените вода. А майките на ергените от своя страна на всяко едно хоро, те са съгледвали да изберат най-подходящата, най-скопосната, най-личната мома в селото за своя син. Харесат ли бъдещата невеста, в нейния дом се изпращат сватовници. Те обикновено говорят иносказателно, търсят сокол, соколица, загубена юница и задължително влизайки в дома на избраницата, те разравят огъня, защото така гори момъкът за девойката, както гори огънят в огнището“, разказа Лена Кирилова. Постигне ли се договореност, започва подготовка за малкия и големия годеж и предстоящата след това сватба. На годежа девойката задължително получава златни пендари, метални накити, бъклица с вино. „След годежа тя е така да се каже свършена мома, спазва много строго ритуали на добро поведение, носи задължително своите накити. Тя вече е избрана и няма възможността да се ползва с онази свобода на своите дружки, ходейки за вода или хващайки се на хорото. Обикновено между сватбата може да има няколко седмици дори година. Зависи в кой сезон е станала всглядата. Подготовката за сватбата започва с така наречените засевки, т.е. подготовката за обредните, сватбени хлябове, които се извършват синхронно в домовете на момъка и момата.  Идеята на тези засевки, придружени с много благословии, с много песни и танци, това е да бъде замесен с много любов животът на младите“, разказа Лена Кирилова. Смисълът на всичко това, по думите й, да бъде възпроизведено едно дълго пътуване, през което два отделни свята – на невестата и момъка, ще се превърнат в едно хармонично цяло. На сватбата канят така наречените калесници. В селата обикновено цялото село е присъствало на този прекрасен празник. Задължителни са и сватбените атрибути. Обикновено сватбеното знаме се прави от плодно дръвче, отсечено с един удар, за да е един бракът и да няма повтория, както е казвал народът. Върху знаменто се завързват ален пояс и бяла кърпа. Това символизира обединението на мъжкото и женското начало Задължително сватбеното знаме се украсява със златна ябълка на върха. Пуканки, зеленина също са негова декорация. Пожеланието е семейството да бъде здраво, щастливо и сплотено. Знамето предвожда сватбеното шествие. По подобен начин се прави и така нареченото кумово дръвце. То присъства върху сватбения кравай на кума и е символ на неговата важна и почетна роля. Сватбарите се събират в дома на момъка и се отправят към дома на невестата, Той по традиция е затворен и трябва да бъде платен откуп. Изпълняват се и ритуали, свързани с преодоляване на препятствия, а момъкът трябва да покаже ловкост, сръчност и съобразителност. В ритуала на прибулване момата три пъти отхвърля булото и чака на третия път се съглася, така е повелявала традицията. Извеждането на булката е придружено задължително с плач, чрез който девойката изразява своята мъка от раздялата с родния дом. Лоша поличба е било по пътя за църквата да се срешне друга сватба. Затова ако се знае, че същия ден има и друга сватба, се върви по различен път. След църковия ритуал кръстницата хвърля върху младите дребни бонбони и монети. Всичко това се прави със значение за здраве, любов, късмет и плодовитост. Младото семейство се посреща в дома на свекървата по бяло платно, а невестата влиза в новия си дом задължително със запалена свещ и скупичка мед, за да е светъл и сладък живота й. С мед се мажат всички врати и стени, за да е изпълнен със сладост семейния живот. Свекървата завежда невестата до огнището, където й харизва нощвите, защото тя е вече човекът, който ще приготвя хляба за голямото семейство. Символично младоженецът отива да донесе дърва, като по този начин символично приема своите задължения като мъж. Сватбата е придружена с много песни и танци, с подаръци и благословии от всички. На този ден всеки един човек може да види какъв е чеизът на девойката. На следващия ден невестата е отвеждана на реката, кладенеца и на червен тренафил, където символично е махано нейното було. То се заменя с традиционната работна кърпа, което показва, че младата жена е равноправен член на новото си семейство. Типичната добруджанска сватба е низ от ритуални действия, извършвани в домовете на двамата млади. В наши дни възстановки разказват за това какво е било. Тя е пресъздавана и в танците на Професионалния фолклорен ансамбъл „Добруджа“ – много красота, много символика, цветове, събрани в едно – в надежда за добруване и благополучие. \r\nЖулиета НИКОЛОВА", "date": "2019.03.14", "title": "Лена Кирилова, етнограф: Според предците ни човек не може да има сполука, ако не създаде здраво и сплотено семейство"}
{"url": "http://www.focus-news.net/news/2019/03/14/2634519/pazardzhik-predsedatelyat-na-pp-abv-rumen-petkov-i-kmetat-na-strelcha-stoyno-chachov-shte-dadat-preskonferentsiya-na-15-mart.html", "text": "Председателят на ПП АБВ Румен Петков и кметът на Стрелча Стойно Чачов ще дадат пресконференция на 15 март. Това съобщиха от пресцентъра на  партията . Пресконференцията ще се проведе в сградата на община Стрелча в 11.00 часа.  \r\nТема е свързана с извършените в община Стрелча проверки.", "date": "2019.03.14", "title": "Пазарджик: Председателят на ПП АБВ Румен Петков и кметът на Стрелча Стойно Чачов ще дадат пресконференция на 15 март"}
{"url": "http://www.focus-news.net/news/2019/03/14/2634505/premierat-boyko-borisov-i-prezidentat-na-azerbaydzhan-ilham-aliev-obsadiha-energiynoto-satrudnichestvo.html", "text": "Министър-председателят Бойко Борисов и президентът на Азербайджан Илхам Алиев обсъдиха възможностите за задълбочаване на енергийното сътрудничество между двете страни. Разговорът се състоя в рамките на Седмия глобален бакински форум. Това съобщиха от  правителствената информационна служба.   \r\nПо време на срещата премиерът Борисов подчерта, че очаква тази година азерската петролната компания СОКАР да започне инвестиции в газоразпределителната система на България в населените места - с две цели  – чистота на въздуха и конкурентоспособност. „През 2019 и 2020 г. можем да завършим това, което години наред договаряхме“, заяви българският министър-председател и добави, че България разглежда Азербайджан като важен източник за диверсификация на доставките на природен газ, с цел повишаване на енергийната сигурност на страната ни и в региона на Югоизточна и Централна Европа.  \r\nПремиерът Борисов отчете стратегическото енергийно партньорство между двете страни и посочи Азербайджан като един от основните източници на газ за регионалния газов разпределителен център „Балкан“. „Миналата година стартира предпроектно проучване на проекта за изграждане на газоразпределителен център „Балкан“, съфинансирано от Европейския съюз. Очакваме през тази година в София да бъдат представени окончателните резултатите от това проучване, които са изключително позитивни“, добави още българският премиер Борисов пред президента Алиев. В рамките на срещата беше обсъдена възможността за осигуряване на допълнителни количества природен газ от Азербайджан за газовия хъб „Балкан“. \r\nВ разговора министър-председателят Бойко Борисов запозна Илхам Алиев с дейността на проектната компания ICGB, а именно - приключването на тръжните процедури за доставката на тръбите и за строителството на газовата връзка България – Гърция IGB. „Планираме строителството на IGB да започне до средата на тази година и да приключи през 2020г. в синергия с пуска на газопровода TAP, с цел осигуряване от 2020г. на  контрактувания 1 млрд. куб м./год. по дългосрочния договор с Консорциума Шах Дениз“, уточни българският премиер пред държавния глава на Азербайджан. Бойко Борисов заяви, че страната ни очаква до средата на годината да се изяснят всички технически въпроси между газопровода TAP и IGB, за което ще България ще разчита и на подкрепата на азербайджанската страна. „На практика след 2020г. азербайджанският природен газ от Шах Дениз 2 ще задоволява около 25%-30% от потреблението на природен газ в България, което е сериозен дял и ще повиши значително енергийната сигурност на страната ни“, категоричен беше министър-председателят Борисов.  \r\nПо време на срещата президентът на Азербайджан Илхам Алиев благодари на премиера Борисов за участието му в Седмия глобален бакински форум. Той подчерта, че миналогодишната визита на българския министър-председател в Баку е дала добър импулс на двустранните отношения. „Имаме добър потенциал в политическото сътрудничество, често се срещаме, винаги се подкрепяме едни други“, каза Алиев в началото на срещата.  \r\nПрезидентът Алиев посочи още, че скоро се е провело заседание на Консултативния съвет за Южния газов, който е важен орган за развитието на диверсификацията. На заседанието от българска страна е участвала и министърът на енергетиката Теменужка Петкова. „Приближаваме се до заключителния стадий на този проект“, заяви още Алиев.  \r\nДържавният глава на Азербайджан подчерта и, че България винаги е подкрепяла връзките на Азербайджан с Европейския съюз и благодари за личния принос на министър-председателя Борисов за добрите отношения между страните ни.", "date": "2019.03.14", "title": "Премиерът Бойко Борисов и президентът на Азербайджан Илхам Алиев обсъдиха енергийното сътрудничество"}
{"url": "http://www.focus-news.net/news/2019/03/14/2634528/reuters-evrodeputati-sa-razdeleni-po-vaprosa-dali-da-se-zapochvat-targovski-pregovori-sas-sasht.html", "text": "Евродепутатите не успяха да възприемат обща позиция в четвъртък по въпроса дали да се започнат преговори със САЩ за премахване на вносните мита върху индустриалните стоки, предава  Reuters . \r\nВ едно объркващо гласуване Европейският парламент прие с тясно мнозинство поредица от изменения срещу започването на преговори, но след това гласува срещу собствената си резолюция по темата, което означава, че всъщност тя не приема никакво становище. \r\nРезолюцията не би била обвързваща, но парламентът ще трябва да одобри всяка договорена сделка и правителствата на страните-членки на Съюза заявиха, че искат да чуят мнението на евродепутатите, преди да вземат решение. \r\nПървоначалният текст, подкрепян широко от дясноцентристките партии, но на който се противопоставиха вляво от центъра, постави условия за преговори: да се включат автомобилите, да се изключи земеделието и те да бъдат спрени, ако Вашингтон наложи нови наказателни мита. \r\nСтоманата и алуминий от ЕС вече са обект на защитни вносни мита в САЩ. \r\nДвете страни влязоха в търговски конфликт през юли миналата година, когато американският президент Доналд Тръмп се съгласи да задържи налагането на мита за вноса на автомобили от ЕС, докато двете страни се опитват да подобрят търговските връзки. \r\nОттогава износът на соя от САЩ за ЕС се е увеличил повече от два пъти и двете страни обсъдиха как могат да се споразумеят за стандартите за продуктите и да засилят износа на енергия от САЩ за Европа. \r\nНай-трудната част обаче е желанието, изразено през юли, за премахване на тарифите за „неавтомобилни промишлени стоки“. ЕС заяви, че колите трябва да бъдат предмет на обсъждане; Съединените щати изложиха дълъг списък с желания, включително за селскостопанските продукти - невъзможна зона за Европа. \r\nКритиците твърдят, че ЕС не трябва да води преговори, докато все още са увеличени тарифите за стоманата и алуминия и има заплаха от налагане вносни мита за автомобилите. Те също така се оплакват, че последните търговски споразумения на ЕС включват разпоредби относно изменението на климата, което няма да присъства в договорката с Вашингтон. \r\nПравителствата на ЕС не успяха да постигнат съгласие на среща миналия месец, като Германия искаше да продължи напред, но Франция не желаеше. \r\nЕС е наясно, че търпението на Тръмп не е безкрайно и че през следващите месеци той може да наложи огромни мита върху вноса на автомобили и авточасти от Съюза. \r\nПревод и редакция:", "date": "2019.03.14", "title": "Reuters: Евродепутати са разделени по въпроса дали да се започват търговски преговори със САЩ"}
{"url": "http://www.focus-news.net/news/2019/03/14/2634523/ministar-krasimir-karakachanov-pregovorite-za-zakupuvane-na-nov-iztrebitel-zapochnaha-zayavihme-zhelanie-poddrazhkata-na-samoletite-da-se-izvarshva-v-balgariya.html", "text": "Преговорите за закупуване на нов изтребител започнаха, заявихме желание поддръжката на самолетите да се извършва в България. Това каза председателят на ВМРО, вицепремиер и министър на отбраната Красимир Каракачанов пред журналисти в Народното събрание, предаде репортер на  Агенция „Фокус“ . \"Преговорите започнаха. Още миналия месец аз имах среща с изпълняващия длъжността секретар по отбраната на въоръжените сили в Брюксел, по време на среща на министрите в НАТО. След това продължихме разговори на Мюнхенската конференция по сигурността в края на февруари. В Мюнхен имах среща с изпълнителния директор на Борден Локхийд Мартин. Генерал Хупър беше няколко дни в София, така че преговорите се водят“, обясни той. Каракачанов уточни, че тези разговори касаят работата, която трябва да бъде свършена от Министерството на отбраната, а друга част от нея трябва да бъде изпълнена от Министерството на икономиката и Министерството на финансите. „Говоря за сроковете, начина на плащане и за индустриалното сътрудничество“, обясни той. „Ние сме изразили, аз вчера и пред генерал-лейтенант Хупър изразих нашето мнение, че максималната част от поддръжката на самолетите, ние желаем да се извършва в България. Разбира се, когато става въпрос за двигатели, това е малко по-специфична работа, но тя не е ежегодна. Това е нашата визия“, обясни Каракачанов.  \r\nПопитан кога е крайният срок на процедурата за закупуване на самолетите, той отговори: „Процедурата в САЩ е следната: Когато те направят своето предложение до Американския конгрес, той трябва да реши, каква сума ще разреши на американското правителство да сключва договори. Искам отсега да ви предупредя, че обикновено конгресът гласува по-голяма сума. Ако ние говорим за цената, която е гласувал парламентът 1,800 млрд. лв., няма да се учудя, ако американският парламент гласува по-голяма сума, но това не означава, че това ще бъде стойността на договора. Това ще бъде един аванс, който се дава, за да може правителството, ако възникнат допълнителни искания от наша страна, да бъдат изпълнени“, коментира той. Красимир Каракачанов обясни, че по този начин американският конгрес трябва да разреши сделката и да и даде таван в цената. „Това е практика спрямо всички страни, не касае само нас“, увери той. Вицепремиерът обясни, че трудно би могло да се говори за конкретни срокове, но според него е логично ако преговорите между засегнатите страни продължат с активност, до началото на юни Американският конгрес да е гласувал това решение. „След това договорът да е представен в България за последно обсъждане и да се стигне към неговата ратификация“, допълни той.", "date": "2019.03.14", "title": "Министър Красимир Каракачанов: Преговорите за закупуване на нов изтребител започнаха, заявихме желание поддръжката на самолетите да се извършва в България"}
{"url": "http://www.focus-news.net/news/2019/03/14/2634516/ivaylo-ivkov-kandidat-za-chlen-na-tsik-na-sledvashtata-tsentralna-izbiratelna-komisiya-y-predstoi-strashno-predizvikatelstvo.html", "text": "На следващата Централна избирателна комисия  й предстои страшно предизвикателство. Това каза номинираният от Реформаторския блок кандидат за член на ЦИК Ивайло Ивков, номиниран от „Реформаторския блок“, по време на изслушването си в Правна комисия, предаде репортер на  Агенция „Фокус“.   Според него независимостта, безпристрастността и компетентността са трите думи, които ще повишат доверието в институцията. Ивков определи това като много важно. „Времето за изборите е малко. Предишната ЦИК смея да твърдя, че зададе едни високи стандарти. Избори ще има при всички положения, те ще са честни и прозрачни, както досега и свободни най-важното. Честни е най-относителното понятие. Въпросът е дали следващите избори през тази година, които предстоят за ЕП, които много хора подценяват, от гледна точка на напрежението, което се генерира, ще бъдат едни от най-трудните“, допълни още Ивков. „Бях член на досегашната ЦИК. Трудно мога да обхвана това време и дори с лек анализ най-съществените моменти“, каза още Ивков.  \r\nКандидатурата на Ивков бе представена от председателя на ДБГ и представител на Реформаторския блок  Димитър Делчев. „Спряхме се на г-н Ивков, защото той е авторитетен юрист, адвокат с многогодишна практика. През първия си мандат като член на ЦИК г-н Ивков придоби огромен опит, тъй като взе активно участие в дейността на ЦИК. Той участва в няколко обучения“, заяви още Димитър Делчев. \r\nДеница КИТАНОВА", "date": "2019.03.14", "title": "Ивайло Ивков, кандидат за член на ЦИК: На следващата Централна избирателна комисия й предстои страшно предизвикателство"}
{"url": "http://www.focus-news.net/news/2019/03/14/2634530/gabrovo-nepalnoleten-mladezh-e-nanesal-poboy-na-46-godishna-zhena-v-grada-i-ya-e-ograbil.html", "text": "Непълнолетен младеж е нанесъл побой на 46-годишна жена в Габрово и я е ограбил, съобщиха от  Областна дирекция на МВР – Габрово . Вчера, около 17.11 часа е получен сигнал, че на бул. „Могильов“ в града, младеж е нанесъл удар на жена в областта на главата, отнел и мобилния телефон и избягал. След проведени неотложни заградителни и оперативно-издирвателни и мероприятия от служители на полицията около 17.40 часа е задържан извършителят на престъплението – непълнолетно лице от същия град.  Мобилния телефон, предмет на престъплението е намерен и иззет. Пострадалата 46-годишна жена е транспортирана до МБАЛ „Д-р Тота Венкова“ и настанена за лечение в хирургично отделение с диагноза „комоцио“, без опасност за живота. Започнато е бързо производство за престъпление. На извършителя на деянието е наложена полицейска мярка „задържане за срок до 24 часа“.", "date": "2019.03.14", "title": "Габрово: Непълнолетен младеж е нанесъл побой на 46-годишна жена в града и я е ограбил"}
{"url": "http://www.focus-news.net/news/2019/03/14/2634532/varna-meditsinski-universitet-organizira-bezplatni-pregledi-za-hora-s-problemi-sas-sanya-do-kraya-na-mart.html", "text": "Медицински университет – Варна организира безплатни прегледи за хора с проблеми със съня до края на март. Те се осъществяват в Университетски медико-дентален център след предварително записване по телефона. Доц. д-р Марио Милков от Факултета по дентална медицина в Медицински университет – Варна съобщи за  Радио „Фокус“ – Варна , че консултациите са започнали на 5 март и по план е трябвало да приключат до Световния ден на съня – 14 март, но по инициатива на декана на Факултета по дентална медицина проф. д-р Стефан Пеев, те ще бъдат продължени до края на месец март.„Всички граждани, особено призоваваме професионалните шофьори, да се включат в тази профилактична програма, която е за безплатни прегледи със записване. След това вече пациентите, които бъдат отделени в рискова група ще им се предлага анализ, и съответно хирургично или консервативно лечение“, съобщи доц. д-р Марио Милков. Той обясни, че екипите, които преглеждат пациенти включват отоларинголози, кардиолози, дентални медици и други. „Изключително подпомогнати сме и от нашите колеги от Факултета по обществено здраве, от един от нашите зам.-ректори проф. Костадинова, която непрекъснато ни дава насоки относно мениджмънта за развитието на сънната апнея. Тя наскоро се върна от Берлин. Последния наш форум, който направихме съвместно с Националната СПА организация, отново е свързано с профилактиката т.е. - преди да започнат тежките усложнения по време на сън, ние да насочваме нашите потенциални пациенти за редукция на теглото, за нормално дишане. Това става в нашите прекрасни хотели и курорти, където има силно развити СПА центрове“, каза още доц. д-р Марио Милков. Той посочи, че при нарушения на съня е изключително важно да се вземат мерки още в самото начало на проблемите, за да се предотвратят по-тежки усложнения. \r\nДоц. д-р Милков съобщи също, че в ДГ „Д-р Петър Берон“ във Варна Световният ден на съня е отбелязан с викторина и театрални сценки. Инициативата е организирана съвместно с Медицински университет – Варна. Световния ден на съня се отбелязва на 14-ти март по инициатива на Световната здравна организация, Световния фонд за психично здраве и Световната асоциация за профилактика на съня. Той разказа, че деца от подготвителните групи са показали блестящи познания и отговори на въпроси, задавани от техните преподаватели. „Беше направена викторина в градината, освен викторина имаше и представления. Децата сами ни запознаха кои са правилата и хигиената на съня, колко часа трябва да се спи в различните възрасти, кои животни спят през зимата, как спят рибите, какво не трябва човек да употребява преди сън и какъв режим трябва да спазва преди да си легне. Беше изключително интересно и невероятно представление, и поздравления за целия екип“, каза доц. д-р Марио Милков. Той отбеляза, че подобно събитие се организира за пръв път, както в България, така и в световен мащаб. По думите му, Световната здравна организация желае информацията за тази инициатива да бъде изпратена от Медицински университет – Варна, в техните офиси в Съединените американски щати, за да може да бъде популяризирана тази дейност по цял свят. Доц. Милков, разказа, че децата са изненадали и самия него със знания за съня, които той също е забравил през годините.  \r\n„Децата бяха изключително внимателни и представиха много добър театър в началото . След това имаше интерактивна викторина и с помощта на компютър те поставяха верните отговори. Преди това, като подготовка за тази викторина, техни преподаватели им задаваха въпроси, примерно как спят рибите, за това че делфинът спи с едно отворено око, кои животни спят през зимата, какво трябва да направят децата преди да си легнат освен да си измият зъбите, колко часа трябва да спят. Самия аз бях забравил, че не трябва да се яде шоколад преди лягане“, посочи доц. д-р Марио Милков. Той съобщи, че в края на събитието децата са получили награди за усилията си в запомнянето на полезните знания. Според него се е получил празник, който ще остави един хубав спомен и ще заостри вниманието към проблемите на съня още в ранна възраст, за да се избегнат сериозни усложнения за човешкото здраве. \r\nБояна АТАНАСОВА", "date": "2019.03.14", "title": "Варна: Медицински университет организира безплатни прегледи за хора с проблеми със съня до края на март"}
{"url": "http://www.focus-news.net/news/2019/03/14/2634533/toni-dimcheva-uchilishten-psiholog-agresiyata-sred-uchenitsite-ne-mozhe-da-bade-izmerena.html", "text": "Агресията сред учениците не може да бъде измерена. Това каза за  Радио „Фокус“ – Бургас  училищният психолог Тони Димчева. По думите ѝ не би могло да се говори за тенценция в увеличаването или намаляването на агресивните прояви сред подрастващите. „Общественото внимание е насочено към единични случаи, дали обаче няма и други такива, за които не знаем, не може да се каже със сигурност. Факт е, че агресията е част от живота ни и тя съответно става такава и от този на децата“, обясни психологът. Тя добави, че агресията сред подрастващите е обяснима, от една страна, тъй като в крехката си възраст те се намират в нормативна криза – не желаят да спазват правила и норми, които големите им залагат, което, според нея обаче не дава обяснение за агресията и сред възрастните. „Има много фактори, които са част от ежедневието ни, които неглижираме и подценяваме и за които смятаме, че нямат директна връзка с агресията, но не е така. В най-общ смисъл, живеем напрегнато и неосъзнато, без усещане за собствените си ценности. Живеем в социално-битово напрежение, в което трябва да гоним задачи и срокове, а същевременно отделяме малко моменти за пътувания и преживяване на положителни емоции“, каза още Димчева. По думите ѝ  начин за проявата на агресия е разривът между доброто възпитание в дома и моделът на незачитане правата на другите, на които детето става свидетел извън него. Според нея първата стъпка съм справянето с агресията е вглеждането в себе си, тъй като пълноценността и хармонията на израсналия индивид, са добър пример за неговото подрастващо дете. \r\nТони Димчева отбеляза също, че се наблюдава тенденция учениците да търсят подкрепата на психолога в училище. По думите ѝ има случаи, в които децата желаят да споделят не само за проблемите си в училище, но и тези у дома. „Учениците дават заявка на родителите си, че желаят да споделят с друг човек чувствата и емоциите си. Освен това, се наблюдава желание и от страна на родителите да потърсят психологическа подкрепа за своите деца. Трябва да направим едно важно уточнение обаче. Когато се търси тази професионална помощ, не трябва да има следната нагласа: „Искам да Ви доведа детето си, за да му помогнете“. Срещата с психолога трябва да е осъзната и да е желана от съответното дете“, каза още Димчева. Според нея и в тази насока се наблюдава положителна тенденция. „Когато има конфликт сред децата – в училище или извън, учениците търсят мнението на психолог, за това дали са постъпили правилно и за това какво точно се е случило“, допълни още Димчева. \r\nМария ПОПЧЕВА", "date": "2019.03.14", "title": "Тони Димчева, училищен психолог: Агресията сред учениците не може да бъде измерена"}
{"url": "http://www.focus-news.net/news/2019/03/14/2634529/stara-zagora-ombudsmanat-maya-manolova-prisastva-na-protesta-na-meditsinskite-spetsialisti-v-kazanlak.html", "text": "Омбудсманът Мая Манолова се срещна с протестиращите специалисти по здравни грижи в  МБАЛ \"Д-р Хр. Стамболски\" в Казанлък, предаде кореспондент на Радио \"Фокус\". Пред омбудсмана медицински сестри, клинични лаборанти, рентгенови лаборанти, акушерки, рехабилитатори и физиотерапевти поставиха своите искания. Сред тях са такива за еднаква основна заплата за всички специалисти по здравни грижи независимо от местоработата или собствеността на болницата – две минимални работни заплати за страната, без търговски дружества в здравеопазването, допълнителните възнаграждения и техните размери да са с регламентирани правила, в зависимост от натовареността, връщане на медицинските стандарти, заплащане на нощен труд, допълнително заплащане за работа в Спешно и ОАИЛ, клас прослужено време 1.2 процента на година, КТД на национално ниво да бъде задължителен за всички структури в здравеопазването, промяна в категорията труд и др. \r\nМая Манолова изрази своята съпричастност към протестиращите. \"Стоя твърдо зад вашите искания и ще ви подкрепям докрай, докато бъде удовлетворено искането за справедливо заплащане на вашия труд – минимум 900 лв. Дълги години този проблем е неглижиран и на него се е гледало несериозно\", каза тя.  \r\nНа протеста бе прочетена декларация с исканията на специалистите по здравни грижи. Прочетен бе и част от отговора на кмета на община Казанлък Галина Стоянова по повод поставени питания от страна на медицинските специалисти, от който става ясно, че през 2019 година в МБАЛ „Д-р Христо Стамболски” ще влязат свежи близо 1 млн. 500 хил.лв. \r\nНа протеста присъства и зам.-кметът Лилия Цонкова, която обясни на протестиращите, че Общината прави каквото е в нейните правомощия и възможности, за да подпомогне общинската болница. Тя обърна внимание на това, че от 2013 година до сега е направено много по отношение на саниране на болничното заведение, което води до намаляване на стопанските разходи, оборудване на отделенията, изплащане на стари задължения, подпомагане на лекари – стажанти в болницата и др. \r\nОбщественият посредник на Казанлък Гинка Щерева заяви пред протестиращите, че МБАЛ „Д-р Христо Стамболски” обслужва населението на пет общини, освен Казанлък и на общините Павел баня, Мъжлиж, Гурково, Николаево. В този смисъл тя подчерта, че от години се настоява останалите общини, които здравното заведение в Казанлък обслужва, да подпомагат дейността му, но до момента без резултат. \r\nУтвърдения бюджет за здравното заведение в Казанлък за 2019 е 6 млн.835 хил. 838 лв. или от Здравната каса бюджета му спрямо предходната година е увеличен с 325 хил 324 лв. \r\nСлавяна ГАЙДАРОВА", "date": "2019.03.14", "title": "Стара Загора: Омбудсманът Мая Манолова присъства на протеста на медицинските специалисти в Казанлък"}
{"url": "http://www.focus-news.net/news/2019/03/14/2634535/bdzh-poluchi-pocheten-priz-dobrodetel-2018-g.html", "text": "На официална церемония в Националния дворец на културата управителят на „БДЖ-Пътнически превози” ЕООД Христо Иванов получи приз „Добродетел 2018 г.”. Събитието се организира за трета поредна година от Националното сдружение на сираците в България (НССБ). Това съобщиха от пресцентъра на  БДЖ .  \r\nОтличията се дават на институции, фирми и общественици, които са подкрепили различни социални инициативи на Сдружението, в полза на деца, лишени от родителска грижа и деца в неравностойно социално положение. \r\nПочетният приз „Добродетел 2018 г.” беше връчен на „БДЖ-Пътнически превози” ЕООД от председателят на НССБ Слави Михайлов в знак на признателност за оказаната активна подкрепа от националния железопътен превозвач. \r\nУправителят на „БДЖ-Пътнически превози” ЕООД инж. Христо Иванов изрази благодарност към председателя на сдружението за връчения приз и заяви, че в лицето на железопътния превозвач всички заинтересовани млади хора в неравностойно положение могат да намерят сигурен и коректен работодател.  \r\nОт своя страна Слави Михайлов благодари на БДЖ за възможността вече седем години децата да пътуват безплатно с влак из страната, което им предоставя нови лични емоции и преживявания. \r\nПрез 2018 г. дружеството отново оказа съдействие на Националното сдружение на сираците в България, като осигури превоза на деца от различни социални институции. \r\nБДЖ винаги подкрепя инициативите за социална адаптация и интеграция на децата, лишени от родителска грижа, зачитането на техните права като пълноценни граждани на нашето общество, както и правото им на качествен и достоен живот.", "date": "2019.03.14", "title": "БДЖ получи почетен приз „Добродетел 2018 г.”"}
{"url": "http://www.focus-news.net/news/2019/03/14/2634536/veliko-tarnovo-45-sa-kartotekiranite-sastezatelni-kone-na-kluba-po-konen-sport-kaloyan-92-selo-arbanasi.html", "text": "45 са картотекираните състезателни коне на Клуба по конен спорт „Калоян 92“ – село Арбанаси. Това каза на пресконференция старши треньорът на клуба Михаил Костов, предаде репортер на  Радио „Фокус“ – Велико Търново . Той посочи, че клубът разполага също с 10 кобили майки и 10 малки коня. През 2018 година се класира на първо място с 11 259 точки. През миналата година великотърновският клуб е спечелил четири шампионски титли. Ирина Николова с кон Кристин е държавен шампион юноши до 18 години. Ердухан Сами с кон Канектика  е държавен шампион в категория „млади коне“. Цветелина Цанева е държавен шампион по обездка, е Йоана Тодорова е държавен шампион по всестранна езда при децата. Клубът е спечелил квалификация за европейското първенство в Холандия тази година, като се надява на международните състезания в Австрия и Унгария, които ще се проведат през май и април, да спечели още две. Михаил Костов отбеляза,ч е се обмисля да се сформира отбор в дисциплината „всестранна езда“, с който клубът да участва на европейското първенство през месец юли. Няколко са състезанията, които ще се проведат на Конната база в село Арбанаси тази година. На 4 май ще се състои турнир по конкур-ипик, а 23 юни – Международен турнир по всестранна езда. \r\nНадежда КРЪСТЕВА", "date": "2019.03.14", "title": "Велико Търново: 45 са картотекираните състезателни коне на Клуба по конен спорт „Калоян 92“ – село Арбанаси"}
{"url": "http://www.focus-news.net/news/2019/03/14/2634531/poslanikat-na-sasht-v-prishtina-kosovo-stagnira-zaradi-koruptsiyata-i-nasilieto-nad-maltsinstvata.html", "text": "След доклада на Държавния департамент за човешките права, в който става въпрос и за Косово, се изказа и посланикът на САЩ в Прищина Филип Коснет, предава  излъчващият на албански скопски телевизионен канал „Алсат – М“ . \r\n„Косово продължава да стагнира заради корупцията, нападенията над журналисти, депортацията на хора в други държави въпреки правилата и насилието над малцинствата“, пише посланик Коснет в своя профил в „Туитър“. \r\nДоклад на Държавния департамент за правата на човека в Косово през 2018 г. показва постоянна корупция в държавните структури, заплахи и насилие срещу журналисти и представители на малцинства и слаба възвращаемост на бежанците. \r\nПревод и редакция:", "date": "2019.03.14", "title": "Посланикът на САЩ в Прищина: Косово стагнира заради корупцията и насилието над малцинствата"}
{"url": "http://www.focus-news.net/news/2019/03/14/2634538/pazardzhik-nad-10-bezdomni-kucheta-obikalyat-v-rayona-na-kragovoto-krastovishte-na-izhoda-na-grada-v-posoka-plovdiv.html", "text": "Над 10 бездомни кучета отново обикалят в района на кръговото кръстовище на изхода на Пазарджик в посока Пловдив, предаде репортер на  Радио „Фокус” – Пазарджик . Четириногите се припичат на слънце в тревната площ на кръговото кръстовище при КАТ. Необезпокоявани, кучетата се разхождат по околовръстното шосе на Пазарджик на входа на града от посока Пловдив. Бездомните кучета пресичат и инцидентно на глутница натоварения път и създават реална опасност за пътнотранспортни инциденти. Много от водачите са налага да намаляват скоростта или да спират внезапно, за да избегнат преминаването на животните по пътните платна. Това е един от най-натоварените пътни участъци в Пазарджик. Няколко бездомни кучета има и в центъра на Пазарджик. \r\nАлбена ЖИЛЕКОВА", "date": "2019.03.14", "title": "Пазарджик: Над 10 бездомни кучета обикалят в района на кръговото кръстовище на изхода на града в посока Пловдив"}
{"url": "http://www.focus-news.net/news/2019/03/14/2634539/burgas-mladezh-e-zaginal-pri-pozhar-v-kvartal-cherno-more.html", "text": "Младеж е загинал при пожар в квартал „Черно море“ в Бургас. Това потвърди за  Радио „Фокус“ – Бургас  дежурният в Общината. Пожарът в дома на загиналия младеж е възникнал около 15.00 часа. \r\nМария КУРТЕВА", "date": "2019.03.14", "title": "Бургас: Младеж е загинал при пожар в квартал „Черно море“"}
{"url": "http://www.focus-news.net/news/2019/03/14/2634537/smolyan-s-blagotvoritelen-kontsert-v-zlatograd-sabirat-sredstva-za-lechenie-na-malkiya-viktor-ivanov.html", "text": "През месец март стартира кампания в помощ на Виктор Иванов от град Златоград, който се нуждае от средства за лечение и рехабилитация в Република Турция. Това  съобщиха от  Община Златоград . След раждането си Вики претърпява чернодробна трансплантация, след която получава трайни увреждания. На семейството му е необходима сума, в размер на 10 000 лева, която е непосилна за тях. На 27 март, от 19.00 часа, в Общинско народно читалище (ОНЧ) „Просвета 1908” - Златоград ще се проведе благотворителен концерт в помощ при набирането на средствата за лечение. Цената на билета е 5 лева. В него ще вземат участие „101 Каба гайди”, Гайдарски състав „Дельо Хайдутин” - Златоград, октет „Никола Кенов”, сборна фолклорна формация „Надежда Хвойнева”, детска фолклорна формация „Орфееви звуци”, сборна младежка фолклорна формация „Бойка Присадова”, танцов състав „Акрани”, младежка битова група, женска битова група за автентичен фолклор „Надежда”, мъжка битова група при ОНЧ „Просвета 1908”, със специалното участие на Златина Узунова, Кина Илчева, Ани Узунова, Леда Абаджиева, Пета Драгинова, Елек Стефанов, Ани Коцева. \r\nБилети се продават в Центъра за социална рехабилитация и интеграция в Златоград, Общинската администрация Златоград на ул. „Стефан Стамболов” №1, ет. 3, стая 1 и в Дневен център за деца и младежи с увреждания „Зора”. \r\nКампанията се провежда с подкрепата на Община Златоград, ОНЧ „Просвета 1908”, ОНЧ „Христо Ботев – 1871” - Смолян, „Пампорово бус – Албен Чавдаров”. \r\nКутии с благотворителна цел ще бъдат поставени в търговски обекти в Златоград. „Нека бъдем съпричастни и помогнем на Вики!”, призовават от Общината.", "date": "2019.03.14", "title": "Смолян: С благотворителен концерт в Златоград събират средства за лечение на малкия Виктор Иванов"}
{"url": "http://www.focus-news.net/news/2019/03/14/2634524/kristina-tsankova-stefanova-kandidat-za-chlen-na-tsik-imam-zhelanieto-i-motivatsiyata-da-se-spravya-sas-zadachite-kato-chlen-na-spetsializiraniya-organ.html", "text": "Имам желанието и мотивацията да се справя със задачите като член на специализирания орган. Това каза номинираната от „Воля“ за кандидат за член на ЦИК Кристина Цанкова-Стефанова по време на изслушването си в Правна комисия, предаде репортер на  Агенция „Фокус“.   „Съвсем накратко бих искала да кажа, че имам желанието и мотивацията да се справя със задачите и да взимам осъзнати и информирани решения. Това, което предстои до края на година на новата комисия ще бъде много тежък труд. Така или иначе с предстоящите европейски избори ще се получи една координация между екипа, стиковане, което е нужно за по-нататъшната работа на комисията“, допълни Стефанова. Кандидатурата й бе представена от Кръстина Таскова от „Воля“. По думите й Кристина Стефанова е с много добра репутация на общественик, доказан професионалист и познава изборния процес и практики. \r\nДеница КИТАНОВА", "date": "2019.03.14", "title": "Кристина Цанкова – Стефанова, кандидат за член на ЦИК: Имам желанието и мотивацията да се справя със задачите като член на специализирания орган"}
{"url": "http://www.focus-news.net/news/2019/03/14/2634541/api-nad-93-hil-avtomobila-sa-proverili-ekipite-na-tol-kontrola.html", "text": "През април завършва реконструкцията на платното на пътя Русе - Силистра, при входа на Русе. Председателят на УС на АПИ Георги Терзийски провери днес работата на обекта. Това съобщиха от пресцентъра на  Агенция \"Пътна инфраструктура\" . С изграждането на второ платно, в участък от около 300 м., се подобрява пропускателната способност на пътя към Дунав мост. Отсечката започва от кръговото кръстовище с бул. „България“ и продължава към изхода на града в посока Силистра. Със завършването на проекта съществуващият двулентов път в чертите на гр. Русе се разширява до четирилентов и е продължение на пътя между Русе и Мартен. Проектът се изпълнява със средства от бюджета на АПИ и инвестицията е за над 1 млн. лв. \r\nПредседателят на АПИ инспектира и работата на служителите на Националното тол управление на Дунав мост. На граничния пункт има 4 терминала за самотаксуване и гише за купуване на е-винетка в брой. Тол контролът на превозните средства, пътуващи по републиканските пътища на територията на областите Русе, Разград, Силистра и Търговище, се осъществява от 45 инспектори и 11 правоприлагащи автомобила. \r\nДо 12 март на територията на цялата страна екипите на тол контрола са проверили над 93 хил. автомобила. На нарушителите са наложени над 2700 компенсаторни такси, съставени са и над 360 акта за установяване на административно нарушение. \r\nПродадени са близо 2,2 млн. винетки на стойност около 143 млн. лв. Е-винетки в момента се продават от над 8200 точки и всеки може да купи както предпочита и му е най-удобно. On-line чрез интернет страниците bgtoll.bg, vinetki.bg и А1.bg, мобилното приложение, чрез терминалите за самотаксуване или в брой на гише от областните пътни управления, бензиностанции, офисите на Български пощи и др.", "date": "2019.03.14", "title": "АПИ: Над 93 хил. автомобила са проверили екипите на тол контрола"}
{"url": "http://www.focus-news.net/news/2019/03/14/2634542/plovdiv-desetoklasnichka-e-bila-namushkana-v-garba-ot-svoya-sauchenichka-zaradi-davka.html", "text": "Десетокласничка от СУ „Св. Климент Охридски“ е намушкана в гърба от своя съученичка заради дъвка. Това съобщи за  Радио „Фокус“- Пловдив  говорителят на ОДМВР. Случаят се разследва от полицията, под наблюдението на прокуратурата. Във вторник, след обяд във Второ РУ постъпила информация, че в спешен кабинет е приета десетокласничка от пловдивска гимназия с порезна рана на гърба. След преглед тийнейджърката е оставена под лекарско наблюдение, без опасност за живота. В хода на предприетата проверка е установено, че нараняването тя получила от своя съученичка, нанесла ѝ удар с остър предмет в коридора на учебното заведение. Образувано е досъдебно производство по чл. 131, ал.1, т. 12 от НК, за нанасяне на лека телесна повреда по хулигански подбуди. Работата по изясняване на причините и обстоятелствата около случилото се продължават разследващи и инспектор „Детска педагогическа стая“ от районното управление. \r\nЦветана ТОНЧЕВА", "date": "2019.03.14", "title": "Пловдив: Десетокласничка е била намушкана в гърба от своя съученичка заради дъвка"}
{"url": "http://www.focus-news.net/news/2019/03/14/2634547/d-r-stefan-kirilov-natsionalen-park-rila-klimatat-e-vse-po-populyarna-tema-za-tova-e-i-v-osnovata-na-literaturniya-konkurs-toplinni-ostrovi-gradove-gradini.html", "text": "Климатът е все по-популярна тема, за това е и в основата на литературния конкурс „Топлинни острови – градове градини“. Това каза за предаването „Екологичен резонанс“ на  Радио „Фокус“  д-р Стефан Кирилов, главен експерт към Национален парк „Рила“. Инициативата е насочена към ученици от средни училища в страната. „Наградите всяка година са 3 и ще бъдат обявени на 5-ти юни – Световния ден на околната среда. Първата е кристална статуетка и еднократна стипендия от 500 лв. Втората награда е грамота и еднократна стипендия от 300 лв, а третата награда е грамота и еднократна стипендия от 200 лв. Информацията за конкурса е достъпна на интернет страницата на националния екофонд, страницата на МОСВ, както и на страницата на Национален парк „Рила“ в рубрика образователни програми. Очакваме и тази година сериозно участие на младите природолюбители, които обичат и природата, и литературните произведения“, обясни д-р Стефан Кирилов. Той каза още, че крайният срок за изпращане на произведенията е 6 май 2019 година. \r\nЙоланда ПЕЛОВА", "date": "2019.03.14", "title": "Д-р Стефан Кирилов, Национален парк „Рила“: Климатът е все по-популярна тема, за това е и в основата на литературния конкурс „Топлинни острови – градове градини“"}
{"url": "http://www.focus-news.net/news/2019/03/14/2634544/tsvetan-tsvetanov-shte-prisastva-na-blagotvoritelen-kontsert-v-podkrepa-na-semeystva-postradali-pri-patni-intsidenti-v-gorna-oryahovitsa.html", "text": "Председателят на ПГ на ГЕРБ и председател на парламентарната Комисия по вътрешна сигурност и обществен ред Цветан Цветанов ще присъства в Горна Оряховица на концерт срещу агресията на пътя, съобщиха от  пресцентъра на ПП ГЕРБ.  Събитието се организира от младежкото сдружение „G. O. Wake Up! Горна Оряховица, събуди се!“, като идеята е родена съвместно с горнооряховското СУ „Вичо Грънчаров“.  \r\nБлаготворителният концерт е под надслов „С разум за живот“, а събраните средства ще подкрепят местни семейства, загубили свои близки при пътно-транспортни произшествия.  \r\nСъбитието ще се проведе в четвъртък, 14 март 2019 г. (четвъртък), в голямата зала на НЧ „Напредък“ в Горна Оряховица. Началният час е 18.30 ч.", "date": "2019.03.14", "title": "Цветан Цветанов ще присъства на благотворителен концерт в подкрепа на семейства, пострадали при пътни инциденти, в Горна Оряховица"}
{"url": "http://www.focus-news.net/news/2019/03/14/2634534/katya-ivanova-kandidat-za-chlen-na-tsik-apeliram-kam-vsichki-partii-pri-sformirane-na-svoite-kandidaturi-za-chlenove-na-sik-rik-i-oik-da-ima-po-golyama-posledovatelnost.html", "text": "Апелирам към всички партии при сформиране на своите кандидатури за членове на СИК, РИК и ОИК да има по-голяма последователност. Това каза номинираната от „България без цензура, ВМРО-БНД, Земеделски народен съюз, Движение Гергьовден“ за член на ЦИК Катя Иванова по време на изслушването на номинараните за състав на ЦИК в Правна комисия, предаде репортер на  Агенция „Фокус“.   Тя раздели своето изказване на две части. „В първата част бих искала да се спра с няколко думи като член на все още действащата ЦИК. Като член на тази комисия смея да твърдя, че съм подхождала изключително отговорно и професионално при изпълнение на задълженията си“, допълни Иванова. Тя посочи какво би правила в случай, че бъде избрана за член. „В работата ми като член на ЦИК по време на избори, за да бъдат оправдани очакванията на хората за открити, честни и прозрачни, демократични избори – една изключително чувствителна тема за българското общество, бих  апелирарала към всички партии при сформиране на своите кандидатури за членове на СИК, РИК и ОИК да има малко по-голяма последователност“, каза тя. Иванова обясни, че е била основен докладчик по така наречените преписки в ЦИК, касаещи местните референдуми. „В тази връзка докладвайки тези преписки констатирах някои пропуски. По мой проект бяха приети методическите указания по провеждане на местните референдуми“, допълни още Иванова.  \r\nКандидатурата й беше представена от представителя на „България без цензура, ВМРО-БНД, Земеделски народен съюз, Движение Гергьовден“ Явор Хайтов. Той посочи, че преди да стане член на ЦИК е извървяла немалък път. „Откъде ли да започна. Нека да кажа, че тя е адвокат с 30-годишен стаж. 30 години ежедневно тя е била близо до хората, помагала е, явявала се е пред абсолютно всички съдилища, а впоследствие придобива възможност дори на европейско ниво да представлява жалбоподателя“, допълни Хайтов.  \r\nДеница КИТАНОВА", "date": "2019.03.14", "title": "Катя Иванова, кандидат за член на ЦИК: Апелирам към всички партии при сформиране на своите кандидатури за членове на СИК, РИК и ОИК да има по-голяма последователност"}
{"url": "http://www.focus-news.net/news/2019/03/14/2634545/prof-stefan-harkov-mnogo-mneniya-byaha-izkazani-i-svobodno-zashtitavani-v-ramkite-na-kraglata-masa-posvetena-na-tvorcheskoto-nasledstvo-na-pancho-vladigerov-koeto-e-bezkrayno-tsenno.html", "text": "Много мнения бяха изказани и свободно защитавани в рамките на кръглата маса, посветена на творческото наследство на Панчо Владигеров, което е безкрайно ценно, заяви проф. Стефан Хърков в края на форума, предаде репортер на  Радио „Фокус“ - Шумен . Той посочи, че за първи път организират подобна среща - да съберат заедно  студенти, докторанти и постдокторанти, като нарече експеримента успешен. Доц. Янна Рускова, ръководител катедра „Музика“ в Педагогическия факултет на Шуменския университет също поздрави участниците в кръглата маса. „Студентско-докторантската сесия се осъществи много добре. В тези два дни на тази хубава годишнина - 120-та от рождението на големия български композитор, ние направихме нещо добро и имам основание да вярвам, че ще продължим в тази посока. Нека да бъдем вдъхновени от делото на Панчо Владигеров и да вършим такива добри неща за града, за държавата, за света“, пожела доц. Рускова. Във второто заседание на кръглата маса“ Творческото наследство на Напчо Владигеров:минало, настояще, бъдеще“, своите доклади представиха докторанти и постдокторанти от Шуменския универститет, Национална музикална академия „Проф. Панчо Владигеров“ - София и Нов български университет - София.  В своя доклад „Народната песен „Мар‘ Димитро льо“ в творчеството на Панчо Владигеров“ Стефка Будакова  посочи, че използването на фолклорни пърообрази от големия композитор е един от белезите на творчеството му, които му отреждат прозвището „Патриарх на българската музика“ в музикално – историческата наука.  \r\n„Песентта „Мар‘ Димитро льо“ е един от примерите за това как от народното творчество може да се претвори тема и да достигне до висотите на професионалното композиторско творчество. Стъпвайки умело на песенната автентичната  фолклорна традиция и претворявайки я в български танц хоро, Владигеров пренася унаследените фолклорни образци в сложно от към фактура симфонично произведение, използвайки всички възможности на симфоничния оркестър, но запазвайки прототипа на темата, носещ заглавието на произведението „Мар‘ Димитро льо“, превръщайки го в лайтмотив за произведението. Според Владигеров, един истински национален композитор не трябва да отграничава творчеството си, а да се стреми да създава творби в национален дух и форма, които имат и общочовешко значение“, посочи Стефка Будакова. Петко Ганев говори за мястото на Владигеров в аспекта на националната тенденция „композитор-изпълнител“ . „В контекста на тази тенденция Панчо Владигеров и Димитър Ненов са може би най ярките и представители, творческото им наследство не се отчита само с наличието на архивен фонд, историография или брой написани забележителни произведения, но и с наличните примери и днес - поколенията школувани техни възпитаници, а дори и техните последователи“, посочи Петко Ганев. Жасмина Стоянова очерта паралелите и перспективите по отношение на каталога на дигиталния архив на фонда на Панчо Владигеров. Важни моменти от историята на музикалното минало на Шумен, свързани с Владигеров и с Шуменския симфоничен оркестър представи Калина Василева.  \r\nГл. ас. Люба Златкова представи доклад за енергията на епохата при формирането на твореца. „Всеки човек идва на този свят с предназначение, и присъствието му в една епоха  и и на определено място има своето значение.  Това се отнася особено за творците. Епохата е генератор на идеи, на оплодено заниние. Тя носи енергията на новото, на промяната благодарение на това, че е събрала в себе си енергията и духа на отминали времена, събития и човешки опит. Тя е следствие от много причини, но основната е човекъ,т  който е събрал необходимото и възможното, за да може да развие потенциала си и да облече идеите си в тази форма, в която могат да бъдат приети и разбрани от останалите в този момент. С особена сила това се отнася за времето, което предшества и подготвя раждането на гения  Вадигеров ,на националния стил в българската професионална музика и на културното ни възраждане. Това е времот на границата на два века - 19 и 20 век,  които са изпълнени ес история, култура и дух“, посочи Люба Златкова. Кръглата маса, посветена на творческото наследство на композитора, е част от мащабната програма в Шумен  за отбелязана 120-годишнината от рождението на големия български композитор, диригент и педагог Панчо Владигеров. \r\nИвелина ИВАНОВА", "date": "2019.03.14", "title": "Проф. Стефан Хърков: Много мнения бяха изказани и свободно защитавани в рамките на кръглата маса, посветена на творческото наследство на Панчо Владигеров, което е безкрайно ценно"}
{"url": "http://www.focus-news.net/news/2019/03/14/2634550/ministerstvo-na-turizma-detski-risunki-ot-konkursa-za-eden-destinatsiite-posreshtat-patnitsite-na-letishte-sofiya.html", "text": "Детски рисунки, част от конкурса „Моята ЕДЕН дестинация в България“, организиран от Министерството на туризма по повод Световния ден на туризма, посрещат пътниците на Терминал 2 на Летище София в периода 7 март - 5 април. Това съобщиха от пресцентъра на  Министерството на туризма . Пътуващите разглеждат с интерес детските произведения. Част от тях дори споделяха, че благодарение на изложбата са научили за нови забележителности у нас, които до този момент са им били непознати.  Двама мъже, пристигащи от Китай, споделиха, че идват в страната ни по бизнес и изказаха положителните си впечатления от изложбата. По думите им това е страхотен начин за посрещане на пътниците с „добре дошли“.  Гражданин на Великобритания пък бе удивен от възрастта на художниците. Той бе впечатлен и от детайлите в детските творби и най-вече от начина, по който са пресъздадени традиционните женски носии. „Важно е децата да бъдат включвани в подобни инициативи. По този начин се възпитава не само родолюбие, но и ги кара да се чувстват значими“, каза бивша учителка, която очакваше полета си.  \r\nИзложбата включва най-добрите творби от втория конкурс за детски рисунки, за който бяха изпратени над 250 творби. Всички рисунки са оценявани от жури и чрез оспорвано електронно гласуване на Фейсбук страницата на Министерството на туризма. Отличени бяха девет деца от цялата страна. \r\nРисунките представят детското виждане за природните и историческите обекти, обичаи, бит и фестивали в дестинацията. Целта е да се популяризират по-малко познатите туристически места у нас. В ЕДЕН мрежата на България са 17 общини от цялата страна - Ямбол, Драгоман, Ардино, Чавдар, Мездра, Силистра, Луковит, Сандански, Кюстендил, Белоградчик, Белица, Сапарева баня, Каварна, Враца, Странджа, Казанлък и Кърджали. \r\nВ периода от 22 до 24 февруари изложбата бе в Античен комплекс „Сердика“, а от 27 февруари до 5 март експозицията бе в „Клуба на народния представител“ в Народното събрание.", "date": "2019.03.14", "title": "Министерство на туризма: Детски рисунки от конкурса за ЕДЕН дестинациите посрещат пътниците на Летище София"}
{"url": "http://www.focus-news.net/news/2019/03/14/2634543/ministar-krasimir-karakachanov-parlamentat-shte-bade-stabilen-i-sled-napuskaneto-na-volya.html", "text": "Парламентът ще бъде стабилен, не се притеснявайте. Това каза председателят на ВМРО, вицепремиер и министър на отбраната Красимир Каракачанов на брифинг в Народното събрание, предаде репортер на  Агенция „Фокус“ . На въпрос може ли да бъде стабилен парламентът, след като ПГ на „Воля-Българските родолюбци“ го напусна, той отговори: Ама, те напуснаха ли? Аз все още не желая да ги коментирам, в края на краищата са решили да почиват. Великден наближава, пролетна умора, времето се оправя. Ще бъде стабилен, не се притеснявайте“, увери той, като заяви, че ВМРО без никакви съмнения остава в пленарна зала.", "date": "2019.03.14", "title": "Министър Красимир Каракачанов: Парламентът ще бъде стабилен и след напускането на \"Воля\""}
{"url": "http://www.focus-news.net/news/2019/03/14/2634551/varna-vodeshti-spetsialisti-ot-universitetskata-bolnitsa-sv-marina-otbelyazaha-svetovniya-babrechen-den.html", "text": "Симптомите на бъбречните заболявания са умора, загуба на апетит, амонячен дъх, „пенеща“ се урина, трудно или често уриниране, поясна болка. Специалистите препоръчват при някой от тези симптоми, да се търси консулт с нефролог. Това стана ясно при отбелязването на Световния бъбречен ден в Университетската болница „Св. Марина“ във Варна, предаде репортер на  Радио „Фокус“ – Варна . На събитието присъстваха доц. д-р Светла Стайкова, Ръководител на клиниката по нефрология, проф. д-р Валентина Маджова, управител на ДКЦ „Св. Марина“ и проф. д-р Димитричка Близнакова – водещ детски нефролог. 850 милиона хора по света страдат от бъбречни заболявания с различен произход. Хроничното бъбречно заболяване (ХБЗ) убива повече от 2.4 милиона души годишно и към момента е 6-тата най-бързо зачестяваща причина за смърт. Много хора дори не знаят, че са с хронично бъбречно заболяване. Рисковите фактори за това са много – високо кръвно налягане, диабет, тютюнопушене, наднормено тегло, фамилна обремененост. Нефролозите препоръчват на всички над 50 години, които имат един или повече от тези симптоми, да правят редовни профилактични прегледи. Бъбречни заболявания се установяват при около 10.4% от мъжете и 11.8% от жените. Между 5.3 и 10.5 милиона изискват диализа или трансплантация. Много от тях умират поради липса на финансови ресурси. Остри бъбречни увреждания се установяват при 13.3 милиона пациента всяка година. Те могат да се излекуват или да преминат в ХБЗ в бъдеще. Тази година световният бъбречен ден има за цел да изостри вниманието към нарастващия процент на бъбречните заболявания в целия свят, като акцентът се поставя върху ранната диагностика и превенцията. \r\nПроф. Маджова заяви, че затлъстяването, хипертонията и хроничната бъбречна болест са взаимно свързани. Ключов момент за този извод на лекарите са научни изследвания, които показват, че мастната тъкан е орган с ендокринна функция. Тя коментира, че основна причина за получаване на хипертония е липтинът, но той присъства и в началото на бъбречната недостатъчност. До 65 % от хората със затлъстяване са с  риск от развитие на високо кръвно налягане. В това стои увеличената бъбречна резорпция на натрий. Според проучване, продължителното затлъстяване причинява структурни промени в бъбреците. По този начин се получава допълнително повишаване на кръвното и се стига до хронично бъбречно заболяване, обясни проф. Маджова. Тя допълни, че чисто практически, кардиолозите трябва да прилагат различно лечение при обикновените хипертоници и при тези, които имат  затлъстяване и бъбречни проблеми. „Все още кардиолозите нямат ясно дефинирани правила за това и кои препарати да се използват в единия или в другия случай. Защото ако повлияем и на повишеното кръвно налягане, и на затлъстяването като метаболитно заболяване, това би могло да предпази бъбреците от увреждане“, коментира проф. Маджова. \r\nДиана СТОЕВА", "date": "2019.03.14", "title": "Варна: Водещи специалисти от Университетската болница „Св. Марина“ отбелязаха Световния бъбречен ден"}
{"url": "http://www.focus-news.net/news/2019/03/14/2634552/kmetat-na-veliko-tarnovo-i-predsedatel-na-nsorb-daniel-panov-uchastva-v-nay-golemiya-forum-na-evropeyskite-mestni-i-regionalni-vlasti.html", "text": "Кметът на Велико Търново и председател на Националното сдружение на общините в Република България (НСОРБ) Даниел Панов участва в 8-та Среща на върха на регионите и градовете, която се провежда днес и утре в румънската столица Букурещ. Това съобщиха от пресцентъра на  Община Велико Търново . Събитието е най-големият форум на европейските местни и регионални власти. В българската делегация заедно с Даниел Панов са кметовете на Габрово – Таня Христова, Ловеч – Корнелия Маринова, Сливен – Стефан Радев, Монтана – Златко Живков, Правец – Румен Гунински, Белица – Радослав Ревански, Добрич – Йордан Йорданов, Свищов – Генчо Генчев, и Върбица – Мерлин Байрям, както и изпълнителният директор на НСОРБ Силвия Георгиева. \r\nСрещата на върха бе открита от президента на Комитета на регионите Карл-Хайнц Ламберц, по чиято лична покана участва Даниел Панов, както и от министър-председателя на Румъния Виорика Дънчила. Началото на дебатите поставиха още кметът на Букурещ Габриела Фирея, изпълнителният секретар на икономическата комисия на ООН Олга Алгайерова и Марко Маркула – заместник-председател на Комитета на регионите. С него българската делегация проведе първата си работна среща, част от голямото събитие. \r\nВъв форума участват над 500 кметове, губернатори, общински съветници, президентът на Румъния, членове на румънското правителство, еврокомисари, представители на европейски и институции и организации.  \r\nОсновните теми са свързани със социалното сближаване на регионите и градовете, чието развитие е основен фактор за по-добрата териториална свързаност на жителите на Европейския съюз. Акценти са поставени също върху насърчаването на проекти за подобряване на качеството на въздуха, екологичен транспорт, използване на възобновяема енергия, опазване на биоразнообразието, прилагане на мерки за енергийна ефективност и управление на отпадъците.  \r\nСпоред българските представители политиката на сближаване и по-специално - чрез европейското териториално сътрудничество, доказва своята добавена стойност за целия Европейски съюз и трябва да бъде запазена след 2020 г. за всички региони, а ЕС следва да подкрепи публичните инвестиции на местните и регионални власти.", "date": "2019.03.14", "title": "Кметът на Велико Търново и председател на НСОРБ Даниел Панов участва в най-големия форум на европейските местни и регионални власти"}
{"url": "http://www.focus-news.net/news/2019/03/14/2634540/ministar-krasimir-karakachanov-pregovorite-sas-sasht-za-zakupuvane-na-nov-iztrebitel-bi-sledvalo-da-priklyuchat-do-yuli-kato-nie-shte-otstoyavame-tsenata-dostavkata-i-poddrazhkata-na-samoletite.html", "text": "Преговорите със САЩ за закупуване на нов изтребител би следвало да приключат до юли, като ние ще отстояваме цената, доставката и поддръжката на самолетите. Това каза председателят на ВМРО, вицепремиер и министър на отбраната Красимир Каракачанов на брифинг в Народното събрание, предаде репортер на  Агенция „Фокус“ . На въпрос колко по-висока може да бъде сумата, която Американският конгрес ще определи за закупуването на изтребителите, той отговори: „Ако ние в момента заявяваме сума от 1.8 млрд. лв., те биха могли да гласуват 2,5 млрд. лв. Те дават разрешение на американското правителство до тази сума да сключва договор“. „Аз вчера съм подчертал три основни неща и на генерал Хупър, и на секретаря по отбраната, че имаме три възлови момента, на която ние държим“, уточни Каракачанов. „Ориентировъчната цена, която е гласувал парламента, от 1,8 млрд. няма как да се излиза много от тези параметри. Трябва да се търси нещо в тази посока. Второто е срокът за доставка, знаете, че имаше няколко тълкувания, че могат да дойдат след 48 месеца или след 56 месеца. Срокът за доставка, който ние сме заложили е 24 месеца, може максимум да бъде отсрочен с още 12 месеца, тоест 1 година. Аз, когато разговарях в Мюнхен с Локхийд Мартин, те ме увериха, че след 36 месеца от подписване на договора, те могат да доставят самолетите. И третото нещо е поддръжката, индустриалното сътрудничество“, обясни още Каракачанов. Попитан дали се очаква през юни месец наистина да приключат преговорите между САЩ и България, той отговори: „Би следвало да сме се ориентирали към края на преговорите. Когато те получат одобрението от техния конгрес,  следва да ни представят проект за договор, по който договор ние също ще коментираме. Мине ли се през конгреса процедурата става по-бърза“. На въпрос очаква ли се това лято да има сключен договор, той коментира: „Логично е да се очаква, ако се движим с тези темпове. До края на юли би следвало да се намери решение. Всичко зависи от това, кога ще мине разрешението през американския конгрес“.", "date": "2019.03.14", "title": "Министър Красимир Каракачанов: Преговорите със САЩ за закупуване на нов изтребител би следвало да приключат до юли, като ние ще отстояваме цената, доставката и поддръжката на самолетите"}
{"url": "http://www.focus-news.net/news/2019/03/14/2634555/komisar-mariya-gabriel-za-da-bade-evropa-lider-v-izkustveniya-intelekt-sa-neobhodimi-investitsii-tsifrovi-umeniya-i-yasni-etichni-printsipi.html", "text": "Българският еврокомисар по цифрова икономика и цифрово общество Мария Габриел откри „Цифровата среща на върха 2019“ в Копенхаген пред премиера на Дания Ларс Расмусен и в присъствието на над 300 участници – министри, ръководители на най-големите дигитални компании, учени, изследователи. Повод за събитието бе представянето на националната стратегия за изкуствен интелект на Дания. Според плана на Европейската комисия от края на 2018 г., всички страни членки трябва да представят своите национални стратегии до средата на юни, съобщава  Представителство на ЕК в България \r\nКомисар Мария Габриел представи европейската визия за развитието на изкуствения интелект, като подчерта голямата трансформационна сила на тази технология, която има потенциал да промени бъдещето. „Изкуственият интелект дава изключителна възможност животът на гражданите да бъде подобрен. Тази позитивна промяна може да бъде видяна и в медицината, където изкуственият интелект помага при лечение на нелечими до момента болести, и в сферата на енергетиката, и когато говорим за климатични промени“, заяви комисарят.  \r\nОт ключово значение за Европа ще бъде насърчаването на инвестициите в тази област. Само така, Европа ще може успешно да се конкурира със САЩ и с Китай, каза още Мария Габриел. \r\nЕвропейската комисия инвестира значителни средства в тази област, посочи тя. Само за периода 2018-2020 обема на отделените средства е нараснал със 70% достигайки 1,5 милиарда евро, като от 2020 г. инвестициите ще са по 1 милиард евро на година. Така заедно с привлечените от частния сектор средства общата сума ще достигне 20 милиарда евро до 2020. „За да постигнем успех, изкуственият интелект трябва да е приоритет за Европа.  С общи усилия на всички страни членки постигнахме съгласие по създаването на координационния план за действие в областта на изкуствения интелект. Достъпът на широк кръг потребители до сигурни и висококачествени данни е крайъгълен камък на единния цифров пазар и няма противоречие между достъпа и защита на данните“, подчерта комисар Габриел.  \r\nТя допълни, че основното предизвикателство пред Европа е да задържи своите таланти и да обучи необходимия брой хора. Трябва да се фокусираме върху развитието на умения не само сред младите хора, но и сред тези, които в момента са на пазара на труда. „Гледайки напред, като част от програма Цифрова Европа сме заложили бюджет от 700 милиона евро, които да отидат за придобиването на високи цифрови умения в приоритетни области, като изкуствения интелект, киберсигурността и суперкомпютрите“, каза Мария Габриел. \r\nПред форума тя обърна внимание и на редица аспекти на изкуствения интелект, които притесняват хората, като обобщи свършеното до момента в тази област. През декември работната група, която работи по създаването на етични насоки в областта на изкуствения интелект представи своите първи идеи. Тези насоки бяха обект на обществено обсъждане до 1 февруари и над 500 организации участваха в него, давайки своите идеи и предложения, каза еврокомисарят. Окончателният доклад ще бъде представен от работната група в началото на април, като след това етичните насоки ще бъдат ежедневно тествани. Идеята е в тази пилотна фаза компаниите и организациите, които прилагат етичните насоки, да споделят своя опит, посочи българският еврокомисар. „Ако обединим усилия и продължим диалога по един отворен и прозрачен начин, ще постигнем общата ни цел – да създадем една конкурентна, иновативна, движена от ценности и приобщаваща цифрова Европа“, заключи българският еврокомисар Мария Габриел. \r\nОтдел \"Преса и медии\" \r\nПредставителство на ЕК в България", "date": "2019.03.14", "title": "Комисар Мария Габриел: За да бъде Европа лидер в изкуствения интелект са необходими инвестиции, цифрови умения и ясни етични принципи"}
{"url": "http://www.focus-news.net/news/2019/03/14/2634556/haskovo-obshtinata-zapochva-priem-na-dokumenti-za-podpomagane-za-protseduri-in-vitro-i-in-vivo.html", "text": "Община Хасково започва кандидатстването за финансово подпомагане за процедури „Ин витро и Ин виво“ на семейства и лица, живеещи на семейни начала, с репродуктивни проблеми на територията на Община Хасково. Това съобщиха от пресцентъра на  Общината . Срокът за подаване на документи е от 15.03.2019 г. до 30.04.2019 г. Място за подаване на документи: Община Хасково, пл. \"Общински\" № 1, Салон за административно обслужване, гише Деловодство. \r\nТелефон за контакти и въпроси : 038 / 603 445. Необходимите документи  могат да бъдат изтеглени от  . \r\n22 двойки бяха одобрени за финансиране миналата година по тази програма, две от тях не са ползвали възможността за финансиране заради междувременно настъпило забременяване по естествен път. Има информация за повече от 4 настъпили бременности. Предстоят още процедури. \r\nОт финансиране, отпуснато от Община Хасково, през 2017 година са родени 10 бебета.", "date": "2019.03.14", "title": "Хасково: Общината започва прием на документи за подпомагане за процедури „Ин витро и Ин виво“"}
{"url": "http://www.focus-news.net/news/2019/03/14/2634554/st-komisar-dimitar-velichkov-odmvr-sliven-skandal-sled-upotreba-na-golyamo-kolichestvo-alkohol-e-prichina-za-ubiystvoto-v-novozagorskoto-selo-ezero.html", "text": "Скандал след употреба на голямо количество алкохол е причина за убийството в новозагорското село Езеро, съобщи пред  Радио „Фокус“ - Сливен  директорът на ОДМВР - Сливен старши комисар Димитър Величков. \r\nРазследването е започнало на 13 март, след като в полицията постъпил сигнал от кмета на селото за открито тяло на неразпознат мъж. При разследването е установено, че то е на 54-годишен строителен работник с две адресни регистрации – в Русе и Варна. Полицаите открили и предполагаемите извършители - двама мъже на 43 и 48 години от същото село. Вечерта на 12 март двамата заедно със жертвата се черпили, а почерпката прераснала в свада, при която двамата нанесли побой над строителя с метална тръба. От раните си мъжът починал. По информация от говорителя на Окръжната прокуратура прокурор Белова срещу двамата извършители са повдигнати обвинения по член 116 от НК – за убийство по особено жесток за жертвата начин. В този случай законът предвижда наказание от 15 до 20 години затвор или доживотен затвор без право на замяна. Двамата извършители са с постоянна мярка „задържане под стража“. \r\nЛюдмила ЙОРГОВА", "date": "2019.03.14", "title": "Ст. комисар Димитър Величков, ОДМВР - Сливен: Скандал след употреба на голямо количество алкохол е причина за убийството в новозагорското село Езеро"}
{"url": "http://www.focus-news.net/news/2019/03/14/2634558/starshi-komisar-dimitar-velichkov-odmvr-sliven-slivenskata-politseyska-direktsiya-se-narezhda-na-peto-myasto-v-stranata-po-razkrivaemost-na-prestapleniyata.html", "text": "Сливенската полицейска дирекция се нарежда на пето място в страната по разкриваемост на престъпленията. Това съобщи директорът на ОДМВР – Сливен старши комисар Димитър Величков по време представяне на анализа на дейността на дирекцията през 2018 г., предаде репортер на  Радио „Фокус“ – Сливен . Сливенските полицаи отчитат добра работа по линия на битовата престъпност, тежките криминални престъпления и пътнотранспортните произшествия. По линия на борба с производството и разпространението на наркотици криминалистите отчитат над 80% разкриваемост. \r\nЗа дейността си през изминалата година сливенската полицейска дирекция получи и висока оценка от директора на ГДПБЗН главен комисар Николай Николов, който присъства заедно със заместник-директора на ГДГП старши комисар Бисер Костадинов на годишния отчет на ОДМВР – Сливен. \r\nЛюдмила ЙОРГОВА", "date": "2019.03.14", "title": "Старши комисар Димитър Величков, ОДМВР – Сливен: Сливенската полицейска дирекция се нарежда на пето място в страната по разкриваемост на престъпленията"}
{"url": "http://www.focus-news.net/news/2019/03/14/2634559/burgas-dvama-dushi-sa-zadarzhani-pri-politseyska-aktsiya-vav-vrazka-s-lihvarska-deynost-i-iznudvane-v-kv-pobeda.html", "text": "Провеждаме полицейска операция в кв. \"Победа\" за установяване и задържане на лица, извършващи лихварска дейност и изнудване. Това съобщи за  Радио \"Фокус\" - Бургас  ст. комисар Калоян Калоянов, директор на ОДМВР – Бургас. По думите му към момента са задържани две лица. \"И сега продължават процесуално-следствените действия под надзора на Районна прокуратура - Бургас с оглед документиране на престъпната им дейност\", посочи още ст. комисар Калоянов. \r\nМария ПОПЧЕВА", "date": "2019.03.14", "title": "Бургас: Двама души са задържани при полицейска акция във връзка с лихварска дейност и изнудване в кв. \"Победа\""}
{"url": "http://www.focus-news.net/news/2019/03/14/2634557/iliyana-popova-zam-kmet-na-petrich-podgotvya-se-blagotvoritelen-kontsert-s-tsel-sabirane-na-sredstva-za-izgrazhdaneto-na-pametnik-na-evtim-evtimov.html", "text": "Оодготвя се благотворителен концерт с цел събиране на средства за изграждането на паметник на Евтим Евтимов. Това каза за  Радио „Фокус“-Пирин  Илияна Попова, зам.-кмет на Община Петрич. „Искам да подчертая, че Съюзът на българските писатели подкрепи тази идея и нарече този акт достоен знак за уважение към паметта на големия българския поет. Неговият син – Венко Евтимов, също ще подпомогне тази инициатива, както и семейството и приятели на семейството“, коментира тя. Илияна Попова подчерта, че мястото за изграждането на паметника – на пейка пред Народно читалище „Братя Миладинови“ в Петрич, е избрано, изхождайки от биографията и житейския път на Евтим Евтимов, а също така е съобразено с тенденцията през последните години паметници на поети и писатели да се синхронизират с градската среда, да предизвикват интерес в децата и младежите, да провокират любопитството им и да имат по-скоро човешко, а не монументално излъчване. \r\nНатали СТЕФАНОВА", "date": "2019.03.14", "title": "Илияна Попова, зам.-кмет на Петрич: Подготвя се благотворителен концерт с цел събиране на средства за изграждането на паметник на Евтим Евтимов"}
{"url": "http://www.focus-news.net/news/2019/03/14/2634546/ria-novosti-ruskite-shegadzhii-vovan-i-leksus-uspyaha-da-provedat-pregovori-i-s-huan-guaydo-zapis.html", "text": "Руските шегаджии Владимир Кузнецов (Вован) и Алексей Столяров (Лексус) проведоха „преговори“ с лидера на венецуелската опозиция Хуан Гуайдо от името на президента на Швейцария Ули Маурер, предава  РИА Новости . \r\n„Маурер“ предложи да разблокира милиони на актуалния президент на Венецуела Николас Мадуро, които уж са в швейцарската банка „Лексус Вованиал“, а след това да ги преведе на лична сметка на Гуайдо. „Швейцарският президент“ също така подчерта, че опозиционният лидер има право да се разпорежда със средствата като „държавен глава“. \r\nЛидерът на опозицията благодари на събеседника си не само от свое име, но и от това на венецуелците, а също така се съгласи да изпрати искане за разблокиране на средствата. \r\n„Зарадваният Гуайдо незабавно заяви пред пресата, че току що е говорил с „Маурер“ за блокираните сметки на правителството на Мадуро. Естествено, реалните официални власти на Швейцария опровергаха информацията“, отбелязаха шегаджиите в коментар за Sputnik Mundo. Агенция „Фокус“ припомня: Руските \"пранкери\" (шегаджии) Владимир Кузнецов (Вован) и Алексей Столяров (Лексус) миналата година, представяйки се за министър-председателя на Армения Никол Пашинян, поканиха председателя на Европейската комисия Жан-Клод Юнкер на шишчета в Ереван и той се е съгласи. \r\nОсвен това, те са успели да поговорят и с ръководителят на европейската дипломация Федерика Могерини. Съдейки по съдържанието на разговорите , те са се състояли малко след избирането на Пашинян за премиер. \r\nВ разговора с Юнкер Вован и Лексус са се оплакали от натиска от страна на САЩ. В отговор европейският чиновник е заявил, че „ние трябва отново и отново да обясняваме на господин Тръмп как е устроен светът“. „Той не разбира какво се случва. Ние трябва да се убедим, че той ще започне да разбира по-добре случващото се в Армения. Добре. Всичко е наред. Желая ви успех!“ – е казал Юнкер. \r\nШегаджиите са поканили председателят на ЕК в Ереван, където ще му „готвят отлично арменско барбекю, което у нас се нарича „шашлик“. Вован и Лексус са предложили на Юнкер да да хапне шашлика на площада в Ереван и да се проведе „един вид митинг“. \r\n„Това също не звучи зле! Ще дойда догодина. През тази това вече не е възможно, а през следващата ще намерим подходящи дати и възможности“, е заявил Юнкер. \r\nМогерини, на свой ред, в разговора с шегаджиите е говорила за необходимостта новите арменски власти да поддържат добри отношения с всички партньори и да не правят избор в полза само на една страна, за да не се повтори украинският сценарий. При това тя е обяснила, че Брюксел не винаги е подкрепял такъв подход. \r\n„Разбира се, не. Трябва да действаме много внимателно и да избягваме всякакво развитие на събитията в тази посока. При това трябва да се подчертае, че Армения е страна, която има право да направи избор“, е заявила Могерини. \r\nТя е добавила, че Брюксел не моли „за приятелство при изключителни условия“. „Ние знаем и ние смятаме, че вие може да имате приятелски и партньорски отношения с много страни при условие, че сте свободни и можете самостоятелно да направите своя избор и да приемете съответните мерки. Това е нашият подход. Знам, че по-рано се придържахме към друг подход, но за нас е много важно, да почувствате тази свобода и пространство за действие, за да не ни са налага да правите избор в ползата на един или друг партньор“, отбеляза Могерини и допълни, че това е нужно условие за конструктивно партньорско, но „не винаги всички се придържат към такъв подход“. \r\nПревод и редакция:", "date": "2019.03.14", "title": "РИА Новости: Руските шегаджии Вован и Лексус успяха да проведат „преговори“ и с Хуан Гуайдо (ЗАПИС)"}
{"url": "http://www.focus-news.net/news/2019/03/14/2634560/ministar-mladen-marinov-fizicheskata-ohrana-v-uchilishtata-ne-e-reshenie-na-problema-s-agresiyata-sred-uchenitsite.html", "text": "Физическата охрана в училищата не е решение на проблема с агресията сред учениците. Това заяви по повод поредния случай на сбиване между ученички, който стана по-рано днес в пловдивско училище министърът на вътрешните работи Младен Маринов пред журналисти във Велико Търново, предаде репортер на  Радио „Фокус“ – Велико Търново . Той допълни, че за съжаление тези случаи се превръщат в ежедневие и е ясно, че има агресия сред подрастващите. „Какви са причините за тази агресия аз не мога да кажа, има си институциите, учителите също могат да кажат повече“, посочи още министър Маринов.  \r\nЗа конкретния случай той обясни, че става въпрос за възникване на някакъв спор, който е започнал още вчера, а днешната ситуация е била по-скоро „отмъщение“.  „Ако вървим към решаване на проблемите с физическа охрана и то в училище, няма да стигнем до никъде.  Така ще научим хората, че те по всяко време могат да си решат спора със сбиване, стига да няма полиция. Полицаят не е съдия. Той не може да решава спорове, той дава разпореждания и опазва обществения ред. Не смятам, че е редно в училище да има полицаи. Трябва да се измислят варианти първо да видим къде са причините за тази агресия и да се работи повече върху възпитанието“, каза още Младен Маринов. Той подчерта, че трябва да има повече инициативи, които да ангажират младежите с обществено полезна работа, както и с реда в училище. \r\nЛуиза ТРАНЧЕВА", "date": "2019.03.14", "title": "Министър Младен Маринов: Физическата охрана в училищата не е решение на проблема с агресията сред учениците"}
{"url": "http://www.focus-news.net/news/2019/03/14/2634563/starshi-inspektor-ivaylo-obretenov-odmvr-vidin-ot-nachaloto-na-sedmitsata-sa-sanktsionirani-23-ma-vodachi-na-avtomobili-i-17-patnitsi-za-nepostaveni-kolani.html", "text": "От началото на седмицата са санкционирани 23-ма водачи на автомобили и 17 пътници за непоставени колани, каза старши инспектор Ивайло Обретенов, началник на група „Пътен контрол“ към сектор „Пътна полиция“ в ОДМВР – Видин. Той взе участие в проверка на пътните полицаи на входа на Видин, предаде репортер на  Радио „Фокус“ – Видин . Той посочи, че пътните полицаи във Видинска област са  активизирали  проверките за използването на обезопасителни колани от шофьорите и пътниците.  \r\n„През текущата седмица е в ход специализирана полицейска операция за контрол на използването на обезапасителни средства от водачите на моторни превозни средства и пътниците в тях. Акцията се провежда едновременно на територията на всички страни, членки на Европейската мрежа на службите на Пътна полиция – TISPOL, чийто член е и Република България“, допълни старши инспектор Ивайло Обретенов.  През месеците януари и февруари 2019 г. при проверки в област Видин пътните полицаи са санкционирали 258 души за неизползване на обезопасителен колан. Общият брой на санкционираните през 2018 г. са същото нарушение е 1323 души.  \r\n„За непоставен пътен колан от водач санкцията е 50 лв. и отнемане на 6 контролни точки , за пътник глобата е също 50 лв.“, каза Ивайло Обретенов.  За пореден път видинските пътни полицаи апелират към всички участници в движението да бъдат дисциплинирани и отговорни. \r\nАнна ЛОЗАНОВА", "date": "2019.03.14", "title": "Старши инспектор Ивайло Обретенов, ОДМВР – Видин: От началото на седмицата са санкционирани 23-ма водачи на автомобили и 17 пътници за непоставени колани"}
{"url": "http://www.focus-news.net/news/2019/03/14/2634564/kyustendil-patnite-nastilki-sa-mokri-v-oblastta-prevalyava-slab-dazhd.html", "text": "Пътните настилки са мокри, в област Кюстендил превалява слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил.С нормална интензивност е трафикът по пътищата в областта. Към този час няма въведени допълнителни ограничения за движението на моторни превозни средства. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.03.14", "title": "Кюстендил: Пътните настилки са мокри, в областта превалява слаб дъжд"}
{"url": "http://www.focus-news.net/news/2019/03/14/2634565/zam-ministar-denitsa-nikolova-shte-uchastva-v-konferentsiya-evropeyskata-solidarnost-v-investitsionnata-politika-na-es-realizirana-v-balgariya-na-15-mart.html", "text": "Заместник-министърът на регионалното развитие и благоустройството Деница Николова ще участва в петата международна конференция на тема „Европейската солидарност в инвестиционната политика на ЕС, реализирана в България“. Това съобщиха от пресцентъра на  МРРБ . Организираният от Камарата на строителите в България и председателя на Комисията по регионално развитие в Европейския парламент Искра Михайлова форум ще се състои утре, 15 март, от 9.30 часа в зала „Средец“ на „София Хотел Балкан", "date": "2019.03.14", "title": "Зам.-министър Деница Николова ще участва в конференция „Европейската солидарност в инвестиционната политика на ЕС, реализирана в България“ на 15 март"}
{"url": "http://www.focus-news.net/news/2019/03/14/2634549/sevinch-solakova-kandidat-za-sekretar-na-tsik-stabiliziraneto-na-izbornite-pravila-shte-dovede-do-sazdavane-na-doverie-i-spokoystvie-v-obshtestvoto-po-povod-na-predstoyashtite-izbori.html", "text": "Стабилизирането на изборните правила ще доведе до създаване на доверие и спокойствие в обществото по повод на предстоящите избори. Това каза номинираната от ДПС за секретар на ЦИК Севинч Солакова по време на изслушването си в Правна комисия, предаде репортер на  Агенция „Фокус“.   „Ще започна с нещо, свързано с изслушването преди пет години през 2014 г. Тогава пред нас кандидатите стояха много въпроси. Става дума за един нов ИК, за един нов статут на ЦИК, с много нови правомощия натоварена комисия при недостатъчен административен капацитет. Днес въпросите са по-малко, които стоят пред нас. Ние можем да се позовем на едни добри резултати, които са благодарение на общите колективни общи усилия на ЦИК“, каза още Солакова.  \r\nТя направи уговорка, че тези резултати не са достатъчни, доколкото много неща предстоят, за да може да се развие капацитета на ЦИК. По думите й ЦИК трябва да бъде независим държавен орган и да се превърне в гарант за свободни и честни избори, прозрачни, демократични, законосъобразни, с мисия да гарантира правото на всеки гражданин с избирателни права, където и да се намира да упражняват своето право на глас. Според нея е необходимо да се осигури стабилност на избирателните правила. Тя отчете, че не трябва да се забравят и предизвикателствата свързани с новата дигитална ера. „Много е направено, много предстои. Много, тежко, интензивно. Когато нещо е посято, може и да се пожъне. Има една много солидна база, създадена, която новия състав на ЦИК може да надгражда“, допълни още Солакова. Според нея при осигуряване на приемственост и балансът между старите и новите кадри, това е възможно. „Стига да има и една обща воля за това“, каза Солакова.  \r\nТя допълни, че предстоят много важни решения веднага след конструиране на новата ЦИК. \"Днес ние участваме в създаването на една традиция и това е част от стабилизирането на изборните правила. Само по себе си според мен това ще доведе до създаване на доверие, спокойствие в обществото по повод на предстоящите избори\", допълни Солакова.  \r\nКандидатурата й беше педставена от депутата от ДПС  Хамид Хамид. Той отчете, че има повече от 20 години юридически стаж и като секретар по юридическите въпроси на президента на Република България. По думите му Солакова има дългогодишен опит по провеждането на всички видове избори и национални референдуми. Хамид представи и кандидатурата на Ерхан Чаушев за член на ЦИК.  \r\nОт своя страна номинираният за член на специализирания орган от ДПС заяви, че Севинч Солакова е дала общата картина. \"Аз ще се спра само на два три акцента, които считам за важни да се откроят\", каза той и обърна внимание на машинното гласуване. Чаушев го определи като новината на предстоящите избори.   \r\n\"Поръчката ще се спечели, само че почват едни дълги действия - складове, осигуряване на складове, охрана, съответно техническа поддръжка. Назначаване съответно на търсене технически специалисти за съответното стоварване, монтиране\", допълни още Чаушев. По думите му за предстоящите избори става въпрос за армия от 500 човека, които трябва да се търсят. \"С една дума голямото предизвикателство на тези избори ще бъде машинното гласуване и то от логистична гледна точка\", подчерта още Чаушев.  \r\nКато втори акцент кандидатът заяви, че следващ акцент е обучението и да се опростят дидактичните материали за целта.   \r\nДеница КИТАНОВА", "date": "2019.03.14", "title": "Севинч Солакова, кандидат за секретар на ЦИК: Стабилизирането на изборните правила ще доведе до създаване на доверие и спокойствие в обществото по повод на предстоящите избори"}
{"url": "http://www.focus-news.net/news/2019/03/14/2634548/premierat-boyko-borisov-provede-sreshta-s-shefik-dzhaferovich.html", "text": "Министър-председателят Бойко Борисов проведе двустранна среща с Шефик Джаферович, член на Председателството на Босна и Херцеговина, в рамките на Седмия глобален бакински форум. Това съобщиха от  правителствената информационна служба . \r\nВ началото на разговора българският премиер запозна Джаферович със задълбочаването на енергийното сътрудничество между България и Азербайджан, което бе обсъдено по време на форума. А след това министър-председателят изрази отново последователната подкрепа на България за европейската и евроатлантическата интеграция на Босна и Херцеговина. \r\n„Приветстваме решението на Босна и Херцеговина да подпише Споразумението за намаляване на роуминг таксите между държавите от Западните Балкани, което ще даде основа за започване на преговори между Западните Балкани и ЕС за намаляване на роуминга“, посочи премиерът Борисов. Той подчерта, че това е в съзвучие с приетия  на Срещата на върха през май 2018 г. Софийски дневен ред и в подкрепа на свързаността в региона - дигитална, инфраструктурна, енергийна и между хората. \r\n„Много се радвам да се видим на форума, но най-вече да ви благодарим -  защото вие сте човекът, заради който по време на председателството на Съвета на ЕС вашата държава направи много по темата за интеграцията на Западните Балкани“, обърна се към българския премиер Шефик Джаферович. Той подчерта пред Борисов, че с всеки свой жест и постъпка българският премиер е показвал, че работи за сътрудничество, уважение, мир и стабилност на Балканите, показвайки как различните народи и култури живеят в единство.", "date": "2019.03.14", "title": "Премиерът Бойко Борисов проведе среща с Шефик Джаферович"}
{"url": "http://www.focus-news.net/news/2019/03/14/2634567/predstaviteli-na-rakovodstvoto-na-mvr-shte-otkriyat-obnovenata-sgrada-na-ru-petrich-na-15-mart.html", "text": "На официална церемония от 10.00 часа утре, 15 март, представители на ръководството на МВР ще открият обновената сграда, в която се помещават Районното управление  и Районната служба \"Пожарна безопасност и защита на населението\" в Петрич. Това съобщиха от пресцентъра на  МВР . На откриването ще присъстват представители на МРРБ, на областната и общинската администрации.", "date": "2019.03.14", "title": "Представители на ръководството на МВР ще открият обновената сграда на РУ - Петрич на 15 март"}
{"url": "http://www.focus-news.net/news/2019/03/14/2634553/dots-tanya-yosifova-kandidat-za-zamestnik-predsedatel-na-tsik-shte-rabotya-za-zasilvane-na-vzaimodeystvieto-na-spetsializiraniya-organ-s-darzhavnite-organi-i-npo.html", "text": "Ще работя за засилване на взаимодействието на специализирания орган с държавните органи и НПО. Това каза номинираната от „Обединени патриоти“ за заместник-председател на ЦИК доц. Таня Йосифова по време на изслушването си в Правна комисия, предаде репортер на  Агенция „Фокус“.   „ЦИК е изключително важен орган за демократичното развитие на България, както вече беше подчертано и за много кратко време трябва да се организира провеждането на следващите демократични избори. Насоките, в които ще работя са на първо място засилване на взаимодействието между ЦИК и други държавни органи. Специално Държавната агенция за електронно управление“, допълни Йосифова. Според нея е важно засилването на взаимодействието с НПО. „Бих искала да поставя акцент върху статистическите данни, свързани с броя на невалидните бюлетини, което се обяснява с незнанието и невъзможността на българските граждани да упражняват основното им право. Необходимо е провеждането на успешно обучение, разяснителни кампании под вещото ръководство на ЦИК“, допълни още доц. Йосифова. Тя посочи, че при всичките си действия ще спазва стриктно закона. Според нея ЦИК трябва да се приема от обществото като гарант за честни, справедливи и прозрачни избори. \r\nКандидатурата й бе представена от Христиан Митев от НФСБ. Той заяви, че тя е доцент в юридическия факултет на УНСС с над 19 години юридически стаж. Завършила е Юридическия факултет на СУ. По думите му от 2008 г. е доц. по гражданско и семейно право и преподавател в Академията на МВР и Югозападния университет „Неофит Рилски“.  \r\nНоминацията за член на специализирания орган  на „Обединени патриоти“ бе представена от депутата Емил Димитров. Той обърна внимание, Бойчо Арнаудов е дипломиран магистър по специалност „Право“ в Софийския университет.  Според него той притежава необходимото образование и професионален опит да заеме длъжността член на ЦИК.  \r\nБойчо Арнаудов от своя страна заяви, че през 2016 г. е бил назначен за член на ЦИК и тази задача се е оказала сериозно предизвикателство за него.  \r\nДеница КИТАНОВА", "date": "2019.03.14", "title": "Доц. Таня Йосифова, кандидат за заместник-председател на ЦИК: Ще работя за засилване на взаимодействието на специализирания орган с държавните органи и НПО"}
{"url": "http://www.focus-news.net/news/2019/03/14/2634569/mvnr-trima-balgarski-grazhdani-sa-zaginali-v-katastrofa-na-teritoriyata-na-shotlandiya.html", "text": "Трима български граждани са загинали в катастрофа на територията на Шотландия. Това потвърдиха за  Агенция „Фокус“  от пресцентъра на  Министерството на външните работи . „Катастрофата е станала на територията на Шотландия, а самоличността на загиналите ни съграждани е установена. Посолството ни в Лондон е в контакт с местните власти по случая и оказва съдействие на близките на починалите“, информират още от ведомството.", "date": "2019.03.14", "title": "МВнР: Трима български граждани са загинали в катастрофа на територията на Шотландия"}
{"url": "http://www.focus-news.net/news/2019/03/14/2634572/varna-dete-e-s-kontuziya-na-kraka-sled-kato-e-pritisnato-ot-vrata-na-avtobus-v-grada.html", "text": "Малко дете е с контузия на крака, след като е било притиснато от врата на автобус, при слизане на спирка във Варна. Това каза за  Радио „Фокус“ – Варна  говорителят на Областната дирекция на МВР (ОДМВР) Ивана Милева. Инцидентът е регистриран в 14.45 часа. Детето е пострадало при слизане на автобусната спирка на Автогарата. Едното му краче остава зад предната врата на автобуса, и тя го затиска. „Детето няма тежки травми. Съвсем леки са контузиите. Прегледано е и е освободено. Няма сериозни последствия от този инцидент“, обясни още говорителят на ОДМВР. \r\nДиана СТОЕВА", "date": "2019.03.14", "title": "Варна: Дете е с контузия на крака, след като е притиснато от врата на автобус в града"}
{"url": "http://www.focus-news.net/news/2019/03/14/2634568/zdravko-dimitrov-direktor-na-uchilishte-sv-kliment-ohridski-plovdiv-momicheto-namushkano-s-nozh-v-uchilishteto-davchelo-shumno-davka-i-tova-podraznilo-sauchenichkata-y.html", "text": "Момичето, което е било намушкано с нож в пловдивското училище „Св. Климент Охридски“, дъвчело шумно дъвка и това подразнило съученичката й. Това каза за  Радио „Фокус”-Пловдив  директорът на училището Здравко Димитров. Нападателката имала в себе си кухненски нож от стола на училището. „Излезли 5 минути преди края на часа в коридора и намушкала в гърба другото момиче, защото се подразнила, че „мляска силно” в часа”, разказа директорът. По думите му раната не е дълбока, а по-скоро повърхностна. Той определи случая като „детска работа”. \r\nПострадалото момиче е в болница, без опасност за живота. Инцидентът е станал вчера следобед. Димитров каза още, че и двете момичета не са агресивни и дори са били приятелки миналата година. \r\nДиректорът извикал веднага полиция и екип на Спешна помощ, а след това информирал и Регионално управление на образованието-Пловдив. С момичетата ще работят педагогически инспектори и психолози. \r\nПо случая е образувано досъдебно произвоство за нанасяне на лека телесна повреда по хулигански подбуди. \r\nЦветана ТОНЧЕВА", "date": "2019.03.14", "title": "Здравко Димитров, директор на училище „Св. Климент Охридски“-Пловдив: Момичето, намушкано с нож в училището, дъвчело шумно дъвка и това подразнило съученичката й"}
{"url": "http://www.focus-news.net/news/2019/03/14/2634573/ombudsmanat-maya-manolova-shte-poseti-pleven-i-tetevenskoto-selo-glozhene-na-15-mart.html", "text": "Омбудсманът Мая Манолова ще посети утре, 15 март 2019 г.,  гр. Плевен и с. Гложене, Община Тетевен, след като бе сезирана с жалби на граждани по конкретни казуси. Това съобщиха от  пресцентъра на омбудсмана . \r\nВ 12.15 ч. Манолова ще посети г-жа Снежи Кежева, която е на инвалидна количка и живее сама, без асистентска подкрепа след внезапната смърт на съпруга й. Адрес – гр. Плевен, ЖК „Дружба“, бл. 424, вх. Д, ап. 3. Припомняме, че по идея на г-жа Кежева през 2016 г. Мая Манолова стартира националната кампания „Великден за всеки“, след като жената я сигнализира във Фейсбук, че няма да получи великденска надбавка, тъй като пенсията ѝ надхвърля с 1.00 лев минимума от 300 лева – необходимо условие, срещу което правителството отпуска помощта.  Сега отново чрез Фейсбук г-жа Кежева потърси съдействие за назначаване на жизнено необходимия ѝ асистент, защото не може сама да се справя с ежедневните си нужди.  По-късно омбудсманът ще се срещне  с кмета по европроекти и хуманитарни дейности Стефан Милев във връзка с казуса на плевенчанката.  \r\nОт 14.00 ч. общественият защитник ще изнесе открит урок на тема „Дейността и функциите на омбудсмана“ в Професионална гимназия по ресторантьорство, търговия и обслужване, адрес - ул. „Сан Стефано“ № 30.  \r\nВ 17.00 часа омбудсманът ще посети с. Гложене, Община Тетевен, по сигнал от Сдружение за възраждане и европейско развитие на с. Гложене.  \r\nЖителите настояват за предприемане на мерки срещу некачественото изпълнение на изграденото пречиствателно съоръжение за отпадни води и канализационната и водопроводна мрежи.", "date": "2019.03.14", "title": "Омбудсманът Мая Манолова ще посети Плевен и тетевенското село Гложене на 15 март"}
{"url": "http://www.focus-news.net/news/2019/03/14/2634571/vitseprezidentat-iliyana-yotova-shte-otkrie-izlozhenieto-obrazovanie-bez-granitsi-na-15-mart.html", "text": "В петък, 15 март, от 11.00 часа, в зала 9 на Националния дворец на културата вицепрезидентът Илияна Йотова ще открие изложението „Образование без граници“ и форума „Образование и кариера“. Това съобщиха от  прессекретариата на държавния глава .", "date": "2019.03.14", "title": "Вицепрезидентът Илияна Йотова ще открие изложението „Образование без граници“ на 15 март"}
{"url": "http://www.focus-news.net/news/2019/03/14/2634577/varna-45-ata-godishnina-ot-parvata-hemodializa-v-grada-beshe-otbelyazana-simvolichno-v-svetovniya-babrechen-den.html", "text": "45-ата годишнина от първата хемодиализа във Варна беше отбелязана символично в Световния бъбречен ден, в Университетската болница „Св. Марина“, предаде репортер на  Радио „Фокус“ – Варна . Основите на диализната дейност в града са поставени на 20 февруари 1974 година в Окръжната болница в града, с разкриването на тогавашното Отделение „Изкуствен бъбрек“, обясни един от специалистите, свързали десетилетия от професионалния си път със звеното – проф. Димитър Ненов. По думите му навремето са закупени монитори от Италия, така наречените „плочести бъбреци“. Те са били зареждани с целофанови мембрани, проверявани са за стерилизация и за проходимост. Поради тази причина, в първите години доста от медицинските сестри, работили в Отделението, са развили алергии от формалина, докато сега има съвременни безвредни препарати, обясни специалистът. По думите му, персоналът на звеното помни и много стресови моменти. Един от тях е силно земетресение във Вранча, усетено във Варна през 70-те години. След труса, сградата, в която се е помещавало Отделението „Изкуствен бъбрек“, се е разцепила. Същевременно, на днешния ден стана ясно, че проф. Ненов е участвал през 2006 година, при вземането на решението да се чества Световният бъбречен ден във втория четвъртък на месец март всяка година. Това се случва на един конгрес в Сицилия. „Сега в целия свят има мероприятия за този ден, но това е добре, тъй като се установи, че бъбречните заболявания са едни от най-честите и подценявани. Бъбреците не са само орган, който продуцира урина и прочиства кръвта, но са и ендокринен орган“, обясни проф. Ненов. \r\nДиана СТОЕВА", "date": "2019.03.14", "title": "Варна: 45-ата годишнина от първата хемодиализа в града беше отбелязана символично в Световния бъбречен ден"}
{"url": "http://www.focus-news.net/news/2019/03/14/2634574/ministar-mladen-marinov-namalyavat-sluchaite-na-narusheniyata-na-pravomoshtiyata-pri-politsiyata-no-se-uvelichavat-tezi-na-agresiya-sreshtu-organite-na-reda.html", "text": "Намаляват случаите, в които полицаи си позволяват да превишават правомощията си. За сметка на това се увеличават тези, при които гражданите се държат непристойно, дори нападат, органите на реда. Това коментира при посещението си във Велико Търново министърът на вътрешните работи Младен Маринов, предаде репортер на  Радио „Фокус“ – Велико Търново . Главен комисар Христо Терзийски, директор на Главна дирекция „Национална полиция“, заяви, че само за миналата година са регистрирани два случая на стрелба срещу полицаи – в Ловешко и в София. По думи на министър Маринов това може да се обясни до някъде с активната работа на полицията в последните години.  \r\n„Аз смятам, че полицейските служители, за да си изпълняват задачите, трябва да имат правомощия. Това, което искаме да постигнем в Закона за изменение и допълнение на Закона за МВР е да облекчим в съдържателност повече неприкосновеността на полицая. В последно време няма полицейска намеса по някакъв проблем, където да не срещаме противодействие, свързано с активни нападения. Така, че в такава среда, в която работят колегите, законът трябва да предвижда по-големи санкции за тези, които си позволяват нападение – било то физическо и вербално нападение“, допълни министърът на вътрешните работи. Той подчерта, че гражданите трябва да пазят достойнството на органите на реда, както те се стремят да го правят за хората.  Според него размерът на санкцията, която се налага за такива нападения, трябва да е по-висок, но по-важното е да се следи стриктно за гаранциите за спазването й. \r\nЛуиза ТРАНЧЕВА", "date": "2019.03.14", "title": "Министър Младен Маринов: Намаляват случаите на нарушенията на правомощията при полицията, но се увеличават тези на агресия срещу органите на реда"}
{"url": "http://www.focus-news.net/news/2019/03/14/2634576/dots-rumen-bostandzhiev-psiholog-sanyat-ima-klyuchovo-znachenie-za-tova-da-sme-zhizneni-svezhi-i-gotovi-za-predizvikatelstvata-koito-sreshtame-prez-denya.html", "text": "Сънят има ключово значение за това да сме жизнени, свежи и готови за предизвикателствата, които срещаме през деня. Това каза за  Радио „Фокус“ – Бургас  психологът и преподавател доц. Румен Бостанджиев по повод Световния ден на съня. „За съжаление за съвременния човек сънят се превръща във все по-голяма рядкост, заради забързания, стресиращ и пълен с ангажименти живот. Проблемите при съня много често са свързани с някои от най-честите оплаквания на съвременния човек“, добави Бостанджиев. По думите му при немалка част от децата недостигът на сън е свързан с неуспехи в училище, трудно справяне с учебния материал, отсъствие на внимание и дисциплина. Според него умението се крие в това човек да успее да балансира натоварването с почивката и едното да не е за сметка на другото, защото колкото по-амбициозен е човек, толкова повече задачи си поставя, което пък налага по-голямо ангажиране с различни изяви на различни работни места. Бостанджиев добави, че много хора забравят, че за успешната изява е много важно човек да е в оптимален режим на работа и всяка жива система е подчинена на правилото на вибрацията, тоест редуване на две полярни състояния – натоварване и почивка. „Ако човек прекали с натоварването и не успее да компенсира с почивка, губи коефициента на полезно действие. Най-успешните и щастливи хора са именно тези, които успяват да намерят златния баланс между натоварването и почивката“, посочи още доц. Бостанджиев. \r\nСпециалистът отбеляза, че образите, които се появяват по време на сън, много често дават решения на проблеми, които дълго време стоят пред нас. „Когато ние спим, нашето съзнание не е заспало. От една страна голяма част от проблемите със съня са свързани с тази наша естествена способност да търсим решения на проблеми, когато се опитваме да заспим.“, добави Бостанджиев. По думите му съзнанието може да бъде много креативно със сюжетите, които ни предлага в сънищата. При тях се изследват конкретното значение и смисъл на образите, които се появяват в определен сън на даден човек. Образите се изследват във връзка със събитията, които са ни са се случили. Той сподели, че си струва да се възползваме от способността на нашето съзнание да бъде креативно и да намира оригинални и интересни решения именно в тези моменти от живота, когато привидно сме пасивни, но нашето съзнание продължава да работи. Според него сънищата могат да изразяват готовност и потребност човек да направи нещо за в бъдеще, а също така сънищата биха могли да разкриват развития, които да го накарат да се разколебае за неща, които желае да се случат. „Бъдещето присъства в сънищата ни и може да бъде преосмислено по различен начин именно чрез тях“, поясни Бостанджиев. \r\nМария КУРТЕВА", "date": "2019.03.14", "title": "Доц. Румен Бостанджиев, психолог: Сънят има ключово значение за това да сме жизнени, свежи и готови за предизвикателствата, които срещаме през деня"}
{"url": "http://www.focus-news.net/news/2019/03/14/2634575/i-volya-napuska-parlamenta-obzor.html", "text": "ПГ на „Воля - Българските родолюбци“ напуска Народното събрание. Решението обяви лидерът на „Воля“ Веселин Марешки по време на брифинг в парламента. Той посочи, че решението е взето на съвещание на ръководството на партията и парламентарната група. Марешки заяви, че към момента не може да сподели причините, защото продължават разговорите по темата. Той обърна внимание, че една от ключовите роли на „Воля“ е да осветява лъжите и манипулациите и призова това решение да бъде прието като част именно от тази политика на партията.  \r\n„Воля“ е втората политическа сила, която обяви, че напуска Народното събрание. Преди нея на 17 февруари такова решение взе ПГ на „БСП за България“.  \r\nПърви решението на „Воля“ коментира председателят на ПГ на ГЕРБ Цветан Цветанов. Той посочи, че ГЕРБ и „Обединени патриоти“ заедно имат над 121 депутати и заяви, че няма парламентарна криза. Според него няма и предпоставка за предсрочни парламентарни избори. Цветанов изтъкна, че страната е стабилна и парламентът върши своята работа. Той отчете, че досега „Воля“ са се държали отговорно и допълни, че когато си избран за депутат трябва да  отстояваш принципната позиция в българския парламент. Лидерът на НФСБ Валери Симеонов също каза, че няма притеснения за кворума и не вижда парламентарна криза. Той отбеляза, че ще настоява да се разгледат промените в Правилника за депутатските заплати при отсъствия. \r\nЛидерът на БСП Корнелия Нинова коментира, че от „Воля“ не са ги информирали и няма представа защо напускат парламента. \"Нека да изчакаме и ще видим колко време ще продължи и ще има ли цена това излизане и евентуално връщане\", допълни тя.  \r\nПредседателят на ВМРО, вицепремиер и министър на отбраната Красимир Каракачанов, заяви, че парламентът ще бъде стабилен и след напускането на \"Воля\".", "date": "2019.03.14", "title": "И „Воля“ напуска парламента (ОБЗОР)"}
{"url": "http://www.focus-news.net/news/2019/03/14/2634578/pazardzhik-parviyat-muzey-na-vodosnabdyavaneto-i-kanalizatsiyata-v-stranata-be-otkrit-v-sgradata-na-vodosnabdyavane-i-kanalizatsionni-uslugi-v-grada.html", "text": "Музей на водоснабдяването и канализацията бе открит в сградата на Централното управление на „Водоснабдяване и канализационни услуги“ ЕООД в Пазарджик, предаде репортер на  Радио „Фокус“ – Пазарджик . Това е първият от четири музея, които ще бъдат открити в градовете Варна, Смолян и Стара Загора. По време на официалното откриване на музея инж. Иванка Виденова, директор на директор на Дирекция „ВиК“ в Министерството на регионалното развитие и благоустройството, поздрави „Водоснабдяване и канализационни услуги“ – Пазарджик за откриването на музея. „Идеята на този музей е да покаже пътя на водата, такава каквато е тя във ВиК отрасъла – от водоизточника, през довеждащите водопроводи и резервоарите, до всеки един дом, за да бъде ползван при осигуряване на висок стандарт на живот“, каза Виденова. Тя благодари за усилията, които са положили от ВиК за реализацията на този проект и пожела повече посетители на музея, особено деца и ученици, които да се запознаят с пътя на водата до домовете им. Областният управител на Пазарджик Стефан Мирев каза, че Пазарджик вече има първия в страната Музей на водоснабдяването и канализацията. „Всички виждаме една съвременна интерактивна система. Надявам се тя да предизвика широк интерес“, каза също Мирев. \r\nВаня НИКОЛОВА", "date": "2019.03.14", "title": "Пазарджик: Първият Музей на водоснабдяването и канализацията в страната бе открит в сградата на „Водоснабдяване и канализационни услуги“ в града"}
{"url": "http://www.focus-news.net/news/2019/03/14/2634580/sport-libarti-obviniha-barni-ekalstoun-za-problemite-s-kalendara.html", "text": "Главният директор на Либърти Медия Грег Мафи обвини Бърни Екълстоун за проблемите, които американците имат в момента при преговорите за подновяване на договорите за календара на Ф1. Макар от медийния холдинг да успяха да удължат контрактите на някои от състезанията, през този сезон изтичат партньорствата с Великобритания, Германия, Испания, Италия и Мексико. И до момента не са постигнати споразумения в тази посока. Според Мафи, Екълстоун носи основна вина за случващото се, тъй като е искал сериозни такси и комисиони от въпросните държави, за да организират Гран при. \"Бърни е свършил много добра работа, дори прекалено добра, като е източил промоутърите. Сега получаваме много сериозни удари, тъй като ние сме публична компания и всички виждат цените, които договаряме. Отделно от това Бърни е казал на част от партньорите ни, че плащат прекалено много, макар той самият да определяше цената\", коментира шефът на Либърти. Той допълва, че има вариант скоро да се организира Гран при на Африка, като се продължава работата и с Маями.", "date": "2019.03.14", "title": "Спорт: Либърти обвиниха Бърни Екълстоун за проблемите с календара"}
{"url": "http://www.focus-news.net/news/2019/03/14/2634579/dots-d-r-mario-milkov-meditsinski-universitet-varna-tselta-na-svetovniya-den-na-sanya-e-da-se-obarne-vnimanie-na-profilaktikata-i-diagnostikata-na-takiva-problemi.html", "text": "Целта на Световния ден на съня е да се обърне внимание на профилактиката и диагностиката на такива проблеми. Това каза за  Радио „Фокус“ – Варна  доц. д-р Марио Милков от Факултета по дентална медицина в Медицински университет – Варна. По думите му, това е 4-тата поредна година, в която университета отбелязва този празник. Във Варна през месец март се организират безплатни прегледи на пациенти, както и редица лекции за медицински лица и студенти от Варна. В града инициативата се осъществява съвместно с Университетски медико-дентален център и Българското дружество по обструктивна сънна апнея и хъркане, както и Световната сънна организация. Българското дружество по обструктивна сънна апнея и хъркане е създадено във Варна през 2012 г., а негов президент е доц. д-р Марио Милков.  \r\nТой обясни, че целите, както на празника, така и на организациите , под чието егида е той, е да се обърне внимание на нарушенията на съня и съпътстващите ги проблеми. „Световния ден на съня се празнува в цял свят, обикновено в средата на месец март. Основен организатор е Световната сънна организация, на което нашето дружество е член. Целта е да се популяризира и да се обърне внимание, във всички възрасти, на проблемите със съня. Да се обърне внимание на профилактиката, на диагностиката и лечението. Ние подехме една идея преди две години, съвместно с общината, да се обърне внимание на профилактиката и диагностиката на професионалните шофьори, което ние го правим във Факултета по дентална медицина, специалното в Университетски медико-дентален център“, обясни доц. д-р Марио Милков. Той съобщи, че на 14 март в Медицински университет – Варна, са се провели различни лекции във връзка с празника, като неговото отбелязване е завършило с викторина, награди и пижамено парти. \r\nБояна АТАНАСОВА", "date": "2019.03.14", "title": "Доц. д-р Марио Милков, Медицински университет – Варна: Целта на Световния ден на съня е да се обърне внимание на профилактиката и диагностиката на такива проблеми"}
{"url": "http://www.focus-news.net/news/2019/03/14/2634581/stara-zagora-petima-dushi-sa-zadarzhani-za-razprostranyavane-na-narkotitsi.html", "text": "Специализирана операция срещу разпространението на наркотици е проведена вчера в Стара Загора, съобщиха от  пресцентъра на МВР.  Полицейските действия са предприети от служители на сектор „Наркотици“, ГДНП. Установени и задържани са общо петима мъже в момент на покупко-продажба на наркотични вещества. При проведените от служители на ГДНП и Първо РУ-Стара Загора допълнителни действия по разследването – личен обиск и претърсвания на два адреса, ползвани от двама от задържаните, са намерени и иззети различни по вид наркотични вещества и пари. На двама от задържаните – мъж на 40 години, от Стара Загора, известен на полицията и съдебните власти за трафик на жени, държане на непълнолетна против волята й и средна телесна повреда и на 17-годишен младеж са повдигнати обвинения. 40-годишният ще отговаря по чл. чл. 354а, ал. 1 от Наказателния кодекс (за разпространение на наркотици), а на 17-годишния обвинението е по чл. 354а, ал. 3 (за държане на наркотични вещества).  По случая е образувано досъдебно производство в Първо РУ - Стара Загора. С постановление на окръжен прокурор 40-годишният е задържан за 72 часа. Работата по случая продължава под надзора на Окръжната прокуратура в Стара Загора.", "date": "2019.03.14", "title": "Стара Загора: Петима души са задържани за разпространяване на наркотици"}
{"url": "http://www.focus-news.net/news/2019/03/14/2634582/veliko-tarnovo-ot-izgrazhdaneto-na-zakrit-manezh-se-nuzhdae-konnata-baza-v-selo-arbanasi.html", "text": "От изграждането на закрит манеж се нуждае Конната база в село Арбанаси. Това каза на пресконференция старши треньорът на Клуба по конен спорт „Калоян 92“ Михаил Костов, предаде репортер на  Радио „Фокус“ – Велико Търново . Той посочи, че проектът е изготвен и предаден за одобрение в Община Велико Търново. „Нуждата ни от закрит манеж е крайна, но не можем да си го направим сами. Надяваме се, че проектът ни ще бъде одобрен“, допълни Михаил Костов. Той посочи, че в момента се изгражда ковачница в Конната база, която ще бъде завършена съвсем скоро. \r\nСтарши треньорът отбеляза, че базата в село Арбанаси се използва не само от състезателите на клуба, но и от деца с увреждания. По думите му ездата помага както на деца с проблеми в опорно-двигателния апарат, така и на такива с психически и умствени заболявания. „Самият допир до коня повлиява много добре за развитието на тези деца“, посочи Михаил Костов.  Той допълни, че децата идват както индивидуално, така и групово – от различни помощни училища от Търговище, Габрово, Попово, Павликени и други. \r\nКлуб по конен спорт “Калоян 92”, Арбанаси притежава лиценз за дейността си от Българската федерация по коне спорт. Клубът работи с лицензирани треньори и инструктори.Базата предлага езда за начинаещи, любители, професионалисти, конни туристически разходки и хипотерапия. Язди се на открит пясъчен и открит тревен манеж. \r\nНадежда КРЪСТЕВА", "date": "2019.03.14", "title": "Велико Търново: От изграждането на закрит манеж се нуждае Конната база в село Арбанаси"}
{"url": "http://www.focus-news.net/news/2019/03/14/2634570/bsp-poiska-yasni-usloviya-za-nachina-po-koyto-se-razsrochvat-zadalzheniyata-na-veroizpovedaniyata-obzor.html", "text": "Като същата сделка, но под друга форма определиха от БСП предложението на ГЕРБ за отсрочване на дълговете на вероизповеданията, вместо опрощаването им. Според лидера на социалистите Корнелия Нинова с предложението си управляващите „замазват“ положението, за да просъществува възможно най-дълго новата тройна коалиция - ГЕРБ, ДПС и „Обединени патриоти“. „Никой не казва за колко време и при какви условия се разсрочват задълженията. Едно разсрочване за 50 години примерно е едно скрито опрощаване. Искаме ясните условия, при които се разсрочват тези задължения. Министърът на финансите да излезе и да ги обяви“, призова Нинова. По думите й по този начин управляващите внасят разделение и различно отношение към едни и същи въпроси в България. „Ще ни представят ли график на общинските болници, за да не фалират? Ще ни има ли график за разсрочване на задължения на български граждани, които дължат пари на „Топлофикация“ или на мобилни оператори? Как така към един проблем по един начин, по другия - по друг?“, запита тя. „Според нас сделката продължава, гарантирам, че това предложение на ГЕРБ ще бъде одобрено единодушно от ДПС и „Обединени патриоти“, отбеляза Нинова. По думите ѝ предложението на ГЕРБ е дошло не защото чуват гласа на хората, а защото са се уплашили от реакцията им. Тя подчерта, че БСП не са били канени и не са участвали в преговори по уточняване на текстовете в Закона за вероизповеданията. „Този процес течеше между ДПС и ГЕРБ и затова и законът е подписан от Цветанов и Карадайъ. Нямаме представа защо са избрали този подход. Това разсрочване би могло да се направи с подзаконов нормативен акт по решение на министъра на финансите. Опрощаването трябваше да е в закона. Но това са две различни процедури, които те сега предлагат“, коментира тя. По думите ѝ държавата трябва да поеме издръжката на вероизповеданията, за да няма външно финансиране, но опрощаването на дългове е нещо съвсем друго. „И те го направиха по най-неправилния начин, заради което внесоха това разделение и напрежение в обществото“, отбеляза Нинова. Тя подчерта, че на Консултативен съвет при президента не са обсъждани нито Закона за вероизповеданията, нито задълженията на мюфтийството и опрощаването им. „Беше обсъдена общата и принципна позиция, че трябва да намерим начин да спрем външното финансиране на вероизповедания в България, защото то би било заплаха за националната сигурност. Естествено всички бяхме съгласни, че трябва да се запази националната сигурност, че външните финансирани са начин да ѝ се влияе и трябва да намерим вариант. При президента закони не се обсъждат, там беше решено парламентът да намери вариант този въпрос да бъде решен, да се спре външното финансиране и да се запази националната сигурност. И толкоз, от там нататък започна изготвянето на законопроекта, в който БСП няма участие – от самото начало до края ние в самото изготвяне на текстове, на съдържание не сме участвали“, заяви още лидерът на БСП.", "date": "2019.03.14", "title": "БСП поиска ясни условия за начина, по който се разсрочват задължeнията на вероизповеданията (ОБЗОР)"}
{"url": "http://www.focus-news.net/news/2019/03/14/2634566/vecherne-novosti-sarbiya-nato-vodi-spetsialna-voyna-na-balkanite-i-saznatelno-see-strah-ot-rusiya-v-regiona.html", "text": "В последно време някои западни официални лица и генерали от НАТО повтарят като мантра обвинения по адрес на Русия за това, че уж тя разпространява своето „вредно влияние“ на Балканите. Основната цел на тези обвинения е да се завлекат Белград и Баня Лука под чадъра на военния алианс и да се отслабят позициите на Сърбия в решаването на косовския въпрос, пише  белградският ежедневник „Вечерне новости“  в материал, представен без редакторска намеса. \r\nТака събеседниците на „Новости“ коментират все по-явните атаки на някои центрове на политическа и военна власт, които почти ежедневно сеят страх от Русия в региона. Съвсем наскоро се изказа командващият обединените сили на НАТО в Европа Къртис Скапароти. На изслушванията пред комисията на Сената на САЩ по въоръжените сили, той обяви Кремъл за главен виновник за нестабилната обстановка на Балканите. Скапароти не изпусна възможността да отбележи, че Русия отказва да признае Косово и, оказвайки политическа, военна и икономическа помощ, се опитва да запази влиянието си в Сърбия. \r\nНашите събеседници смятат, че в действителност се провежда „мръсна игра” и се създава илюзия за опасност от Русия. Именно тези, които наистина са виновни за дестабилизиране на региона, са тези, които се крият зад този раздут страх. \r\nБившият сътрудник на Контраразузнавателната служба (KOS) Любан Каран отбелязва, че сега ставаме свидетели на втората фаза от „специалната война“. НАТО я води, за да постави Балканите под своя пълен контрол. И затова създава центрове за нанасяне на удари по Сърбия и Република Сръбска. „Единият център е Скопие, където преобладава американското влияние и на власт е премиерът Заев. Тук, като на поклонничество, ходят някои от лидерите на нашата опозиция. Вторият център се подчинява на британците и се намира в Сараево. Оттук се осъществява натиск над Република Сръбска“, твърди Любан Каран. \r\nСпоред него, формулата за „вредното влияние на Русия“, която се използва срещу Москва, е най-доброто доказателство, че всъщност Запада няма нито едно доказателство, че Русия действително е опасна. Ако имаха доказателства, те биха ги представили незабавно пред обществеността. \r\nПрофесорът по международни отношения и геополитика Сърджан Перишич очаква натискът върху Белград и Баня Лука да продължи. Те ще бъдат принуждавани да откажат да си сътрудничат с Русия, да се откажат от политиката на военен неутралитет и да се присъединят към НАТО. „Западът не се интересува от укрепване на демокрацията тук или защита на човешките права и свободата на медиите. Единствената цел е да се отслаби влиянието на Русия, която естествено присъства в нашия регион повече от два века. Дори не говоря за факта, че сръбските и руските интереси съвпадат в много отношения, но Западът това не му се  харесва“, казва Сърджан Перишич. Ивица Дачич: Лицемерни играчи в ЕС \r\nВъншният министър на Сърбия Ивица Дачич заяви в четвъртък, че, според него, САЩ играят двойна игра по отношение на нормализирането на отношенията между Белград и Прищина. Точно толкова лицемерно постъпват и някои страни-членки на Европейския съюз, тъй като не биха приветствали евентуалното подписване на договор, основан на принципите, които са обсъждани досега. „Те не искат да се стигне бързо до договор и не искат споразумение, в което не играят главна роля. Тези страни призовават Рамуш Харадинай да не отменя митата“, заяви Дачич. \r\nПо неговите думи, опитвайки се да оправдаят Косово, те казват: „Прищина наложи мита, а вие не позволихте да ги приемат в Интерпол и се опитвате да получите откази от признанията на независимостта на Косово, като по този начин усложнявате диалога“. \r\nОтговаряйки на въпроса какво очаква от посещението на държавния секретар по политическите въпроси Дейвид Хейл, сръбският политик заяви: „Много делегации от САЩ вече бяха тук. Всички отиват първо в Прищина, а след това идват при нас. Смятаме, че не си струва да идват в Белград. Нека да решат с Прищина за премахването на митата и ще се придвижим напред“. От полза е за военната индустрия \r\nПолитическият анализатор Драгомир Ангелкович обръща внимание на друг важен аспект на обвиненията на Запада срещу Русия. „Напрежението умишлено ескалира и се създава фалшива картина на опасност, за да се снабдяват членовете на НАТО с нови оръжия. То се продава, разбира се, от американски компании. Да се говори за това, че Русия е най-голямата опасност е изгодно и за противниците на Доналд Тръмп, които искат да създадат илюзията за неговата близост с Москва. Обвиненията за „вредно влияние“ на Русия се връщат срещу него като бумеранг. намерението на силите на НАТО да попълнят военния си съюз не само със страните от Балканите, но и с Украйна и Грузия, е очевидно“, категоричен е Ангелкович. \r\nПревод и редакция:", "date": "2019.03.14", "title": "„Вечерне новости“ (Сърбия): НАТО води „специална война“ на Балканите и съзнателно сее страх от Русия в региона"}
{"url": "http://www.focus-news.net/news/2019/03/14/2634584/ministar-mladen-marinov-izklyuchitelno-dobro-e-vzaimodeystvieto-mezhdu-politsiya-izpalnitelna-i-mestna-vlast-vav-velikotarnovska-oblast.html", "text": "Изключително добро е взаимодействието между полиция, изпълнителна и местна власт във Великотърновска област. Това заяви пред журналисти след среща с представители на местната и изпълнителната власт и структурите на полицията във Велико Търново министърът на вътрешните работи Младен Маринов, предаде репортер на  Радио „Фокус“ – Велико Търново . Той подчерта, че Областната дирекция на МВР се справя изключително ползотворно с работата си.  „Моето впечатление, а и това на колегите, е че тук наистина има едно отлично взаимодействие и целенасочена работа в една посока – по-добър обществен ред. Това се постига чрез изключителна работа по превенция и бърза реакция и взаимодействие при тази реакция между компетентните институции. Смятам, че тук е постигнато едно много високо ниво на такова взаимодействие и мисля, че по определени критерии могат да служат за пример на други общини, да се черпи опит“, заяви министър Маринов. Той допълни, че се работи активно за пътна безопасност и превенция на телефонните измами, което е много положително. Освен това, по думите му, в региона има и иновативни практики, които също могат да се използват и в други населени места в страната. \r\nЛуиза ТРАНЧЕВА", "date": "2019.03.14", "title": "Министър Младен Маринов: Изключително добро е взаимодействието между полиция, изпълнителна и местна власт във Великотърновска област"}
{"url": "http://www.focus-news.net/news/2019/03/14/2634562/krum-zarkov-bsp-nie-ostavame-obvarzani-kam-zakona-i-tova-e-iziskvaneto-mi-kam-vsichki-kandidati-za-chlenove-na-tsik.html", "text": "Ние оставаме обвързани към закона и това е изискването ми към всички кандидати за членове на ЦИК. Това каза заместник-председателят на ПГ на „БСП за България“ Крум Зарков по време на изслушването на кандидатите за членове на ЦИК в Правна комисия, предаде репортер на  Агенция „Фокус“.  Зарков изрази радостта си, че процедурата за избор на нов състав на ЦИК е започнала. Той отчете, че тя върви гладко и добре. „Мисля, че това е важно за всички, които сме тук и за избирателите. Тази процедура се случва по закон. По закон всяка политическа партия трябва да поеме отговорност да излъчи своите кандидати, затова съм днес пред вас въпреки политическото поведение на партията, която представлявам“, каза Зарков и подчерта, че БСП остава обвързана към закона.  \r\nДеница КИТАНОВА", "date": "2019.03.14", "title": "Крум Зарков, БСП: Ние оставаме обвързани към закона и това е изискването ми към всички кандидати за членове на ЦИК"}
{"url": "http://www.focus-news.net/news/2019/03/14/2634586/inzh-atanas-uzunov-vodosnabdyavane-i-kanalizatsionni-uslugi-pazardzhik-muzeyat-na-vodosnabdyavaneto-i-kanalizatsiyata-predstavya-i-chast-ot-istoriyata-na-vik.html", "text": "Благодаря на Министерството на регионалното развитие и благоустройството (МРРБ), че сме част от този проект, който се финансира от Оперативна програма „Околна среда“. Това каза при откриването на Музея на водоснабдяването и канализацията управителят на „Водоснабдяване и канализационни услуги“-Пазарджик инж. Атанас Узунов, предаде репортер на  Радио „Фокус“-Пазарджик . „Чрез тази експозиция ние ще имаме възможност да представим и част от историята на ВиК в Пазарджик. Новото дружество ВиК услуги започна дейността си от преди 5 месеца. Чисто юридически то започна за функционира през ноември 2018 година и наследи старото дружество, което беше повече от 15 години в ликвидация. Има какво да видим като история на дружеството. Експозицията показва пътя на водата. Как я добиваме от природата и след като сме я използвали, как я връщаме обратно в природата. Несъмнено в тази си сложна дейност не мога да не спомена и за съпътстващите проблеми, защото всички знаем колко е амортизирана и стара ВиК инфраструкурата“, каза също Узунов. Той благодари на общините, които инвестират средства в обновяване на тази инфраструкутра и изрази надежда, че МРРБ ще продължи да подпомага общините за изграждането на нова водоснабдителна и канализационна мрежа. \r\nВаня НИКОЛОВА", "date": "2019.03.14", "title": "Инж. Атанас Узунов, „Водоснабдяване и канализационни услуги“-Пазарджик: Музеят на водоснабдяването и канализацията представя и част от историята на ВиК"}
{"url": "http://www.focus-news.net/news/2019/03/14/2634589/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-gorsko-novo-selo-i-zlataritsa.html", "text": "В едната лента се осъществява движението по пътя между Горско ново село и Златарица. В участъка се извършва ремонт на пътната настилка, който ще продължи до края на март. От Областно пътно управление – Велико Търново казаха за  Радио „Фокус“ – Велико Търново , че трафикът се пропуска последователно в едното платно, като движението се регулира от обучени регулировчици от фирмата изпълнител. Условията за пътуване в региона са нормални за сезона. Времето е предимно облачно, без валежи и намалена видимост. Настилките са сухи, в по-усойните места има и мокри отсечки. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършват ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Ограничено е движението по пътя между селата Царски извор и Драганово. От км 0+000 до км 5+500 има  свлачище, което укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където се разширява платното. Обходният маршрут е през  Сливовица – Горско Ново село – Джулюница. \r\nЛуиза ТРАНЧЕВА", "date": "2019.03.14", "title": "Велико Търново: В едната лента се осъществява движението по пътя между Горско ново село и Златарица"}
{"url": "http://www.focus-news.net/news/2019/03/14/2634587/afp-donald-tramp-e-iznenadan-ot-tova-kolko-losho-se-e-razvil-brekzit.html", "text": "Президентът на САЩ Доналд Тръмп изрази изненадата си от това „колко лошо“ се е развила процедурата за Брекзит, предава  AFP . \r\nАмериканският държавен глава заяви, че е „изненадан да видя колко зле се разви всичко“. \r\n„Честно казано, мисля, че можеше да бъде договорен по различен начин“, заяви той и нарече хаотичната ситуация между Великобритания и Съюза „срамна“. \r\nПревод и редакция:", "date": "2019.03.14", "title": "AFP: Доналд Тръмп е изненадан от това „колко лошо“ се е развил Брекзит"}
{"url": "http://www.focus-news.net/news/2019/03/14/2634590/daniela-saveklieva-pp-gerb-oblast-blagoevgrad-se-sastoi-ot-14-obshtini-vsyaka-ot-koito-e-s-razlichen-profil-no-bez-infrastruktura-nyama-investitsii-i-ne-se-pravi-biznes.html", "text": "Област Благоевград се състои от 14 общини, всяка от които е с различен профил, но без инфраструктура няма инвестиции и не се прави бизнес. Това каза народният представител и областен координатор на ПП ГЕРБ – Благоевград Даниела Савеклиева при откриването на гражданския диалог „Европа в нашия дом”, предаде репортер на  Радио „Фокус” – Пирин.  „Хората искат магистрали, пътища, ВиК-мрежи и т.н., за да може да се случи всичко. Да получим обратна връзка от Вас е важно за нас”, отбеляза тя. Даниела Савеклиева посочи, че целта на гражданският диалог „Европа в нашия дом” е да се чуе гласът и мнението на всички. Според нея с оглед на всичко това трябва да си дадем сметка колко важно всъщност е членството ни в Европейският съюз и то в навечерието на европейските избори.  \r\nНа събитието присъстват министърът на регионалното развитие и благоустройството Петя Аврамова, евродепутатът от ГЕРБ/ЕНП Андрей Новаков; народните представители Стефан Апостолов, Александър Мацурев, Георги Динев, д-р Емил Тончев; областният управител на Благоевград Бисер Михайлов; кметът на Община Благоевград д-р Атанас Камбитов; кметът на Община Симитли Апостол Апостолов; кметът на Община Сандански – Кирил Котев;  зам.-кметът по строителство към Община Петрич – Минка Салагьорова; зам.-кметът по Култура и хуманитарни дейности към Община Благоевград – Христина Шопова; общински съветници и граждани.  \r\nНатали СТЕФАНОВА", "date": "2019.03.14", "title": "Даниела Савеклиева, ПП ГЕРБ: Област Благоевград се състои от 14 общини, всяка от които е с различен профил, но без инфраструктура няма инвестиции и не се прави бизнес"}
{"url": "http://www.focus-news.net/news/2019/03/14/2634591/vratsa-66-godishen-mazh-e-nameren-martav-v-propadnala-kola-v-reka-mezhdu-selata-gabare-i-varbitsa.html", "text": "66-годишен мъж е намерен мъртъв в пропаднала кола в река между селата Габаре и Върбица. Това съобщиха за  Агенция „Фокус“  от пресцентъра на  ОДМВР-Враца . Около 12.00 часа е подаден сигнал за пропаднал в река лек автомобил в района между селата Габаре и Върбица. След като екипи на полицията са пристигнали на място, са намерили мъртъв 66-годишен мъж в колата.", "date": "2019.03.14", "title": "Враца: 66-годишен мъж е намерен мъртъв в пропаднала кола в река между селата Габаре и Върбица"}
{"url": "http://www.focus-news.net/news/2019/03/14/2634593/glaven-komisar-ivaylo-spiridonov-gdbop-rezultatite-ot-rabotata-na-shumenskata-direktsiya-prez-2018-godina-sa-mnogo-dobri.html", "text": "Директорът на ГДБОП главен комисар Ивайло Спиридонов и заместник-директорът на ГД „Национална полиция“ ст. комисар Благородна Макева присъстваха на отчета за дейността на ОДМВР - Шумен през 2018 година. Това съобщиха от пресцентъра на  ОДМВР - Шумен . 2020 са регистрираните престъпления на територията на ОДМВР - Шумен през изминалата 2018 година, което е с 208 по-малко от предходния отчетен период. Разкрити са 1090 от тях. Процентът на разкриваемост е 53,96%. През последните години се наблюдава трайна тенденция за устойчиво ниво на престъпността в областта – между 2000 и 2250 престъпления годишно. Съществени изменения в структурата на регистрираните престъпни деяния не се отчитат. Най-голям дял през 2018 година заемат престъпленията срещу собствеността - 823. Наблюдава се увеличение при грабежите и спад при кражбите. Регистрирани са 16 грабежа с един повече от 2017 година. Кражбите са 593 спрямо 706 за предходния отчетен период. Престъпленията против личността са 102, с 14 по-малко от 2017 година. Четири са умишлените убийства в областта. През 2018 година в Шуменско са реализирани 44 телефонни измами. Щетите от тях са 316 000 лева. Разкрити 33 от този вид престъпления, остава работа по още 11. Регистрираните престъпленията, свързани с наркотични вещества, са 85, с 22 повече от регистрираните през 2017 година.  \r\nПрез 2018 г. са разкрити 214 икономически престъпления.  Иззети са 26704 къса цигари, 702 кг нарязан тютюн и 2450 литра алкохол без бандерол.  На територията на областта през изминалата година  са възникнали 749 пътнотранспортни произшествия, 100 от тях са тежки. Загинали са 18 участници в движението, ранени са 101. Няма посегателства срещу възрастни хора, които живеят в малките и отдалечени населени места. За това спомагат и мобилните екипи, които ги посещават регулярно.  \r\nОтчетена беше и превантивната дейност на областната дирекция за изминалата година. През месец януари продължи кампанията на ОДМВР - Шумен „Шофирайте разумно! Животът е с предимство“. На възлови кръстовища в града и по главен път Русе - Варна бяха поставени бордове с призив към водачите за шофиране с разумна скорост и повече толерантност на пътя. Съвместно с общинските администрации в област Шумен се проведе кампания за противодействие на телефонните измами. Бяха отпечатани флайери и плакати с описани сценарии, ползвани от измамниците. Листовки бяха разпространени на местата за плащане на местни данъци и такси. Полицейските и младши полицейските инспектори посетиха домовете на възрастни, самотноживеещи и трудно подвижни хора и проведоха беседи с тях. В местни  медии продължи да се излъчва изработения от ОДМВР- Шумен видеоклип за превенция на измамите.  \r\nПрез месец март служители на РУ - Шумен участваха в инициативата „Приобщи приятел“. Полицейските служители изиграха приятелска футболна среща  с ученици от профилираната паралелка по физическо възпитание и спорт при СУ „Трайко Симеонов“ в града. Преди двубоя учениците научиха от инспектори в детска педагогическа стая какво е престъпление и какви са отговорностите, които носят извършителите и съучастниците в противозаконни деяния.  \r\nВ края на месец април ОДМВР – Шумен взе участие в организираното от Главна дирекция „Национална полиция” национално спортно състезание по Програма „Детско полицейско управление”. Ученици от ОУ „Свети Свети Кирил и Методий“ в село Царев брод спечелиха купата за комплексен победител.   \r\nПрез месец юни 2018 година деца от Шумен, Велики Преслав, Нови пазар, Каспичан, Каолиново и от шуменското село Царев брод завършиха последния си етап от обучителния процес по програма „Детско полицейско управление“ с открит урок и изпит по пътна безопасност.  \r\nПо инициатива на ОДМВР - Шумен по случай 26 юни – международен ден за борба със злоупотребата и нелегалния трафик на наркотици, беше изработен клип за вредата от употребата на синтетични наркотици.     \r\nПрез месец септември беше даден старт на инициативата по пътна безопасност „Да пазим нашите деца“. В централна част на областния град  млади регулировчици от различни училища под надзор на униформените служители спряха за проверка десетки автомобили. Отправени бяха апели към водачите за разумно шофиране и да пазят децата. Шофьори от всички общини в областта  получиха листовки със съвети по пътна безопасност и сенници за автомобили с призив „Да пазим нашите деца“.  \r\nОДМВР- Шумен се включи в инициативата „ С предпазен колан на задната седалка“. В мащабното интерактивно обучение бяха обучени над 2 200 деца от втори до четвърти клас. През 2019 година инициативата продължава.  \r\nПрез 2019 година областната дирекция в Шумен ще работи по подобряване административното обслужване на гражданите и бизнеса, ще бъдат разработени мерки, които да доведат до намаляване на пътнотранспортния травматизъм. Ще продължи работата по противодействие на престъпленията против личността и собствеността на гражданите и опазване на обществения ред.  \r\nДиректорът на шуменската полиция старши комисар Ялчън Расим представи годишния анализ на дирекцията в присъствието на областния управител проф. Стефан Желев, административният ръководител на окръжна прокуратура и окръжен прокурор Маргарита Георгиева, административният ръководител на Окръжен съд – Шумен София Радославова, ръководители на районни прокуратури в областта. Те благодариха за доброто институционално взаимодействие с областната дирекция на полицията.  \r\n\"Впечатлена съм от доброто взаимодействие на полицията в Шумен със съдебната и местна власт. Добро впечатление ми направи превантивната дейност на полицията, работата с малолетни и непълнолетни е сериозен приоритет\", каза заместник-директорът на ГД „Национална полиция“ Благородна Макева. \r\n\"Резултатите от работата на шуменската дирекция през 2018 година са много добри\", заяви директорът на ГДБОП главен комисар Ивайло Спиридонов.", "date": "2019.03.14", "title": "Главен комисар Ивайло Спиридонов, ГДБОП: Резултатите от работата на шуменската дирекция през 2018 година са много добри"}
{"url": "http://www.focus-news.net/news/2019/03/14/2634595/smolyan-snyag-vali-po-visokite-chasti-v-oblastta-patnite-nastilki-sa-mokri.html", "text": "Сняг вали по проходите „Превала“ и „Пампорово“, както и във високите в общините Доспат и Девин, пътищата в областта са проходими при зимни условия, съобщи за  Радио „Фокус“ – Смолян  дежурният в Областно пътно управление – Смолян. В останалата част от областта валежите са от слаб дъжд. Пътните настилки са мокри и се обработват против заледяване. Няма въведени ограничения по проходите в областта, с изключение на Пампорово, където целогодишно е забранено движението на товарни автомобили над 3,5 тона. През деня не са получавани сигнали за инциденти по пътищата в областта. \r\nПовишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира в село Грохотно заради паднала подпорна стена с каменна зидария. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване. Мястото, което е с дължина около 10 метра е обозначено с пътни знаци. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян времето е облачно, вали дъжд, а пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.14", "title": "Смолян: Сняг вали по високите части в областта, пътните настилки са мокри"}
{"url": "http://www.focus-news.net/news/2019/03/14/2634597/burgas-vremeto-nad-oblastta-e-predimno-yasno-i-tiho-dvizhenieto-po-patishtata-e-normalno-natovareno.html", "text": "Времето над област Бургас е ясно и тихо, движението по пътищата е нормално натоварено. Това съобщиха за  Радио „Фокус“-Бургас  от Областното пътно управление. температурите са от 6° до 12°. Интензивно е движението по пътя Бургас – кв. „Банево“, в участъка Бургас – кв. „Сарафово“, както и в отсечката Бургас – Созопол в района на Военноморска база „Бургас“ при село Атия. По-интензивен е трафикът при изхода на града към автомагистрала „Тракия“. По-натоварено е движението в областния град по някои от възловите кръстовища – по бул. „Стефан Стамболов“ в района на УМБАЛ – Бургас, в района на кръстовището с кръгово движение „Трапезица“, както и при кръстовището между улиците „Спортна“ и „Индустриална“. \r\nДеница ДИМИТРОВА", "date": "2019.03.14", "title": "Бургас: Времето над областта е предимно ясно и тихо, движението по пътищата е нормално натоварено"}
{"url": "http://www.focus-news.net/news/2019/03/14/2634594/ivanka-kirkova-regionalno-upravlenie-na-obrazovanieto-plovdiv-zapochvame-proverka-na-sluchaya-pri-koyto-desetoklasnichka-namushka-s-nozh-sauchenichkata-si-zaradi-davka.html", "text": "Регионално управление на образованието (РУО)-Пловдив започва проверка на случая, при който десетокласничка намушка с нож съученичката си заради дъвка. Това съобщи за  Радио „Фокус”-Пловдив  началникът на РУО Иванка Киркова. Ще се установява откога датира конфликтът между двете момичета, дали е стар и, ако е така - какво е направено досега като превенция. „За щастие резултатът не е такъв какъвто можеше да бъде, но самата ситуация и поведението на момичетата е много сериозно и притеснително”, каза Киркова. „Училището играе възпитателна роля, но със сигурност тук говорим и за една отсъстваща роля на родителите, която ние трябва да компенсираме в училище”, добави тя. Киркова разкри още, че конфликтът е започнал още сутринта от едни обидни думи, забележки една на друга и независимо от това, че са разговаряли с педагогическия съветник в училището, отново се е разразил след обяд. Нападателката дори е отишла в стола и е поискала нож, уж, за да си обели ябълка според доклада на директора. „Тепърва ще разберем какво точно се е случило така, че да се стигне до този инцидент”, каза началникът на РУО.  Проверката на Регионалното управление по образование в Пловдив ще започне другата седмица, тъй като в момента тече проверка и на разследващите органи. „Явно е, че трябва да сме много по-внимателни върху поведението на учениците и върху тяхната вербална и невербална комуникация”, заяви Киркова. \r\nУчилището е информирало и Местната комисия за противообществени прояви за случая, както и Отдела за закрила на детето. \r\nНа 24 март ще се проведе Педагогически съвет и виновника ще бъде наказан. По какъв начин ще реши съветът. \r\n„Ние трябва и като общество нещо да направим, трябва да покажем непримиримост към такива прояви, както и някаква подкрепа на учениците”, посочи Иванка Киркова и добави, че най-вероятно нашите деца имат липса на внимание, или на нещо друго. „Задържането за дълго пред компютрите, също играе роля за агресията, изобщо много са аспектите, върху които трябва да се работи”, добави още Киркова. \r\nЦветана ТОНЧЕВА", "date": "2019.03.14", "title": "Иванка Киркова, Регионално управление на образованието-Пловдив: Започваме проверка на случая, при който десетокласничка намушка с нож съученичката си заради дъвка"}
{"url": "http://www.focus-news.net/news/2019/03/14/2634583/emil-voynov-kandidat-za-chlen-na-tsik-shte-izpalnyavam-zakona-shte-nasocha-usiliya-varhu-obuchenieto-podobryavaneto-na-metodicheskite-ukazaniya-i-na-obraztsite-na-izbornite-knizha.html", "text": "Ще изпълнявам закона, ще насоча усилия върху обучението, подобряването на методическите указания и на образците на изборните книжа. Това каза номинираният от БСП кандидат за член на ЦИК Емил Войнов по време на изслушването си  в Правна комисия, предаде репортер на  Агенция „Фокус“.   Той обясни, че  от 1990 г. се занимава с технологията на изборния процес и уточни, че притежава необходимата техническа експертиза. „През тези 29 години съм бил на всички възможни позиции в изборния процес“, заяви още Войнов. Той посочи, че за машинното гласуване на предстоящите избори трябва незабавно да се възложи обществена поръчка за осигуряване на специализирани устройства за тази цел. Според него решаващи са бързите действия на ЦИК.  \r\nВсички номинирани от БСП кандидати за състав на ЦИК се обединиха около върховенството на закона и обучението на ангажираните в изборния процес.  \r\nКандидатът  Николай Николов  коментира по време на представянето си, че притежава разнообразен опит в рамките на функционирането на държавната администрация. Николов заяви, че вижда работата на комисията стегнато.  \r\nНоминираната от БСП за член на ЦИК  Силва Дюкенджиева  изтъкна, че с опита и предизвикателствата, които стоят пред новия състав на специализирания орган с оглед предстоящите избори може да бъде полезна. „Ще спазвам активно закона и ще изпълнявам решенията на колективния орган ЦИК“, допълни Дюкенджиева.  Силвия Стойчева  посочи, че участва във всички изборни кампании от 1997 г. до момента в различно качество. Тя поясни, че познава изборния процес. Според нея, ако принципът на върховенство на закона бъде съблюдаван ще доведе до гаранции за демократичност на резултатите и до това да има съгласие за едно общо единодействие на цялото гражданско общество в България съвместно с институциите.  \r\nИздигнатата от БСП  Таня Цанева  изтъкна, че са й по-тесни връзките с обществения съвет към ЦИК. \"Аз се чувствам една от тях след толкова години дейност в сферата на НПО, които участват в изборните процеси, а не по силата на това, че съм определен член от Комисията за контакти с обществения съвет\", каза тя. Цанева се присъедини към колегите си за своята визия за подобряване на дейността на следващия специализиран орган. \"Също подкрепям виждането, че по отношение на обучителното звено, въпреки направеното досега от комисията, има още много какво да се направи. Може да се създаде обучителен център към ЦИК\", допълни още Цанева.   \r\nДруга номинирана от БСП за член на ЦИК  Цветанка Георгиева  обясни, че е за пълна законност в работата на комисията. Тя изтъкна, че е важно и обучителното звено на ЦИК.  \r\nДеница КИТАНОВА", "date": "2019.03.14", "title": "Емил Войнов, кандидат за член на ЦИК: Ще изпълнявам закона, ще насоча усилия върху обучението, подобряването на методическите указания и на образците на изборните книжа"}
{"url": "http://www.focus-news.net/news/2019/03/14/2634598/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки са мокри. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.03.14", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2019/03/14/2634600/blagoevgrad-s-normalna-intenzivnost-e-dvizhenieto-po-glaven-pat-e-79-vtoroklasen-pat-19-simitli-gotse-delchev-i-avtomagistrala-struma-v-oblastta.html", "text": "С нормална интензивност е движението по главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. Не са регистрирани тежки пътни инциденти в областта. В момента в региона няма превалявания от дъжд или сняг. На места пътните настилки са  хлъзгави и се наблюдава намалена видимост поради мъгла. Не са получавани сигнали за паднали камъни, които да са затруднявали трафика по републиканската пътна мрежа. До 30 март движението по главен път Е-79 в участъка Кресна – Долна Градешница в района на км 402+365 е ограничено поради извършване на ремонтни дейности на моста на жп линия София – Кулата. Движението се осъществява по обходен маршрут, който заобикаля съоръжението и се регулира от светофарна уредба. От Областно пътно управление-Благоевград отправят апел към водачите на моторни превозни средства да шофират със съобразена скорост и да спазват правилата за движение. \r\nНатоварен е трафикът в централна градска част в областния център, на места се образуват колони от автомобили. До този момент няма възникнали тежки пътни инциденти в града. Задръствания се образуват по пътя в района на жп гарата и автогарата в посока първи корпус на ЮЗУ „Неофит Рилски“, както и на кръговото кръстовище при Зърнени храни. Натоварен е също трафикът по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. Ограничено е движението за автомобилите в някои участъци на улица „Марица“, поради ремонтни дейности  и за шофьорите са въведени обходни маршрути. Градския транспорт се движи по разписание. Няма данни за закъснения или промяна на обичайните маршрути. \r\nДенис НИКИФОРОВ", "date": "2019.03.14", "title": "Благоевград: С нормална интензивност е движението по главен път Е-79, второкласен път 19 Симитли-Гоце Делчев и автомагистрала „Струма“ в областта"}
{"url": "http://www.focus-news.net/news/2019/03/14/2634585/nova-tv-makedoniya-posolstvoto-na-sasht-v-skopie-poritsa-lidera-na-vmro-dpmne-za-netsivilizovanata-mu-ritorika.html", "text": "Посолството на САЩ в Скопие на своята страница във „Фейсбук“ призова политическите лидери в Македония да не използват възпламенителна риторика с неправилна употреба на събития от миналото, с които се разпространява страх и разделение. Дипломатическото представителство на Вашингтон реагира на изявление на лидера на ВМРО-ДПМНЕ Християн Мицковски от сряда, когато той сравни съдебния процес за насилието в македонския парламент от 27 април 2017 година с Нюрнбергския процес срещу нацистките престъпници (1945-1949 г.), предава  скопският телевизионен канал „Нова“ . \r\n„Възпламенителната риторика от страна на политическите лидери предизвиква страх и разделение, особено когато неправилно се използват събития от миналото, какъвто е Нюрнбергския процес, за политически цели. Този език е опасен и не допринася за продуктивния диалог за посоката, в която се движи страната. Много е важно лидерите да се включат в по-цивилизован диалог, който може да допринесе за стабилността и просперитета на Северна Македония“, се казва в реакцията на американското посолство в Скопие. \r\nПревод и редакция:", "date": "2019.03.14", "title": "„Нова ТВ“ (Македония): Посолството на САЩ в Скопие порица лидера на ВМРО-ДПМНЕ за нецивилизованата му риторика"}
{"url": "http://www.focus-news.net/news/2019/03/14/2634588/stefka-stoeva-kandidat-za-predsedatel-na-tsik-za-men-varhovenstvoto-na-zakona-vinagi-e-stoyalo-nad-vsichko-i-ako-bada-izbrana-shte-prodalzha-da-rabotya-po-tozi-nachin.html", "text": "За мен върховенството на закона винаги е стояло над всичко и ако бъда избрана ще продължа да работя по този начин. Това каза номинираната от ГЕРБ за председател на ЦИК Стефка Стоева по време на изслушването си в Правна комисия, предаде репортер на  Агенция \"Фокус\".   Тя благодари за номинацията си. „Аз не съм политик. Над 40 години съм била само съдия. Това е моята работа. За мен върховенството на закона винаги е стояло над всичко. Вярвам, че ако бъда избрана за тази длъжност ще продължа да работя по този начин. По друг начин не мога“, поясни Стоева. Тя изрази надежда опитът й да бъде ценен в работата на ЦИК. \r\nСтоева се спря на основните принципи, от които ще се ръководи. „Първият би бил спазване върховенството на закона. Няма спор в това. Вторият принцип е за приемственост. Той е залегнал също в кодекса. Много е направено от предишната постоянна, все още действаща комисия. Впечатлена съм от изказванията на част от колегите. Те са професионални, личи, че са много компетентни. Мисля, че трябва да се съхрани всичко, каквото комисията е постигнала и да се доразвива с нови идеи“, допълни Стоева.  \r\nТя изброи и друг принцип – на равнопоставеност. „Вярно е ,че всички номинации се правят от политически партии, но всички членове трябва да работят свободно, неутрално и да не зависят от политическите партии“, допълни още тя.  \r\nСпоред нея много се говори за обучение. „Дълбоко вярвам в него. Едно към СИК, които наистина са на първата линия, най-неподготвени. Лесно е отстрани да се гледа, но е трудно, когато в изборния ден седне и трябва да прави избори с огромно количество хора“, каза още Стоева.  \r\nПредседателят на Правна комисия и депутат от ГЕРБ Данаил Кирилов представи нейната кандидатура. Той посочи, че номинираната за председател на ЦИК Стефка Стоева ще бъде активна, принципна и безпристрастна Кирилов отчете, че тя има над 40-годишен опит, че е юрист с доказани дългогодишни качества. „Чест е за мен да представя кандидатурата на г-жа Стефка Стоева. Тук уточнявам, че номинираме г-жа Стоева не само за член на ЦИК, а тя е наша кандидатура за председател на ЦИК. Смятаме, убедени сме, че г-жа Стоева е доказан професионалист и е сред най-уважаваните български юристи в магистратските среди г-жа Стоева е заемала най-високата длъжност в йерархията на съдебната система“, каза Кирилов. \r\nДеница КИТАНОВА", "date": "2019.03.14", "title": "Стефка Стоева, кандидат за председател на ЦИК: За мен върховенството на закона винаги е стояло над всичко и ако бъда избрана ще продължа да работя по този начин"}
{"url": "http://www.focus-news.net/news/2019/03/14/2634601/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nІ. МЕТЕОРОЛОГИЧНА ОБСТАНОВКА: \r\nТемпературите са в интервала от -2° до +17°. Времето над страната е предимно облачно. Слаб до умерен вятър духа в областите Кюстендил, Монтана,Пазарджик, Плевен и Шумен. Слаб сняг вали в района на Гинци, Бистрица, Костенец, Боровец и АМ „Струма“/обл. София/, Петрохан, проход „Троянски“ и в областите Кюстендил и Смолян. Дъжд вали в района на Сандански, Петрич, Лъки и в областите Враца, Ловеч, Пазарджик, Перник, Плевен, София. \r\nПътните настилки са предимно сухи, на места мокри, по усойните и планински райони частично заледени и заснежени, обработени и проходими при зимни условия. \r\nОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението от км 15+030 до км 18+330 в посока Бургас се осъществява с повишено внимание поради довършителни работи по съоръжения /виадукти/ при км 17+440 и км 18+140. Скоростта на движение се ограничава до 90 км/ч. Срок до 31.03.2019 г. \r\nОбласт Пазарджик: \r\nВременно движението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно – възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението в тунел „Мало Бучино\" посока София се осъществява в една лента поради ремонтни дейности по облицовъчните пана. Движението е ограничено в изпреварващата лента и се извършва в активната. Участъкът е сигнализиран с пътни знаци и скоростта на движение се ограничава до 50 км/ч. Срок 21.04.2019 г. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т. \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 30.04.2019 г. \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 01.04.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОПУ Благоевград: \r\nВременно движението в участъка Кресна – Долна Градешница в района на км 402+365 е ограничено поради извършване на ремонтни дейности на моста на ЖП линия \"София – Кулата\". Движението се осъществява по обходен маршрут, който заобикаля съоръжението и се регулира от светофарна уредба. Срок до 30.03.2019 г. \r\nОПУ Монтана: \r\nДвижение в една лента по Път І-1/Е-79/ Видин - Враца в района на новоизграден обходен път на гр. Монтана от км 108+000 до км 110+000 поради почистване на банкети и окопи. Движението се регулира от сигналисти на място. Срок до 15.03.2019 г. \r\nДвупосочно движение в една лента на определени участъци по път І-1 Ружинци - Монтана в участъка от с. Белотинци до околовръстен път на гр. Монтана от км 73+542 до км 102+060 поради почистване на пътната настилка . Регулиране на движението се извършва от сигналисти на място. Срок до 15.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Велико Търново: \r\nДвижение с повишено внимание по път Бяла – Плевен в участъка на територията на област В.Търново поради изпълнение на дейности по полагане на хоризонтална маркировка. Срок до 15.03.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Велико Търново: \r\nДвижението в участъка Полски Тръмбеш – Дебелец се осъществява с повишено внимание поради изпълнение на дейности по полагане на хоризонтална маркировка. Срок до 15.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г. \r\nДвижението в участъка Баня – Сл. бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г. \r\nДвижението в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 22.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът ІІІ-602: Движението по път ІІІ-602 Горна Козница – Бобов дол от км 16+000 до км 28+000 се осъществява в една лента поради ремонтни дейности на асфалтовата настилка. Сигнализирано e с пътни знаци. Срок до 28.03.2019 г. \r\nПът III-602: Движение с повишено внимание по път III-602 в района на с-Коняво - с.Горна Гращица от км 0+000 до км 5+000 поради профилиране на банкети и оформяне на наземни окопи.Сигнализирано с пътни знаци. Срок до 18.00 ч. на 15.03.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 – разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по Софийски околовръстен път /II-18 СОП/ при Люлин от км 59+400 до км 61+050 посока Калотина се осъществява с повишено внимание поради поетапно затваряне на една от лентите във връзка с ремонтни дейности по пътната настилка. Движението се извършва съседните две ленти. Срок 15.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности:  \r\nПът III-5504: Движение по път III-5504 с. Медникарево – п.к. Обручище от надлез при км 14+000 до км 15+100 е ограничено поради аварийно възстановителни ремонтни дейности.  \r\nОбходен маршрут: \r\nПрез с. Обручище по ул. ,,Млада гвардия''. Срок до 22.03.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nIII-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.14", "title": "Актуална пътна обстановка към 17.30 часа"}
{"url": "http://www.focus-news.net/news/2019/03/14/2634603/aktsenti-v-sutreshniya-blok-dobro-utro-balgariya-po-radio-fokus-na-15-mart.html", "text": "От 17 до 23 март Пампорово събира най-добрите ски учители от цял свят в рамките на XXI Международен Интерски конгрес. Какво включва програмата на събитието и как Чепеларе се подготвя за него? Отговорите на тези и други въпроси търсим от кмета на Чепеларе Славка Чакърова. След БСП и ПГ на Воля взе решение да напусне парламента. Мотивите все още са неясни. Ще има ли цена поредното напускане и кой ще я плати? За коментар търсим социолога Юрий Асланов. 15 март е Световен ден на потребителя. Кога са формулирани основните ни права и как се промени потребителската защита през годините? Тези и други въпроси задаваме на председателя на КЗП Димитър Маргаритов. За 53-ти път в Кюстендил ще се проведе традиционният избор на „Девойка Кюстендилска пролет“. Венцеслав Илчев от  Радио „Фокус“-Кюстендил  ще ни разкаже повече за това в минутите след 9.00 часа. Тези и още теми - в сутрешния блок  „Добро утро, България“  на  Радио „Фокус“  от 06.00 до 10.00 часа, с водещ Виктория Месробович - Кувенджиева.", "date": "2019.03.14", "title": "Акценти в сутрешния блок „Добро утро, България“ по Радио „Фокус“ на 15 март"}
{"url": "http://www.focus-news.net/news/2019/03/14/2634592/tass-poroshenko-uvolni-nachalnika-na-vanshnoto-razuznavane-na-ukrayna.html", "text": "Президентът на Украйна Петро Порошенко уволни Егор Божка от длъжността началник на външното разузнаване на страната, предава  ТАСС , като се позовава на указ, публикуван на уебсайта на украинския лидер в четвъртък. \r\n„Уволнявам Божка Егор Валериевич от длъжността председател на Службата за външно разузнаване на Украйна“, се казва в документа. \r\nПревод и редакция:", "date": "2019.03.14", "title": "ТАСС: Порошенко уволни началника на външното разузнаване на Украйна"}
{"url": "http://www.focus-news.net/news/2019/03/14/2634604/gl-komisar-ivaylo-spiridonov-gdbop-kolegite-ot-odmvr-shumen-sa-se-spravili-izklyuchitelno-dobre-po-pokazateli-koito-sa-vazlovi-za-mvr.html", "text": "Оценката на професионалното ръководство на Министерството на вътрешните работи е добра, колегите от ОДМВР-Шумен са се справили изключително добре по показатели, които са възлови за МВР - конвенционалната престъпност, пътният травматизъм, престъпленията, свързани с източване на средства от икономиката и от държавния бюджет, заяви на брифинг гл. комисар Ивайло Спиридонов, директор на ГДБОП, предаде репортер на  Радио „Фокус“-Шумен . Заедно със ст. комисар Благородна Макева, зам.-директор на Главна дирекция „Национална полиция“, той присъства на годишния отчет за дейността на ОДМВР в Шумен. „Силно съм впечатлена както от доброто взаимодействие на колегите с местна и съдебна власт, така и от превантивната работа. Видимо работата с малолетни и непълнолетни е сериозен приоритет в тяхната дейност. Децата са нашето бъдеще и когато работим предварително с тях, впоследствие знаем какво ще пожънем, ако се погрижим правилно за тяхното възпитание и ги научим да постъпват правилно и добре, впоследствие те ще постъпват по този начин. Отчетената добра работа по отношение на битовата престъпност също е много важна, на обикновения човек това му е важното и намаляването на броя регистрирани такива престъпления означава, че колегите, които се грижат за опазване на обществения ред в тази област са се справили по-добре. По отношение на грабежите има почти 50% повишена  разкриваемост в сравнение с предходната година. Много се радвам когато виждам на място хора, които имат желание за работа. Това го установявам и тук“, заяви ст. комисар Макева.  \r\nОт думите й стана ясно, че ОДМВР-Шумен се нарежда на 24-то място в страната по регистрирани престъпления и е в средата по разкриваемост на престъпленията. Гл. комисар Ивайло Спиридонов подчерта, че сред важните задачи, които стоят пред органите на МВР за тази година е безпроблемното преминаване на изборният  процес - предстоящите европейски и местни избори. Ст . комисар Ялчън Расим, директор на ОДМВР-Шумен отчете спад на регистрираните криминални престъпления на територията на област Шумен  с 208 за миналата година, или с 9,34%. От  регистрираните 2020 престъпления са разкрити 1090. Процентът на разкриваемост е 53,96%. Има и спад на престъпленията против собствеността - с 8,96%. Лек ръст бележат общоопасните престъпления - такива, свързани с наркотици, незаконно притежание на оръжие, шофиране след употреба на алкохол и наркотици – 3,92%. „Този ръст не ни тревожи, защото тук се крие латентната престъпност, ние ги намираме и работим по тези престъпления. Имаме увеличение при наркотиците - 85 за 2018 година, при 63 за 2017 година, почти всички са срещу известен извършител, работи се по тях. Имаме спад на престъпленията против личността - 102, при 116 за 2017 година“, каза още ст. комисар Ялчън Расим. \r\nИвелина ИВАНОВА", "date": "2019.03.14", "title": "Гл. комисар Ивайло Спиридонов, ГДБОП: Колегите от ОДМВР-Шумен са се справили изключително добре по показатели, които са възлови за МВР"}
{"url": "http://www.focus-news.net/news/2019/03/14/2634606/pregled-na-mezhdunarodnite-novini-do-18-chasa-agentsiya-fokus.html", "text": "Президентът на САЩ Доналд Тръмп заяви в четвъртък, че провеждането на нов референдум за Брекзит ще бъде много несправедливо, предава  AFP . \r\n„Не мисля, че още един вот е възможен, защото това ще бъде много несправедливо спрямо хората, които спечелиха“, заяви американският държавен глава. \r\n***  Президентът на САЩ Доналд Тръмп изрази изненадата си от това „колко лошо“ се е развила процедурата за Брекзит, предава  AFP . \r\nАмериканският държавен глава заяви, че е „изненадан да видя колко зле се разви всичко“. \r\n„Честно казано, мисля, че можеше да бъде договорен по различен начин“, заяви той и нарече хаотичната ситуация между Великобритания и Съюза „срамна“. \r\n***  Посолството на САЩ в Скопие на своята страница във „Фейсбук“ призова политическите лидери в Македония да не използват възпламенителна риторика с неправилна употреба на събития от миналото, с които се разпространява страх и разделение. Дипломатическото представителство на Вашингтон реагира на изявление на лидера на ВМРО-ДПМНЕ Християн Мицковски от сряда, когато той сравни съдебния процес за насилието в македонския парламент от 27 април 2017 година с Нюрнбергския процес срещу нацистките престъпници (1945-1949 г.), предава  скопският телевизионен канал „Нова“ . \r\n„Възпламенителната риторика от страна на политическите лидери предизвиква страх и разделение, особено когато неправилно се използват събития от миналото, какъвто е Нюрнбергския процес, за политически цели. Този език е опасен и не допринася за продуктивния диалог за посоката, в която се движи страната. Много е важно лидерите да се включат в по-цивилизован диалог, който може да допринесе за стабилността и просперитета на Северна Македония“, се казва в реакцията на американското посолство в Скопие. \r\n***  Руските шегаджии Владимир Кузнецов (Вован) и Алексей Столяров (Лексус) проведоха „преговори“ с лидера на венецуелската опозиция Хуан Гуайдо от името на президента на Швейцария Ули Маурер, предава  РИА Новости . \r\n„Маурер“ предложи да разблокира милиони на актуалния президент на Венецуела Николас Мадуро, които уж са в швейцарската банка „Лексус Вованиал“, а след това да ги преведе на лична сметка на Гуайдо. „Швейцарският президент“ също така подчерта, че опозиционният лидер има право да се разпорежда със средствата като „държавен глава“. \r\nЛидерът на опозицията благодари на събеседника си не само от свое име, но и от това на венецуелците, а също така се съгласи да изпрати искане за разблокиране на средствата. \r\n„Зарадваният Гуайдо незабавно заяви пред пресата, че току що е говорил с „Маурер“ за блокираните сметки на правителството на Мадуро. Естествено, реалните официални власти на Швейцария опровергаха информацията“, отбелязаха шегаджиите в коментар за Sputnik Mundo. Агенция „Фокус“ припомня: Руските \"пранкери\" (шегаджии) Владимир Кузнецов (Вован) и Алексей Столяров (Лексус) миналата година, представяйки се за министър-председателя на Армения Никол Пашинян, поканиха председателя на Европейската комисия Жан-Клод Юнкер на шишчета в Ереван и той се е съгласи. \r\nОсвен това, те са успели да поговорят и с ръководителят на европейската дипломация Федерика Могерини. Съдейки по съдържанието на разговорите , те са се състояли малко след избирането на Пашинян за премиер. \r\nВ разговора с Юнкер Вован и Лексус са се оплакали от натиска от страна на САЩ. В отговор европейският чиновник е заявил, че „ние трябва отново и отново да обясняваме на господин Тръмп как е устроен светът“. „Той не разбира какво се случва. Ние трябва да се убедим, че той ще започне да разбира по-добре случващото се в Армения. Добре. Всичко е наред. Желая ви успех!“ – е казал Юнкер. \r\nШегаджиите са поканили председателят на ЕК в Ереван, където ще му „готвят отлично арменско барбекю, което у нас се нарича „шашлик“. Вован и Лексус са предложили на Юнкер да да хапне шашлика на площада в Ереван и да се проведе „един вид митинг“. \r\n„Това също не звучи зле! Ще дойда догодина. През тази това вече не е възможно, а през следващата ще намерим подходящи дати и възможности“, е заявил Юнкер. \r\nМогерини, на свой ред, в разговора с шегаджиите е говорила за необходимостта новите арменски власти да поддържат добри отношения с всички партньори и да не правят избор в полза само на една страна, за да не се повтори украинският сценарий. При това тя е обяснила, че Брюксел не винаги е подкрепял такъв подход. \r\n„Разбира се, не. Трябва да действаме много внимателно и да избягваме всякакво развитие на събитията в тази посока. При това трябва да се подчертае, че Армения е страна, която има право да направи избор“, е заявила Могерини. \r\nТя е добавила, че Брюксел не моли „за приятелство при изключителни условия“. „Ние знаем и ние смятаме, че вие може да имате приятелски и партньорски отношения с много страни при условие, че сте свободни и можете самостоятелно да направите своя избор и да приемете съответните мерки. Това е нашият подход. Знам, че по-рано се придържахме към друг подход, но за нас е много важно, да почувствате тази свобода и пространство за действие, за да не ни са налага да правите избор в ползата на един или друг партньор“, отбеляза Могерини и допълни, че това е нужно условие за конструктивно партньорско, но „не винаги всички се придържат към такъв подход“. \r\n*** Председателят на Европейския парламент Антонио Таяни в четвъртък се извини за коментарите в защита на Бенито Мусолини, след като евродепутати поискаха оставката му, предава  AFP . \r\n„Като убеден антифашист, се извинявам на всички, които са се почувствали засегнати от това, което казах. Моите думи нямаха за цел да омаловажат антидемократичният и тоталитарен режим (на Мусолини)“, заяви в съобщение на английски Таяни. \r\n***  Унгарският премиер Виктор Орбан се извини на членовете на Европейската народна партия (ЕНП), за определението, което им даде – „полезни идиоти\", съобщава германският национален ежедневник  Die Frankfurter Allgemeine Zeitung . \r\nОт редакцията припомнят, че в редиците на ЕНП полагат усилия за изключването на партията на Виктор Орбан – ФИДЕС. Критиките към Будапеща се засилиха допълнително, след като Орбан описа опонентите си като „полезни идиоти“ и стартира плакатна кампания срещу председателя на Европейската комисия Жан-Клонд Юнкер. \r\n***  Ден след гласуването в британския парламент, след което стана ясно, че Обединеното кралство няма да излезе от Общността без споразумение, държавният глава на САЩ Доналд Тръмп припомни за „безграничния“ потенциал на търговското споразумение между Вашингтон и Лондон, предава  AFP . \r\n„Моята администрация очаква с нетърпение преговорите за мащабни търговски сделки с Обединеното кралство. Потенциалът е безграничен!\", увери лидерът на Белия дом. \r\n***  Старото селско училище в босненското село Влахович изгоря, а местните жители твърдят, че е подпалено от мигранти, съобщава македонското електронно издание  „Курир“ . \r\n„Полицията често ги намира на това място, защото селото ни се намира на края на общината, към Федерацията. Училището, като се има предвид, че от началото на осемдесетте години няма ученици, е подходящо за почивка, защото селото е между Любляня, Стоц и Беркович, така че предполагаме, че мигрантите са отговорни, въпреки че не твърдим, че пожарът е причинен умишлено“, цитират босненски медии местните жители. \r\nВ подкрепа на твърденията е фактът, че след потушаването на стихията в сградата е намерена слама. Вероятно върху нея мигрантите са спали. Огънят вероятно е тръгнал от цигара или от огън, който мигрантите са запалили, за да се стоплят. \r\n***  НАТО още веднъж призова Русия да се върне към изпълнение на Договора за ракети със среден и малък обсег (ДРСМО) и Договора за обикновените въоръжени сили в Европа (ДОВСЕ), адаптираната версия на който страните от Алианса не са ратифицирали, отбелязва  TACC , като отбелязва, че съответното се подчертава в годишния доклад на генералния секретар на НАТО Йенс Столтенберг за дейността на военния съюз. \r\n„НАТО призовава Русия незабавно да се върне към прилагането на ДРСМО без отлагане и по подлежащ на проверка начин. Продължаващото неспазване от страна на Русия на ДОВСЕ също подкопава ролята на този документ по въпросите на контрола на конвенционалните оръжия в Европа\", се казва в доклада. \r\nНа 1 февруари 2019 г. САЩ обявиха започването на процедура за прекратяване на ДРСМО, обвинявайки Русия в нарушаването му. \r\nЩо се отнася до ДОВСЕ, подписан през 1990 г. и адаптиран през 1997 г., страните от Алианса не ратифицираха адаптирания вариант на документа, като продължават да се придържат към този от 1990 г., който съдържа норми за конвенционалните оръжия, основани на баланса между НАТО и Варшавския пакт. Новите източноевропейски страни от Алианса, които преди това бяха членове на Варшавския блок, изобщо не се присъединиха към този договор. В резултат на това Русия едностранно обяви мораториум върху изпълнението на споразумението през 2007 г. \r\n***", "date": "2019.03.14", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/03/14/2634607/inzh-marieta-sivkova-bsp-gerb-polzva-vlastta-v-yambol-za-da-tormozi-grazhdanite-i-biznesa.html", "text": "ГЕРБ ползва властта в Ямбол, за да тормози гражданите и бизнеса. Това каза за предаването „Червена линия“ на  Радио „Фокус“  общинският съветник от БСП- Ямбол инж. Мариета Сивкова. Конкретен пример за това е приетата през септември 2018г. наредба за условията и реда за разкопаване и извършване на възстановителни работи при изграждане или отстраняване на повреди на елементи от техническата инфраструктура на територията на Община Ямбол, поясни тя. По думите ѝ тази наредба създава излишен и незаконен допълнителен регулаторен режим, с който гражданите трябва да се съобразяват, изисквайки от Общината допълнително разрешение за разкопаване. Също така и незаконно внасяне на предварителна гаранция за възстановяване на настилките, където се налага да извършват прокопаване. Ямболският административен съд през декември е отменил незаконните текстове, каза още тя. Председателят на Общински съвет от ГЕРБ, без да уведоми е обжалвал това решение във Върховен административен съд, обясни Сивкова и уточни, че до произнасяне на Върховния административен съд, остава в сила действието на наредбата. „Бизнесът ще трябва да плаща излишните такси и да се съобразява с незаконния регулаторен режим, а друга част от бизнеса ще спре дейността си. Такива общински наредби са практика за кметската администрация в Ямбол“, каза още тя. Сивкова даде и друг пример с приети нови такси за детските ясли и градини в Ямбол. Последвала е същата реакция на председателя на Общинския съвет. От година и половина родителите на деца, посещаващи тези заведения са плащали незаконна такса от 10 лв., което за целия период се явява по около 180 лв. на дете, обясни общинският съветник от БСП – Ямбол.  Сивкова поясни, че сумата не е върната на родителите, въпреки че членовете на Общинския съвет от БСП са предложили възстановяване на незаконно събраните пари. По думите ѝ областният управител  в съгласие с кмета и с председателя на Общинския съвет не  предприема никакви контролни действия,  тъй като той също е от ГЕРБ. Инж. Мариета Сивкова увери, че от БСП няма да оставят проблема нерешен и допълни, че са изпратили отворено писмо до  председателя на Общинския съвет с молба да не обжалва, решението пред съда, но той не се е съобразил с това. „Сега левицата подготвя ново предложение, което ще бъде внесено на следващата сесия на Общинския съвет“, каза още Сивкова. \r\nРосица АНГЕЛОВА", "date": "2019.03.14", "title": "Инж. Мариета Сивкова, БСП: ГЕРБ ползва властта в Ямбол, за да тормози гражданите и бизнеса"}
{"url": "http://www.focus-news.net/news/2019/03/14/2634596/donald-tramp-provezhdaneto-na-vtori-referendum-za-brekzit-shte-e-mnogo-nespravedlivo.html", "text": "Президентът на САЩ Доналд Тръмп заяви в четвъртък, че провеждането на нов референдум за Брекзит ще бъде много несправедливо, предава  AFP . \r\n„Не мисля, че още един вот е възможен, защото това ще бъде много несправедливо спрямо хората, които спечелиха“, заяви американският държавен глава. \r\nПревод и редакция:", "date": "2019.03.14", "title": "Доналд Тръмп: Провеждането на втори референдум за Брекзит ще е много несправедливо"}
{"url": "http://www.focus-news.net/news/2019/03/14/2634599/d-r-atanas-kambitov-kmet-na-obshtina-blagoevgrad-vsyaka-politika-i-vsichki-sektori-sa-vazhni-no-regionalnata-e-edna-ot-nay-vazhnite-na-natsionalno-i-na-mestno-nivo.html", "text": "Всяка политика е важна и всички сектори са важни, но регионалната политика е една от най-важните на национално и на местно ниво. Това каза кметът на Община Благоевград д-р Атанас Камбитов по време на гражданския диалог „Европа в нашия дом”, предаде репортер на  Радио „Фокус” – Пирин . „Изключително ми е приятно да бъда домакин на поредната среща граждански диалог „Европа в нашия дом”, заяви той. По думите му темите на тази дискусия са важни за региона – АМ \"Струма\", ОП „Региони в растеж” и каква ще е бъдещата кохезионна политика. Д-р Камбитов посочи, че Община Благоевград държи да се инвестира в базова инфраструктура. „Не на последно място нашите жители по този начин оценяват смисъла и ползата на еврочленството. Сигурен съм, че г-н Новаков ще успее да защити нашите интереси на дискусията”, каза още кметът на Община Благоевград.  \r\nБе коментирано и осветлението на АМ „Струма” в района на Петрич и на главен път Е-79 от района на Антените до кв. „Струмско”, като народният представител Георги Динев постави въпроса. Иван Кунев от ОПУ-Благоевград отговори, че към момента е възложено възстановяване на осветлението на пътните възли на АМ „Струма” в района на Петрич. Той добави, че на главен път Е-79 в района на Благоевград не е работено за осветлението от години и то трябва да бъде изградено изцяло. Кметът на Община Благоевград подчерта, че са ремонтирали площада от преди 30 години и сега ще се заемат и с друг проблем от преди много години.  \r\nНатали СТЕФАНОВА", "date": "2019.03.14", "title": "Д-р Атанас Камбитов, кмет на Община Благоевград: Всяка политика и всички сектори са важни, но регионалната е една от най-важните на национално и на местно ниво"}
{"url": "http://www.focus-news.net/news/2019/03/14/2634602/ministar-petya-avramova-mozhem-da-vidim-evropeyskata-solidarnost-navsyakade-okolo-nas-blagodarenie-na-dobrata-rabota-na-obshtinskite-administratsii.html", "text": "Можем да видим европейската солидарност навсякъде около нас, благодарение на добрата работа на общинските администрации. Това каза министърът на регионалното развитие и благоустройството Петя Аврамова по време на гражданския диалог „Европа в нашия дом”, предаде репортер на  Радио „Фокус” – Пирин.  Тя посочи, че това е един мощен инструмент за регионално развитие и по този начин можем да реализираме мащабни инфраструктурни проекти. „АМ „Струма” е голям инфраструктурен проект, който се реализира със средства от ОП „Транспорт и транспортна инфраструктура”. Остават само още 40 км от магистралата, като в момента се работи по 12 км от тях”, отбеляза министър Аврамова. Тя добави, че от АМ „Струма” остава най-трудният участък – през Кресненското дефиле. По думите й с европейско финансиране се изгражда и участъка „Калотина-Драгоман”, който е част от АМ „Европа”. Министър Петя Аврамова подчерта, че независимо, че АМ „Хемус” се изгражда със средства от държавния бюджет, тя също е важна и е приоритет на правителството.  \r\nНатали СТЕФАНОВА", "date": "2019.03.14", "title": "Министър Петя Аврамова: Можем да видим европейската солидарност навсякъде около нас, благодарение на добрата работа на общинските администрации"}
{"url": "http://www.focus-news.net/news/2019/03/14/2634609/gazeta-wyborcza-v-polsha-nyama-da-ima-fort-tramp.html", "text": "Дипломати, с които е успяла да говори редакцията на  полския вестник Gazeta Wyborcza , съобщават, че преди една седмица Министерството на отбраната на Полша е получило отговор от Пентагона. В него американците съобщават, че тяхното предложение за Полша, „малко се разминава с очакванията на Варшава“. Имат се предвид очакванията за значително увеличаване на американския контингент на полска територия, както и преминаването от „постоянно ротационно“ присъствие към постоянно, както в Германия. \r\nВ момента в Полша е разположена танкова бригада от САЩ (4500 души), както и батальон на НАТО в село Бемово-Писке, чиято основа са американски войници. Не говорете за „Форт Тръмп“ \r\nМиналата година премиерът на Полша Матеуш Моравиецки обяви, че Варшава е готова да даде два милиарда долара за постоянно пребиваване на американска танкова дивизия. По време на визитата си във Вашингтон през септември, президентът на страната Анджей Дуда предложи тази база да бъде наречена в чест на американския президент „Форт Тръмп“. По неговите думи, американската страна се е отнесла благосклонно към инициативата. През януари министърът на отбраната Мариуш Блащак заяви, че след разговор с и.д. министър на отбраната на САЩ Патрик Шанахън процесът е набрал скорост и днес въпросът не е в това, дали проекта ще придобие реални очертания, а в това, кога ще се случи това. \r\nНо в последно време спряха да говорят за „Форт Тръмп“. По информация на „Газета Виборча“, самите американци са поискали това име да не се използва, за да не се усложняват отношенията им с европейските съюзници и Русия. Както е успял да разбере вестникът, САЩ са готови да предложат на Полша незначително увеличение на присъствието (не е ясно какво определение ще бъде използвано в този контекст: „постоянно: или „дългосрочно“). Може да става дума и за създаване на полска територия на склад за техника. Нов американско-полски договор за военно сътрудничество, обаче, няма да има. Пентагонът съкращава разходите \r\n„Газета виборча“ коментира, че още по-лошо от това е че, по информация на портала „Дефенс нюз“, Пентагонът съкращава разходите си за т.нар. Европейска инициатива за сдържане, т.е. войските на източния фланг на Алианса. През следващата година бюджетът вече няма да е 6,5, а 5,9 милиарда долара. За присъствие в Полша са предназначени 232 милиона, а за подкрепа на Украйна – 250 милиона. Това, както твърдят източници от Пентагона, не означава, че САЩ считат, че Русия вече не е опасност. Едновременно с това те отбелязват, че вашингтонгската администрация вече е вложила в този регион много пари. Новият началник на Пентагона смята за основна заплаха Китай и се придържа към мнението, че американската армия трябва да се съсредоточи върху предотвратяването на кибервойни и усъвършенстване на военните технологии. \r\n„Не мисля, че намаляването на разходите е предопределило приемането на политическото решение за постоянното присъствие на силите на САЩ. Нали Полша заяви, че е готова да финансира този проект“, казва високопоставен служител на полското МВнР, като добавя, че преговорите за базата продължават. \r\nВ средата на март в Полша трябва да пристигне заместник-министърът на отбраната на САЩ Джон Руд. Той ще представи официалните планове на американците за бъдещото военно присъствие, а полската страна ще представи това като успех и ще подчертае, че през декември 2020 година ще открие база за противоракетна отбрана в Редзиково. Този обект ще бъде постоянен. \r\nАко поляците решат да оспорят американското решение, Вашингтон е готов да постави ребром въпроса за реституцията на еврейското имущество в Полша. \r\nПревод и редакция:", "date": "2019.03.14", "title": "Gazeta Wyborcza: В Полша няма да има Форт Тръмп"}
{"url": "http://www.focus-news.net/news/2019/03/14/2634612/burgas-tantsov-ansambal-miladina-kam-ou-bratya-miladinovi-shte-otbelezhi-20-godini-s-kontsert-na-stsenata-na-operata-na-15-mart.html", "text": "Танцов ансамбъл „Миладина“ към ОУ „Братя Миладинови“ ще отбележи 20 години с концерт на сцената на Операта на 15 март. Това съобщиха от пресцентъра на  Община Бургас . Концертът ще започне в 18.00 часа. Освен бивши и настоящи танцьори и преподаватели от ансамбъл „Миладина“, участие ще вземат млади таланти от  хореографските паралелки, мажоретни състави  и вокални групи от училището, талантливи възпитаници на ОУ „Братя Миладинови“, които се изявяват в битов хор „Шарени гайди“ и „Трепетлика“ с ръководител Пепа Запрянова. Предвиден е и поздрав от приятели на учебното заведение от СУ „Димчо Дебелянов“ с ръководител Стойко Георгиев.", "date": "2019.03.14", "title": "Бургас: Танцов ансамбъл „Миладина“ към ОУ „Братя Миладинови“ ще отбележи 20 години с концерт на сцената на Операта на 15 март"}
{"url": "http://www.focus-news.net/news/2019/03/14/2634611/gabrovo-ne-se-dopuska-preminavane-na-tir-ove-nad-10-tona-po-patya-mezhdu-selo-kramolin-i-veliko-tarnovo.html", "text": "Не се допуска преминаване на ТИР-ове над 10 тона по пътя между село Крамолин и Велико Търново. Причината е намален габарит на пътното тяло при км 26+444. От Областно пътно управление – Габрово уточниха за  Радио „Фокус“ – Велико Търново , че дейностите ще продължат до 31 март. Условията за пътуване в областта са нормални. Настилките са предимно сухи, времето – облачно, но без валежи. Нови въведени ограничения за изминалото денонощие няма. Затворена  е и улица „Малина“ в Габрово, част от път III-5004 Чехлевци – Велчевци (от км 10+940 до км 11+829). Там се извършват ремонтни дейности, които налагат въвеждането на обходен маршрут – през улици в урбанизирана територия на Габрово. Ремонти се извършват и по пътя между Севлиево и Драгановци. Нека водачите карат внимателно в отсечката от км 0+000 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31.03.2019 г. Отворен за движение е прохода Шипка, но там остава в сила забраната за товарни автомобили над 12 тона. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско - Малки Вършец) за ППС над 3,30 м, при км 46+800 - по общинския път до III–403 в село Малки Вършец. \r\nЛуиза ТРАНЧЕВА", "date": "2019.03.14", "title": "Габрово: Не се допуска преминаване на ТИР-ове над 10 тона по пътя между село Крамолин и Велико Търново"}
{"url": "http://www.focus-news.net/news/2019/03/14/2634614/zakonat-za-kontsesiite-mina-na-vtoro-chetene-obzor.html", "text": "Парламентът прие окончателни промени в Закона за концесиите, улесняващи концесията на летище „София“. Измененията бяха внесени от Министерски съвет. Те са свързани с концесии, при които ще бъдат заложени изисквания за големи по размер инвестиции в публична инфраструктура, както и значителни плащания от концесионера към държавния бюджет. Измененията прецизират текстовете за солидарната отговорност, начина на разрешаване на спорове между страните, както и основанията за недействителност на концесионния договор.. Някои от текстовете са свързани с обявлението за провеждане на повторна процедура. Законодателят предвижда независимо дали концесията е със или без трансграничен интерес, да се попълва електронен формуляр, публикуван на интернет страницата на националния концесионен регистър. Парламентът остави досега действащите разпоредби, свързани с подсъдността. Това се случи по предложение на  председателя на Правна комисия и депутат от ГЕРБ Данаил Кирилов . „Оставаме подсъдността, каквато е съобразно последните изменения на АПК. Това означава, че като първа инстанция ще се произнасят административните съдилища, а ВАС ще бъде касационна инстанция. Като такава ще има възможността да уеднаквява практиката на по-долните административни съдилища“, обясни депутатът от ГЕРБ. Според Кирилов с това би могло да се справи Административния съд.  \r\nЗаконът за концесиите предизвика реакция от страна на БСП. На пресконференция  лидерът на БСП Корнелия Нинова   попита дали се залагат прегради за бъдещо прекратяване на концесията на летище „София“. Тя заяви, че това навежда БСП на мисълта, че всичко е договорено и концесионерът е ясен. „Има една клауза в приетите промени, която връзва ръцете на бъдещи управляващи с различно схващане за националната сигурност и за собствеността. Няколко пъти сме заявявали публично, че ако народът ни даде право да управляваме, ще прекратим тази концесия. За да се вържат ръцете за такива бъдещи действия, в сегашните промени заради това наше намерение, се вкарват промени, които затрудняват този процес. А именно България ще трябва да плаща при едно такова бъдещо действие, дори и виновен по договора да бъде концесионера. Изрично се записва, че това ще трябва да се решава в Арбитражен съд“, обърна внимание Нинова. Говорителят на ПГ на „БСП за България“ Елена Йончева изрази мнение, че  с  промените в Закона за концесиите държавата е напълно уязвима и не може да защити своя интерес. Тя попита дали е предопределен изборът на концесионера, защо е необходимо да се направи тази поправка, която прави държавата напълно уязвима?   \r\nДеница КИТАНОВА", "date": "2019.03.14", "title": "Законът за концесиите мина на второ четене (ОБЗОР)"}
{"url": "http://www.focus-news.net/news/2019/03/14/2634617/veliko-tarnovo-poredno-uchilishte-otkri-nov-kompyutaren-kabinet-s-dareni-konfiguratsii-ot-stopanska-akademiya-d-a-tsenov-svishtov.html", "text": "СУ „Христо Ботев” в град Славяново, община Плевен, е поредното училище, което откри нов компютърен кабинет, оборудван с дарение от Стопанска академия „Димитър А. Ценов” – Свищов, съобщиха от  висшето учебно заведение . В продължение на дарителската традиция, академичното ръководство взе решение да бъдат подпомагани учебни заведения и институции, като им се предоставя безвъзмездно офис техника, която е запазена, но вече е морално остаряла за обучение на студентите. Компютърните конфигурации, обаче са подходящи за учебния процес в средните училища и за ползване от административни служители. \r\nСвищовската академия дари на училището в Славяново 15 употребявани компютри, монитори и клавиатури, които са подходящи за обучение на ученици, за работа с електронни таблици, текстообработка, презентации и Интернет. Новооткритият кабинет ще се използва за обучение на учениците от начален курс при провеждане на часовете по Компютърно моделиране. В рамките на националната програма „Информационни и комуникационни технологии в системата на предучилищното и училищното образование”, е изградена безжична WiFi мрежа в цялото училище. „Благодарение на ползотворното ни партньорство със СА „Д. А. Ценов”, което вече неколкократно даде поле за изява на по-големите ни възпитаници, сега вече и малчуганите ще откриват пред себе си нови хоризонти”, подчертаха учители от началния курс в СУ „Христо Ботев”, гр. Славяново. \r\nС дарени от Стопанска академия компютърни конфигурации през есента на 2018 г. в свищовската ПДТГ „Димитър Хадживасилев” бе оборудван нов компютърен кабинет за учебна практика. След получени писма от ръководители на институции, в които техниката е остаряла или недостатъчна, сред подпомогнатите през последните години с дарения на компютърни конфигурации са община Свищов, Дирекция „Социално подпомагане”, ПБНЧ „Еленка и Кирил Д. Аврамови – 1856”, Туристическо дружество „Ал. Константинов”, детски градини и организации на хора с увреждания в Свищов, военното формирование в гр. Белене.", "date": "2019.03.14", "title": "Велико Търново: Поредно училище откри нов компютърен кабинет с дарени конфигурации от Стопанска академия „Д. А. Ценов” – Свищов"}
{"url": "http://www.focus-news.net/news/2019/03/14/2634616/burgas-tsentarat-za-podkrepa-na-lichnostnoto-razvitie-organizira-bezplatno-proletno-uchilishte-po-interesi.html", "text": "Центърът за подкрепа на личностното развитие в Бургас дава възможност на родителите да запишат своите деца безплатно в Пролетно училище по интереси (1 група от 15 ученици от I до IV клас) за периода 1-5 април 2019 г. Това съобщиха от пресцентъра на  Община Бургас . Заниманията са полудневни – от 09.00 до 13.00 ч., и ще се провеждат на адрес ул. „Райна Княгиня“11. Децата ще изживеят незабравими емоции сред уютна обстановка, излети в природата, занимания по английски език, приложни дейности, актьорско майсторство, рисуване, компютърно моделиране, занимателно четене и др. Учениците ще се запознаят с градските забележителности и музеи под ръководството и със специалното отношение на квалифицирани и мотивирани преподаватели. За записвания: от 18 до 27 март, включително, от 10.00-12.00 ч. и от 14.00-16.00 ч. в сградата на ЦПЛР, ул. „Райна Княгиня“ 11, ет. 2, при заместник-директорите. За повече информация: 056/844549- организатори.", "date": "2019.03.14", "title": "Бургас: Центърът за подкрепа на личностното развитие организира безплатно Пролетно училище по интереси"}
{"url": "http://www.focus-news.net/news/2019/03/14/2634615/vitsepremier-ekaterina-zaharieva-balgariya-shte-prodalzhi-da-podkrepya-bezhantsite-v-sasednite-na-siriya-strani-i-regiona.html", "text": "“Времето е ресурс, който може да се използва за изграждане или за разрушаване. Време е да се сложи край на военните действия в Сирия и фокусът да бъде поставен върху усилията за постигане на устойчив мир. Време е да се сложи край на безнаказаността и да се гарантира, че извършителите на ужасяващите зверства в тази страна ще бъдат изправени пред правосъдието. Дължим го на сирийския народ, на невинните цивилни, които са загубили живота си, и на тези, които се намират в нужда.” Това заяви днес в Брюксел заместник министър-председателят и министър на външните работи  Екатерина Захариева, която участва конференцията „Брюксел III“ на тема „Подкрепа за бъдещето на Сирия и региона“, съобщиха от пресцентъра на  МВнР . Европейският съюз и ООН са съпредседатели на форума, в който участват представители на над 80 държави и международни организации. От страна на ЕС домакини на конференцията са върховният представител Федерика Могерини и комисарите Йоханес Хан и Христос Стилианидис. От страна на ООН, събитието е под патронажа на Генералния секретар и с участието на неговия специален пратеник за Сирия Гейр Педерсен, Филипо Гранди, върховен комисар на ООН за бежанците, и заместник-генералния секретар на ООН по хуманитарните въпроси Марк Лоукок координатор на спешната помощ. Министър Захариева подчерта, че преди 8 години никой не е очаквал, че днес ще се проведе третата поред Брюкселска конференция, посветена на Сирия. Сградата, в която се намираме в момента, беше построена за 9 години, а за същия период една цяла страна беше унищожена, повече от 400 000 души загинаха, опустошен бе животът на повече от 5,6 милиона сирийски бежанци и на 6,6 милиона вътрешно разселени, посочи тя. Българският първи дипломат отбеляза, че днес 80% от сирийците живеят под прага на бедността и около 11,7 милиона сирийци са зависими от хуманитарната помощ. Конфликтът в Сирия засяга сериозно както съседните страни, така и региона като цяло и ние оценяваме усилията на приемащите страни да облекчат страданията на бежанците, заяви тя. Международната общност и ЕС ще продължат да бъдат ангажирани с подобряването на  хуманитарна ситуация в Сирия, но това трябва да върви ръка за ръка с възстановяването на политическия процес в страната. България е част от усилията на ЕС за справяне с тежкото положение, в което се намират сирийските бежанци. Ще продължим да подкрепяме сирийските бежанци на територията на Турция и ще  внесем 3,19 млн. евро в рамките на Механизма на ЕС за бежанците в Турция. Допълнително се ангажираме да предоставим 150 000 евро през 2019 г. по линия на Службата  на ООН за координация на хуманитарните въпроси и Фонда на ООН за населението. Тези средства ще бъдат предназначени за подкрепа на дейности, насочени към справяне с катастрофалната хуманитарна ситуация в Сирия. Пътят, който Сирия и международната общност, трябва да извървят, преди да започне реалната реконструкция на страната, е дълъг. Очакваме да видим ръководен от Сирия приобщаващ политически процес под егидата на ООН и се надявам, че усилията за изграждане на доверие на г-н Педерсен ще доведат до формирането на конституционна комисия, в която ще бъдат представени всички сегменти на сирийското общество, включително жени и младежи, подчерта още министър Екатерина Захариева.", "date": "2019.03.14", "title": "Вицепремиер Екатерина Захариева: България ще продължи да подкрепя бежанците в съседните на Сирия страни и региона"}
{"url": "http://www.focus-news.net/news/2019/03/14/2634605/andrey-novakov-gerbenp-zad-operativnite-programi-i-prioritetni-osi-stoyat-hora-i-semeystva.html", "text": "Зад оперативните програми и приоритетни оси стоят хора и семейства и се оказва, че тези средства имат една единствена цел – да правят живота на хората по-добър и държавата по-богата. Това каза евродепутатът от ГЕРБ/ЕНП Андрей Новаков по време на гражданския диалог „Европа в нашия дом”, предаде репортер на  Радио „Фокус” – Пирин . Той обясни, че най-важната цел на тази дискусия е, че се поставя една сложна тема, която хората трудно разбират, но трябва да бъде преведена на по-прост език чрез тази дискусия. По думите му средствата за България трябва да се увеличат. „Питат ме: „Истина ли е, че парите ще спрат след 2020 година?”, но това няма да се случи. Битува едно мнение, че има т.нар. нетни платци и нетни бенефициенти от бюджета, но това не е вярно, тъй като от тази кохезионна политика има само печеливши”, каза още евродепутатът Андрей Новаков.  \r\nНатали СТЕФАНОВА", "date": "2019.03.14", "title": "Андрей Новаков, ГЕРБ/ЕНП: Зад оперативните програми и приоритетни оси стоят хора и семейства"}
{"url": "http://www.focus-news.net/news/2019/03/14/2634619/yordan-mladenov-bsp-oproshtavaneto-na-zadalzheniyata-na-glavnoto-myuftiystvo-e-primer-za-dogovorka-mezhdu-gerb-dps-i-obedineni-patrioti.html", "text": "Опрощаването на задълженията на Главното мюфтийството е пример за договорка между ГЕРБ, ДПС и „Обединени патриоти“. Това каза за предаването „Червена линия“ на  Радио „Фокус“  народният представител от „БСП за България“ Йордан Младенов. „Въпреки общественото недоволство, от изявленията на Владислав Горанов и  Цветанов се разбира, че опрощаването се разменя с разсрочване. Ние държим да има прозрачност - за колко време и при  какви условия,  иначе това е просто завоалиране на същата договорка между ГЕРБ, ДПС и „Обединени патриоти“. 8 млн. лева опрощаване е привилегия, от която мисля, че няма български граждани, които да се възползват“, заяви Йордан Младенов. Според него всички тези договорки са предизборни жестове и отчаяни опити да се закрепи статуквото в парламента. „Позицията на ПГ на БСП да напусне парламента освети рязко задкулисието и договорките в този мандат на Народното събрание. Всяка сделка цели единствено оцеляване на тази власт и не се говори за никаква защита на българските гражданите. Опрощаването на задълженията на мюфтийството е точно този пример за договорка на управляващата вече тройна коалиция – ГЕРБ, ДПС и „Обединени патриоти“, каза Йордан Младенов. По думите му със страховете на хората се заиграват ГЕРБ и ДПС.  \r\nЙордан Младенов коментира и решението на „Воля“ да напусне парламента. Според него парламентарната криза в страната се задълбочава. „Напускането на парламента от страна на „Воля“ е политически балон и поредният цирков номер на Веселин Марешки, който се опитва да потърси внимание и да извлече лични дивиденти. Процесите в парламента се задълбочават, защото при разделянето на „баницата“ явно има неразбории. Всеки иска повече“, допълни Йордан Младенов. \r\nРосица АНГЕЛОВА", "date": "2019.03.14", "title": "Йордан Младенов, БСП: Опрощаването на задълженията на Главното мюфтийство е пример за договорка между ГЕРБ, ДПС и „Обединени патриоти“"}
{"url": "http://www.focus-news.net/news/2019/03/14/2634618/burgas-300-godishen-dab-v-kableshkovo-veche-popada-v-spisaka-na-zashtitenite-vekovni-darveta.html", "text": "300-годишен летен дъб (Quercus robur L) на територията на община Поморие попадна в списъка на защитените вековни дървета по смисъла на Закона за биологичното разнообразие. Това съобщиха от пресцентъра на  Община Поморие . По предложение на кмета на град Каблешково Елена Бояджиева Министерството на околната среда и водите инициира проверка, на която служители на Регионална инспекция по околната среда и водите – Бургас и представители на общинската администрация установиха координатите, приблизителната възраст и размерите на достолепното растение. Летният дъб е в много добро физиологично състояние, височината му е 17.5 метра, а красивата му корона – развита и силно разклонена. Стъблото е с внушителна обиколка от 3.6 метра, без наранявания, хралупи и белези за заболявания. Намира се в местност Шаменлика, на едно от най-предпочитаните кътчета за излети, в близост до чешма и заслон, до който се стига по стабилизиран горски път. Предстои дървото да бъде обозначено и оградено с ниска дървена ограда.", "date": "2019.03.14", "title": "Бургас: 300-годишен дъб в Каблешково вече попада в списъка на защитените вековни дървета"}
{"url": "http://www.focus-news.net/news/2019/03/14/2634620/chavdar-bozhurski-oblasten-upravitel-na-sliven-visokata-otsenka-za-rabotata-na-oblastnata-direktsiya-na-mvr-e-rezultat-ot-ustanovenoto-dobro-vzaimodeystvie-mezhdu-institutsiite.html", "text": "Високата оценка за работата на Областната дирекция на МВР в Сливен е резултат от установеното добро взаимодействие между институциите, заяви областният управител Чавдар Божурски при представянето на годишния отчет на дирекцията за изминалата година. Това съобщиха от пресцентъра на  Областната администрация . \r\n„Благодарен съм, че през 2018 г. нямахме сериозни бедствия и аварии. Но и в малкото случаи, когато се е налагало, службите на дирекцията са били на място, справяха се отлично, реагираха бързо“, подчерта той. Чавдар Божурски изказа благодарност за добрите резултати, препоръча на ръководството да не отстъпва от контрола върху изпълнението на служебните задължения, пожела здраве и успехи на състава на Областната дирекция в работата и през 2019 година. \r\nВ обсъждането на годишния отчет участваха още директорът на ГДПБЗН гл.комисар Николай Николов, зам.директорът на ГДГП ст.комисар Бисер Костадинов, зам.председателят на Окръжния съд Мартин Данчев, председателят на Административния съд Слав Бакалов, зам.ръководителят на Окръжната прокуратура Веселин Гангалов, директорът на ТД на ДАНС Николай Чиликов, директорът на РДПБЗН комисар Владимир Демирев. Акцент в анализа на директора на ОД на МВР ст.комисар Димитър Величков бе повишената разкриваемост на престъпленията от близо 56 на 63,01 процента, работата по престъпленията, свързани с наркотични вещества, където разкриваемостта е най-висока – 86,5 на сто, специализираните акции по Закона за акцизите. Бе отчетено намаление на пътния травматизъм по всички показатели. Статистиката от годишния отчет е поместена в сайта на ОД на МВР.", "date": "2019.03.14", "title": "Чавдар Божурски, областен управител на Сливен: Високата оценка за работата на Областната дирекция на МВР е резултат от установеното добро взаимодействие между институциите"}
{"url": "http://www.focus-news.net/news/2019/03/14/2634610/veselin-mareshki-volya-osiguryavame-kvorum-no-nyama-da-uchastvame-v-debati-s-drebnotemie.html", "text": "От „Воля” ще осигурят кворум в парламента, но ще участват само в дебатите, които според тях са важни. Това каза лидерът на партията Веселин Марешки в предаването „Лице в лице” по  бТВ . Днес от „Воля” обявиха, че напускат Народното събрание. Според Марешки информационното пространство, както и обсъжданите теми в пленарната зала, са се пренаситили с теми, които не засягат пряко благоденствието на българския народ. Затова от партията искат да се срещнат с ГЕРБ в сряда, за да разберат каква е визията за продължаването на управленския мандат. Председателят на „Воля” коментира и ситуацията с вероизповеданията и дълговете на Главното мюфтийство, за които първо стана ясно, че ще бъдат опростени, а след това – че ще бъдат разсрочени. „Нова договорка между ДПС и „Обединени патриоти”. ГЕРБ просто прави услуга на коалиционния си партньор – на явния и неявния”, коментира Марешки.", "date": "2019.03.14", "title": "Веселин Марешки, \"Воля\": Осигуряваме кворум, но няма да участваме в дебати с дребнотемие"}
{"url": "http://www.focus-news.net/news/2019/03/14/2634622/sliven-patnite-nastilki-v-oblastta-sa-normalno-prohodimi-trafikat-e-intenziven.html", "text": "Пътните настилки в Сливенска област са нормално проходими. На територията на цялата област движението е натоварено, съобщиха от  Областното пътно управление . \r\nЗатворени за тежки автомобили над 10 т целогодишно са проходите Твърдишки и Вратник. В участък от прохода Твърдица – Елена движението се осъществява в едната лента заради ремонт. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременни са ограничения за движение са въведени в  областта. Движението по пътя Бероново – Градец в участъка от Садово до село Градец от км 9+645 до км 13+042 е ограничено за МПС над 12 т поради намалена носимоспособност на мостово съоръжение при км 10+868. Движението по пътя  Сунгурларе – Пъдарево в участъка от село Чубра до село Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за приключване на двата ремонта е  31 март.", "date": "2019.03.14", "title": "Сливен: Пътните настилки в областта са нормално проходими, трафикът е интензивен"}
{"url": "http://www.focus-news.net/news/2019/03/14/2634621/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове. Това съобщиха от пресцентъра на  Главна дирекция „Гранична полиция“ . Информация за трафика на българските гранични контролно-пропускателни пунктове към 18:00 часа.", "date": "2019.03.14", "title": "ГД „Гранична полиция“: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2019/03/14/2634625/petko-nikolov-nap-veliko-tarnovo-do-1-april-e-srokat-za-podavane-na-godishna-danachna-deklaratsiya-ot-yuridicheski-litsa-ofitsialnata-data-se-pada-v-nedelya-zatova-ima-udalzhavane-s-edin-den.html", "text": "До 1 април е срокът за подаване на годишна данъчна декларация от юридически лица. Официалната дата е 31 март, но той се пада в неделя, затова има удължаване с един ден. Това обясни за  Радио „Фокус“ – Велико Търново  Петко Николов, директор на Дирекция „Обслужване” в Териториална дирекция на Национална агенция за приходите (НАП) – Велико Търново. Той припомни, че и през тази година важи правилото, че юридическите лица, които не осъществяват дейност – не са отчитали приходи или разходи, не са задължени да подават годишна данъчна декларация.  \r\n„Това е облекчение, което влезе в сила от миналата година и много лица се възползват от него. Другото важно нещо, което юридическите лица трябва да знаят, е че за тях има задължение да подават декларациите си само и единствено по електронен път“, допълни още експертът. Глобите за неспазване на сроковете варират от 500 до 3 000 лева. На санкция подлежи и съответния управител на фирмата, която не е подала документа на време, като там те могат да са в размер от 200 до 1 000 лева. \r\nКрайният срок за подаване на годишна данъчна декларация за физическите лица е 30 април 2019 година. \r\nЛуиза ТРАНЧЕВА", "date": "2019.03.14", "title": "Петко Николов, НАП – Велико Търново: До 1 април е срокът за подаване на годишна данъчна декларация от юридически лица, официалната дата се пада в неделя, затова има удължаване с един ден"}
{"url": "http://www.focus-news.net/news/2019/03/14/2634608/ministar-petya-avramova-obshtina-blagoevgrad-e-otlichnik-v-realizirani-investitsii-po-natsionalnata-programa-za-energiyna-efektivnost.html", "text": "Община Благоевград е отличник в реализирани инвестиции по Националната програма за енергийна ефективност. Това каза министърът на регионалното развитие и благоустройството Петя Аврамова по време на гражданския диалог „Европа в нашия дом”, предаде репортер на  Радио „Фокус” – Пирин . Тя уточни, че в цялата област има сключени 189 договора, като 188 от тях вече са изпълнени. По думите ѝ в общините вече се наблюдават десетки обновени жилищни сгради, дори цели квартали, както и 50% намаляване на разходите за отопление на хората, живеещи в тези сгради. „Като говорим за инвестиции по ОП „Региони в растеж” трябва да подчертаем ролята на общинските администрации, защото без тях това би било невъзможно. На територията на Благоевградска област има 44 сключени договора по програмата на стойност 103 млн. лв.”, отбеляза министър Аврамова. Тя заяви, че проблемите с водопроводната мрежа на ВиК-Благоевград изискват много големи инвестиции. Според нея, ако не се подмени ВиК-мрежата в центъра на Благоевград, би било трудно да се инвестира и в ремонти на пътната настилка.  \r\nНатали СТЕФАНОВА", "date": "2019.03.14", "title": "Министър Петя Аврамова: Община Благоевград е отличник в реализирани инвестиции по Националната програма за енергийна ефективност"}
{"url": "http://www.focus-news.net/news/2019/03/14/2634626/prof-d-r-antoni-stoilov-yuzu-neofit-rilski-blagoevgrad-tri-sa-izpitnite-sesii-za-kadidat-studentite.html", "text": "Три са изпитните сесии за кадидат-студентите в Югозападен университет (ЮЗУ) „Неофит Рилски“ – Благоевград. Това каза за  Радио „Фокус“ – Пирин  проф. Антони Стоилов, заместник-ректор на висшето учебно заведение. По думите му ще има две предварителни и една редовна изпитна сесия. „Първата предварителна изпитна сесия е на 23 и 24 март като за нея срока за подаване на документи е от 11 до 21 март. Втората предварителна изпитна сесия е на  20 и 21 април като срока за подаване на заявление за участие в предварителните изпити е от 8 до 18 април“, посочи проф. д-р Антони Стоилов. Той допълни, че редовната сесия е на 7, 8 и 9 юни като сроковете за подаване на документите са от 27 май до 5 юни.  Той заяви, че идеята на предварителните изпитни сесии е да може студентите да добият представа за спецификата на самия изпит, след разбиране на резултата да разберат до каква степен умеят да се справят със задачите, които са включени в самия изпит. „По този начин те ще могат да разберат дали са удовлетворени от оценката, която са получили“, каза още проф. д-р Стоилов. Той коментира, че има специалности, при които се кандидатства с два изпита и затова е важно бъдещите студенти да имат възможност за повече явявания. „Така и подготовката може да бъде по-пълноценна. Например някой, който кандидатства право може да се яви на първия предварителен изпит по български език, а на втория по история“, добави проф. д-р Антони Стоилов. \r\nТой отбеляза също, че ще се проведат електронни изпити по шест конкурсни дисциплини, с които ще може да се кандидатства на предварителните и редовните изпитни сесии. По думите му е добре студентите да се явяват на повече изпити, за да може да са удовлетворени от оценката. „Не е гаранция, че още от първия път те ще получат висока оценка, която да ги удовлетвори“, допълни проф. д-р Антони Стоилов. Той коментира, че електронните изпити и трите сесии са начин, за да получат онази оценка, която ще им гарантира прием като посочи предметите за електронните изпити. „Това са изпити по Български език, История на България, География на България, Биология, Английски език, Математика“, добави проф. д-р Стоилов. Той коментира, че тези шест изпита ще ги има на всички предварителни сесии. „Ние даваме възможност на кандидатите да се явят и на електронен формат на изпита като до 17 юни могат да се явяват всеки петък, а от 17 юни до 5 юли ще имат възможност през всеки работен ден“, посочи проф. д-р Антони Стоилов. Той каза още, че е хубаво, че резултата се вижда веднага след явяване на изпита. „По този начин някой ако не е удовлетворен ще може да се яви пак на изпит още на следващия ден“, заяви проф. д-р Стоилов. Той добави, че така се дава възможност за кандидат-студентите, но решението си остава на тях. „Коефициентът за балообразуване е един и същ както за електронния изпит, така и за редовния“, уточни проф. д-р Антони Стоилов.        \r\nСпоред него кандидатстването с изпит в университета дава по-големи шансове за прием, защото при балообразуването съществува т. нар. бонус коефициент. „Този коефициент се получава, затова че бъдещите студенти са се явили на кандидат-студентски изпит. Това е образно казано като ДДС-то в другите сфери“, посочи проф. д-р Антони Стоилов. Той коментира, че така се увеличава конкурсната оценка от явяването на изпит. „При оценка 5.00 от зрелостния изпит ако бала е 10, то при оценка 5.00 от изпит в университета бала е 12“, каза още проф. д-р Антони Стоилов. Той допълни, че по този начин кандидат-студентите имат по-голям шанс и интерес да получат по-голям бал ако се явят на кандидат-студентски изпит. \r\nДенис НИКИФОРОВ", "date": "2019.03.14", "title": "Проф. д-р Антони Стоилов, ЮЗУ „Неофит Рилски“ – Благоевград: Три са изпитните сесии за кадидат-студентите"}
{"url": "http://www.focus-news.net/news/2019/03/14/2634627/mvr-otlaga-se-ofitsialnata-tseremoniya-po-otkrivaneto-na-obnovenata-sgrada-na-ru-petrich.html", "text": "Отлага се официалната церемония по откриването на обновената сграда на РУ-Петрич. Това съобщиха от пресцентъра на  МВР . От ведомството допълнително ще информират за датата на церемонията.", "date": "2019.03.14", "title": "МВР: Отлага се официалната церемония по откриването на обновената сграда на РУ-Петрич"}
{"url": "http://www.focus-news.net/news/2019/03/14/2634613/biser-mihaylov-oblasten-upravitel-na-blagoevgrad-polozheni-sa-neimoverni-usiliya-za-tova-obshtina-kresna-da-bade-prisaedinena-kam-vik-asotsiatsiyata-no-za-momenta-bez-uspeh.html", "text": "Положени са неимоверни усилия за това Община Кресна да бъде присъединена към ВиК-Асоциацията, но за момента без успех. Това каза областният управител на Благоевградска област Бисер Михайлов по време на гражданския диалог „Европа в нашия дом”, предаде репортер на  Радио „Фокус” – Пирин . Той посочи, че са проведени редица срещи с министри, съветници, кметове и т.н., а освен това няма да спрат да инициират подобни срещи. „Когато се подхожда с един популизъм по отношение на цената на водата, резултатът е такъв. Питейната вода има своята стойност. Ние имаме най-чистата и хубава вода, благодарение на природните дадености, но остарялата водопроводна мрежа води до редица проблеми”, подчерта областният управител. Той каза още, че говори многократно и с кмета и с общинските съветници в Кресна, но за момента не срещат разбиране по въпроса. Бисер Михайлов отправи апел към всички кметове заедно да успеят да убедят кмета и жителите на Община Кресна да се присъединят към Асоциацията.  \r\nНатали СТЕФАНОВА", "date": "2019.03.14", "title": "Бисер Михайлов, областен управител на Благоевград: Положени са неимоверни усилия за това Община Кресна да бъде присъединена към ВиК-Асоциацията, но за момента без успех"}
{"url": "http://www.focus-news.net/news/2019/03/14/2634630/predstoyashti-sabitiya-v-stranata-za-15-mart-agentsiya-fokus.html", "text": "*** \r\nОт 11.00 часа в зала 9 на Националния дворец на културата вицепрезидентът Илияна Йотова ще открие изложението „Образование без граници“ и форума „Образование и кариера“.  \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 14.00 часа в зала „Изток“ на парламента ще се проведе кръгла маса на тема „Бъдещето на НАТО: Граждански аспекти на сигурността“. \r\n*** \r\nОт 09.00 часа 14-и състав на Специализирания наказателен съд ще заседава по делото срещу Десислава И., Биляна П. и Петко Д., на които са повдигнати обвинения за подкуп.  \r\n*** \r\nОт 09.30 часа в зала „Средец“ на „София хотел Балкан“ ще се проведе петата международна конференция на тема „Европейската солидарност в инвестиционната политика на ЕС, реализирана в България“.  \r\n*** \r\nОт 09.30 часа в зала 8 на НДК ще бъде открит втория ден от конференцията на тема „Грижа в ранната възраст“. \r\n*** \r\nОт 09.30 часа в Технологично училище „Електронни системи“ към ТУ – София ще бъде открит петият училищен хакатон HackTUES 365. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Бехчет А., Емил Б. и др., на които са повдигнати обвинения за образуване и ръководене на организирана престъпна група.  \r\n*** \r\nОт 09.30 часа 16-и състав на Специализирания наказателен съд ще заседава по делото срещу Йордан Н. и Андриан А., на които са повдигнати обвинения за образуване и ръководене на организирана престъпна група.  \r\n*** \r\nОт 09.30 часа 2-ри състав на Специализирания наказателен съд ще заседава по делото срещу Божидар К., Иван Т. и др., на които са повдигнати обвинения за образуване и ръководене на организирана престъпна група.  \r\n*** \r\nОт 09.50 часа в Конгресен център „Глобус“ в сградата на КНСБ ще се проведе конференция на тема „Жените, работата и НЕравенствата“.  \r\n*** \r\nОт 10.00 часа българският комисар по цифрова икономика и цифрово общество Мария Габриел ще участва в среща на тема „Образованите млади хора – капитал за Европа“ в Университета за национално и световно стопанство (Голяма конферентна зала). \r\n*** \r\nОт 10.00 часа 30-и състав на Софийски градски съд ще заседава по делото срещу Мирослав Б. и Валентин К., обвинени за длъжностно присвояване в особено големи размери, при което е ощетен НДК, чл. 206 НК. \r\n*** \r\nОт 10.00 часа майстори-занаятчии ще представят над 30 традиционни български занаята в Сердика Център. \r\n*** \r\nОт 10.00 часа 5-и състав на Специализирания наказателен съд ще заседава по делото срещу Петър М., Адам П. и др., на които са повдигнати обвинения за безстопанственост в особено големи размери. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Валентин П., Ивайло П. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в Галерия „Сердика“ ще се проведе конференция в рамките на проекта „Обединени чрез изкуство“. \r\n*** \r\nОт 10.30 часа в София Хотел Балкан ще бъде подписан договор за инвестиционен заем в размер на 18 млн. евро между Софтуер Груп и Европейската инвестиционна банка.  \r\n*** \r\nОт 10.30 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.30 часа 18-и състав на Специализирания наказателен съд ще заседава по делото срещу Руси Д., Стоян Д. и др., на които са повдигнати обвинения за образуване и ръководене на организирана престъпна група.  \r\n*** \r\nОт 10.45 часа в конферентна зала Рила на Хотел София Балкан ще се проведе пресконференция, в която вицепрезидентът на Европейската инвестиционна банка Вазил Худак и заместник-министърът на финансите Маринела Петрова ще предоставят информация за дейностите на ЕИБ през 2018 г. \r\n*** \r\nОт 11.00 часа заместник-министърът на образованието и науката Деница Сачева ще участва в представянето на дейностите по проект „Подкрепа на успех“ в залата на 5 етаж в МОН. \r\n*** \r\nОт 11.00 часа в зала „Европа“ на хотел „Рамада“ ще се проведе Информационен ден по процедурата „Умения“ на Оперативна програма „Развитие на човешките ресурси“ (ОПРЧР). \r\nИнформационният ден ще бъде открит от заместник-министъра на труда и социалната политика и ръководител на Управляващия орган на ОПРЧР Зорница Русинова.  \r\n*** \r\nОт 11.00 часа 15-и състав на Софийски градски съд ще проведе разпоредително заседание по делото срещу Ясен Хедеяр, обвинен в убийството на приятеля на бившата си жена в кв. „Хиподрума“. \r\n*** \r\nОт 11.00 часа безплатната детска образователна програма „Фолклорно разнообразие“ на „Музикална къща БНР“ ще срещне малчуганите с виртуозите от Оркестъра за народна музика на БНР в Първо студио на националното радио. \r\n*** \r\nОт 11.00 часа в пресклуба на БТА ще се проведе пресконференция на Инициатива „Граждани за устойчиво развитие“.  \r\n*** \r\nОт 11.00 часа 10-и състав на Специализирания наказателен съд ще заседава по делото срещу Георги К., Илко П. и др., на които са повдигнати обвинения за образуване и ръководене на организирана престъпна група.  \r\n*** \r\nОт 11.00 часа в Клуба на авиацията на Терминал 1 ще се проведе специално издание на „Училище за авиация“ с участието на първия български космонавт Георги Иванов.  \r\n*** \r\nОт 13.00 часа в сградата на Съюза на юристите в България (ул. „Пиротска” № 7) ще се проведе семинар на тема „Промените в нормативната уредба на обществените поръчки“. \r\n*** \r\nОт 13.30 часа 20-и състав на Специализирания наказателен съд ще заседава по делото срещу Никола Г., Манчо К. и др., на които са повдигнати обвинения за организиране и ръководене на организирана престъпна група. \r\n*** \r\nОт 18.00 часа книгата „Литературен обяд“ от Ейлиш Ни Гуивна  ще бъде представена в зала „Виктория“ на Столична библиотека по повод Деня на Св. Патрик – Националния празник на Ирландия.  \r\n*** \r\nОт 19.00 часа Театър Азарян и НДК, съвместно с Фондация „Проф. Крикор Азарян“, ще отбележат рождението на големия режисьор със специален спектакъл, наречен „Чехов х 3“. \r\n*** \r\nОт 19.30 часа в ДНК – пространство за съвременен танц и пърформанс ще бъд представен спектакълът  „Произведени за щастие” на Ива Свещарова и Вили Прагер. \r\n*** \r\nОт 19.30 часа виртуозният цигулар Кристоф Барати ще гостува на Симфоничния оркестър на БНР на националния празник на Унгария като солист в Концерт №1 за цигулка и оркестър от Макс Брух в зала „България“. \r\n*** \r\nОт 15.00 часа в зала „22 септември“ ще се проведе прием по случай официалното откриване на Почетното консулство на Грузия в Република България.  \r\n*** \r\nОт 09.30 часа в спортна зала „Младост“ започва Държавното първенство по художествена гимнастика за приз „Жулиета Шишманова“. \r\n*** \r\nОт 10.00 часа в зала №7 на Военен клуб – Бургас се организира прожекция на филм за Дравската епопея от 1945 г.  \r\n*** \r\nОт 11.00 часа в зала №4 на Експоцентър „Флора“ ще се проведе пролетен благотворителен базар. \r\n*** \r\nОт 12.00 часа в изложбената зала и фоайето на Младежки културен център – Бургас ще бъде открита кандидатстудентска борса. \r\n*** \r\nОт 13.00 часа в Акве калиде ще се проведе заключителна пресконференция, обобщаваща резултатите от проект „Общото културно наследство без граници“.  \r\n*** \r\nОт 18.00 часа в зала „Петя Дубарова“ на КЦ „Морско казино“ ще се проведе вечер на големия украински поет Тарас Шевченко. \r\n*** \r\nОт 18.30 часа в Дома на нефтохимика актрисата Стоянка Мутафова ще присъства на представянето на биографичната книга „Добър вечер, столетие мое!“ и ще се срещне със свои почитатели. \r\n*** \r\nОт 09.00 часа в хотел „Черно море“, зала „Варна“ ще се проведе официалното откриване на първата международна педиатрична научно-практическа конференция „Заедно за децата на България!“, организирана от ПК“Здравеопазване“ към Общински съвет-Варна. В конференцията ще вземат участие специалисти в сферата на педиатричната практика от Германия, Великобритания, Сърбия, Македония и Турция, които ще представят най-новите тенденции в областта на специфичните лекарствени форми за деца. \r\n*** \r\nОт 10.30 часа в Юнашкия салон ще бъде представена Националната стратегия за младежта 2020 от Ваня Колева, зам.-министър на младежта и спорта. Поканени са представители на младежки организации, които ще могат да се запознаят с  реализираните дейности до момента, с предстоящи събития, както и да участват в дефинирането на нови приоритети и цели, които да бъдат включени в Стратегията.  \r\n*** \r\nОт 14.00 часа общинският съветник от ГЕРБ Николай Малев ще проведе среща с граждани в офиса на партията на ул. „Георги Бенковски” 1. \r\n***  \r\nОт 09.00 часа в ПГ по туризъм „Д-р Васил Берон“ ще започне Регионалното състезание по професии.  \r\n*** \r\nОт 09.00 часа в зала „Калоян” на хотел „Меридиан Болярски” ще се състои тържественото откриване  на Регионалното  състезание по професии.   \r\n***  \r\nОт 10.00 часа пред Община Велико Търново ще започне концерт на СУ „Владимир Комаров“.  \r\n***  \r\nОт 11.00 часа на гроба на Емилиян Станев ще бъде отслужена панихида по повод 40-годишнината от смъртта му.  \r\n***  \r\nОт 11.00 часа в пресклуба на БТА ще се състои пресконференция със Стефан Тафров, водещ кандидат на \"Да, България!\" в общата листа на Демократична България за изборите за Европейски парламент през 2019 г.  \r\n***  \r\nОт 17.00 часа в  Изложбени зали „Рафаел Михайлов“ ще се проведе откриване на фотоизложба „Мост-Между-Културите” на Сдружение МОСТОВЕ. \r\n***  \r\nОт 18.00 часа в зала 30 на Младежки дом ще бъде представена Пролетна продукция на учениците от класа по пиано на Светлана Арнаудова.  \r\n***  \r\nОт 18.00 часа в Изложбени зали „Рафаел Михайлов“ ще бъде открита интерактивна триизмерна инсталация „Взаимодействие с технологичен организъм”. Автори: Група „КоИнтеракция“ – Светослав Косев, Атанас Марков.  \r\n*** \r\nОт 18.00 часа в Изложбени зали „Рафаел Михайлов“ ще се проведе благотворителен коктейл за набиране на средства за изграждане на паметник на генерал Сава Муткуров. \r\n***  \r\nОт 18.30 часа Клуб 7 ще се проведе „От Мърквичка до Минотавъра“ - представяне на книгата с автор Митко Новков.  \r\n***  \r\nОт 20.30 часа в Клуб 7 ще се проведе концерт и фен среща с Камелия Тодорова. \r\n*** \r\nОт 11.00 часа в заседателната зала на административен съд – Враца ще се проведе годишно отчетно събрание, на което ще бъде представен Доклад за дейността на съда през изминалата 2018 г. От 10.30 часа във връзка със събитието председателят на Административен съд – Враца Миглена Раденкова организира пресконференция с представители на медии в заседателната зала на третия етаж в сградата на съда. \r\n*** \r\nОт 17.00 часа в катедралния храм „Св. 12 апостоли” ще започне малко повечерие с Богородичен канон и първата статия от Акатиста към Света Богородица. \r\n*** \r\nОт 11.00 часа в Заседателната зала на Общинска администрация Долни чифлик ще се проведе заключителна пресконференция по проект BG16RFOP001-5.001-0035-С02 “Подкрепа за деинституционализация чрез създаване на Дневен център за подкрепа на деца с увреждания и техните семейства в община Долни чифлик“. Проектът се осъществява с финансовата подкрепа на Оперативна програма „Региони в растеж“ 2014-2020 г., Приоритетна ос 5: Регионална социална инфраструктура, процедура: BG16RFOP001-5.001 „Подкрепа за деинституционализация на грижите за деца”, съфинансирана от Европейския съюз чрез Европейския фонд за регионално развитие. На пресконференцията ще бъдат представени изпълнените дейности и постигнатите резултати по проекта.  \r\n*** \r\nОт 18.00 часа в Огледална зала „Нели Божкова“ ще се състои премиерата на новата книга на Неда Антонова – „Не умирай вместо мен“. \r\n*** \r\nОт 10.00 часа в партерната зала на сградата на Община Дупница ще започне акция за доброволно кръводаряване.  \r\n*** \r\nОт 11.00 часа в заседателната зала на Общинска администрация ще се проведе заключителна пресконференция по проект за създаването на дневен център за деца с увреждания. \r\n*** \r\nОт 18.00 часа Областният информационен център ще проведе информационно събитие в партньорство с Областен пчеларски съюз „Добруджа“ в клуба на сдружението. \r\n*** \r\nОт 11.00 часа на разклона за  село Скалище ще бъде открито шестото издание на Международно състезание „Кърджали 4x4 Офроуд Фест“. \r\n*** \r\nОт 10.00 часа в залата на Община Кюстенидл ще се проведе заседание на кметовете и на кметските наместници на малщите населени места.  \r\n*** \r\nОт 10.00 часа в Институт по земеделие ще се проведе Открит ден за добри практики.  \r\n*** \r\nОт 10.00 часа в сградата на Районна прокуратура – Кюстендил ще се състои среща с възпитаници на Детска градина „Слънце“ и представяне на изградената \"Синя стая\".  \r\n*** \r\nОт 11.00 часа Административният съд в Кюстендил ще представи отчетен годишен доклад за 2018 година. \r\n*** \r\nОт 14.00 часа в Съдебната палата ще се проведат симулативни съдебни процеси по повод Деня на отворените врати в прокуратурите и съдилищата в града.  \r\n*** \r\nОт 18.00 часа в залата на читалище „Братство“ ще се състои Юбилеен концерт на Слава Соколова.  \r\n*** \r\nОт 18.00 часа в залата на Общински драматичен театър ще се проведе благотворителен спектакъл „Децата на Кюстендил – заедно за Тони”. Той се организира от възпитаници на Природо-математическата гимназия в града. \r\n*** \r\nОт 18.00 часа народната изпълнителка Слава Соколова организира юбилеен концерт „Песен и съдба” в читалище „Братство”. \r\n*** \r\nОт 18.00 часа заместник-министърът на образованието и науката инж. Таня Михайлова ще открие Националното състезание по математика за ученици от профилирани гимназии и паралелки  на СУ с чуждоезиков профил в салона на Ловчанското читалище. \r\n*** \r\nВ 12.15 часа омбудсманът Мая Манолова ще посети жена, която е на инвалидна количка и живее сама без асистентска подкрепа след внезапна смърт на съпруга ѝ. От 14.00 ч. общественият защитник ще изнесе открит урок на тема: „Дейността и функциите на омбудсмана“ в Професионална гимназия по ресторантьорство, търговия и обслужване, адрес - ул. „Сан Стефано“ № 30.  \r\n*** \r\nОт 09.00 часа в Зала 10 на Окръжен съд ще се гледа делото на подсъдимия Росен П. Срещу него е повдигнато обвинение за причиняване на смърт по непредпазливост по време на управление на моторно превозно средство на път PVD1231 (II-56, Раковски – Пловдив) в отсечката с. Стряма – с. Момино село, област Пловдив. \r\n*** \r\nОт 10.00 часа на ул. „Скайлер“№ 12 Сдружение „Правна сигурност на потребителите и личните им данни“ ще отбележи Световния ден на потребителите. \r\n*** \r\nОт 11.00 часа в Зала 2 на Окръжен съд ще се гледа делото на подсъдимите Николай Б. и Димитър Д. Срещу Николай Б., хабилитиран преподавател при Университет по хранителни технологии /УХТ/ - Пловдив, академична длъжност „ръководител катедра“ – „професор“ при Технически факултет, катедра „Електротехника и електроника“ при УХТ Пловдив, е повдигнато обвинение за вземане на подкуп от двама студенти. Срещу Димитър Д. е повдигнато обвинение за съучастие. \r\n*** \r\nОт 11.30 часа в зала 1 на Административен съд - Пловдив ще се проведе Общо събрание на магистратите в съда, на което ще бъде обсъден Годишният доклад за дейността на съда за 2018г.   \r\n*** \r\nОт 16.00 часа в LUCKY Дом на киното продължава София филм фест. \r\n*** \r\nОт 09.00 часа ще започне годишният отчет на ОДМВР-Разград. Очаква се на него да присъстват директорът на ГДБОП главен комисар Ивайло Спиридонов и заместник директорът на ГДНП старши комисар Благородна Макева. Около 10.30 часа двамата ще дадат пресконференция за медиите след края на отчета в залата в сградата на ОДМВР-Разград. \r\n*** \r\nОт 15.00 часа в конферентната зала на хотел „Дунав плаза“ ще се проведе регионален форум под надслов: „Европа и бизнеса: Икономика, младежко предприемачество и трансгранично сътрудничество“,  организирано от Предприемачи ГЕРБ, фондация „Ханс Зайдел“ и сдружение „Граждани за европейско развитие на България“.  \r\n*** \r\nОт 17.30 часа Археологическият музей „Проф. Мечислав Домарадски“ организира изложба с гоблени „Вълшебства от цветове“. \r\n*** \r\nОт 11.00 часа в салона на ДКТ-Сливен ще се състои пресконференция на актрисата Мая Бежанска и режисьора Невена Митева по повод премиерата на спектакъла „Комедиантката“, която ще започне от 19.00 часа.  \r\n*** \r\nОт 17.30 часа в къща „Миркович“ изложбата „Стефка Аройо – творец и дарител“ ще представи за пръв път в пълнота сбирката от произведения на художничката, притежавана от Художествена галерия „Димитър Добрович“ – Сливен. \r\n*** \r\nОт 10.00 часа в залата на Областния информационен център ще се проведе встъпителна пресконференция по проект „Осигуряване функционирането на ОИЦ – Смолян за периода 2019-2021“. \r\n*** \r\nОт 09.00 до 12.30 часа в Международния младежки център ще се проведе кръводарителска кампания под наслов „В кръвта ти е да спасяваш животи“. \r\n*** \r\nОт 18.00 часа в Регионална библиотека „Захарий Княжески“ ще бъде представена изложбата дебют „Акварел” на Галина Ганчева.  \r\n*** \r\nОт 18.00 часа в зала „Байер“ ще бъде представена изложба живопис на Кънчо Пенев. \r\n*** \r\nОт 11.00 часа в сградата на Община Стрелча ще се проведе пресконференция на председателя на ПП АБВ Румен Петков и кмета на Стрелча Стойно Чачов.  \r\n*** \r\nВ 17.00 часа омбудсманът Мая Манолова ще посети с. Гложене, Община Тетевен по сигнал от Сдружение за възраждане и европейско развитие на с. Гложене.  \r\n***     \r\nВ областната дирекция на МВР-Търговище ще бъде даден на брифинг във връзка с провеждане на годишния отчет на дирекцията за резултатите от дейността й през 2018 год. \r\n***   \r\nОт 10.00 часа в зала 2 на Областна администрация Шумен ще се проведе заседание на Щаба за изпълнение на областния план за защита при бедствия на територията на област Шумен. Заседанието се свиква във връзка с усложнената пожарна обстановка на територията на областта.  \r\n***   \r\nОт 11.30 до 16.30 часа в парка на шуменския университет ще се проведат занятия по Горска педагогика.  \r\n***   \r\nОт 17.00 часа пред сградата на община Шумен с традиционен парад шуменските клубове по конен спорт „Кабиюк“, „Шумен“ и „Шумен 2010“ ще отбележат Тодоровден.", "date": "2019.03.14", "title": "Предстоящи събития в страната за 15 март ( Агенция „Фокус“)"}
{"url": "http://www.focus-news.net/news/2019/03/14/2634623/denitsa-zlateva-bsp-ne-znaem-zashto-volya-napuskat-parlamenta-no-vse-po-yasna-e-formata-na-novata-upravlyavashta-koalitsiya-pp-gerb-obedineni-patrioti-i-dps.html", "text": "На този етап още не знаем защо „Воля“ напускат парламента, но все по-ясна става формата на новата управляваща коалиция – ПП ГЕРБ, „Обединени патриоти“ и ДПС. Това каза зам.-председателят на БСП Деница Златева на брифинг в Благоевград, предаде репортер на  Радио „Фокус“ – Пирин . Тя отбеляза, че основните тези на БСП, свързани с напускането на парламента са се затвърдили през изминалия вече почти месец. „В този контекст БСП показа, че е изключително силна опозиционна партия, дори извън парламента“, каза още Златева. Тя заяви, че през последните седмици сме свидетели на доста прецеденти в парламента. Златева посочи за пример казуса с опрощаването на дълговете на Главното мюфтийство. „Видяхте какво стана – една крачка напред, две крачки назад“, коментира Златева. Тя допълни, че за БСП ще е интересно да чуят мотивите на партия „Воля“ за напускане на парламента, но подчерта, че това в никакъв случай няма да промени позицията на БСП, които остават извън пленарна зала. \r\nЛивия Нинова", "date": "2019.03.14", "title": "Деница Златева, БСП: Не знаем защо „Воля“ напускат парламента, но все по-ясна е формата на новата управляваща коалиция – ПП ГЕРБ, „Обединени патриоти“ и ДПС"}
{"url": "http://www.focus-news.net/news/2019/03/14/2634637/denitsa-zlateva-bsp-do-6-april-shte-bade-podredena-i-glasuvana-tsyalata-lista-na-bsp-za-evropeyskite-izbori.html", "text": "До 18 март ще се провеждат номинационните конференции, свързани с листата на БСП за европейските избори. Това каза зам.-председателят на БСП Деница Златева на брифинг в Благоевград, предаде репортер на  Радио „Фокус“ – Пирин . По думите ѝ именно това е и поводът да бъдат в областния център през днешния ден. „На 17 март ще се проведе заседание на Националния съвет на БСП, на което той ще гласува и утвърди водача и листата. Очакванията са до 6 април да бъде гласувана и подредена цялата листа“, каза още Златева. Тя добави, че едва след това листата ще бъде представена пред медиите и обществеността. „По-важното обаче е, че ние вече имаме своята платформа. За разлика дори от управляващата партия, които говорят за над 10 000 номинации за определен кандидат, то ние все още не знаем какви ще бъдат техните основни приоритети и политики, които ще защитават представителите им в следващия европейски парламент“, отбеляза народният представител на БСП. Тя коментира, че от партията им е тръгнали с политиките и ще приключат с личностите. Относно това дали партията е готова с името на кандидата за кмет на Благоевград, който ще бъде издигнат от БСП на предстоящите местни избори, тя заяви, че това е въпрос, който следва да бъде отправен към структурата на партията в града. От своя страна народният представител от Благоевград Николай Бошколов каза, че за БСП на първо място в момента стоят евроизборите и една след като приключат те ще може по-трезво да се мисли върху кандидатурите за общински съветници и за кмет. „За момента все още няма кандидат, на който да сме се спрели“, добави той. Бошкилов коментира също, че структурата на БСП в Благоевград е в кондиция. \r\nЛивия НИНОВА", "date": "2019.03.14", "title": "Деница Златева, БСП: До 6 април ще бъде подредена и гласувана цялата листа на БСП за европейските избори"}
{"url": "http://www.focus-news.net/news/2019/03/14/2634639/elena-yoncheva-bsp-pitame-dali-chetvartite-promeni-v-zakona-za-kontsesiite-ne-se-pravyat-za-opredelena-firma.html", "text": "\"Днес бе гласуван на второ четене Законопроекта за изменение и допълнение на Закона за концесиите. Става дума за предстоящата концесията на летище София, което ние считаме, че не отговаря на българските интереси. Това каза говорителят на БСП Елена Йончева на брифинг в Благоевград, предаде репортер на  Радио „Фокус“ – Пирин . Тя обърна внимание на нещо, което според нея е много важно: „На практика днес се прие поправка на Закона за концесиите, която дава възможност да бъде сключен такъв концесионен договор, според който концесията да не отговаря на българското законодателство. Тоест договорът за концесия на летище София ще се счита за валиден даже ѝ да нарушава конкретни разпоредби на българското законодателство. Това е скандално и до сега няма такава практика. Това означава, че държавата не иска и не може да защити своя интерес“, каза още Йончева. Тя добави, че е направена ѝ още една поправка, която дава възможност при евентуален спор между държавата и концесионера, решение да взима не българският съд, а международен арбитражен. „Имайки предвид, че летище София е българско летище, което се намира на българска територия, то би трябвало българските интереси да са защитени и при един евентуален спор, решенията да взима българският съд, а не международен. Това вече е елемент от националната сигурност. Бих искала само да допълня, че 2017 година концесията на летище София бе спряна от служебното правителство“, отбеляза Йончева. Тя уточни, че тогава министърът на транспорта е казал, че спират концесията, тъй като тя застрашава националната сигурност. „Тогава кандидатите бяха предимно турски фирми. Затова сега ние задаваме въпроса – дали тези четвърти промени на Закона за концесиите не се правят за определена фирма? Дали тази фирма вече се знае и дали зад тази фирма не стоят турски интереси, имайки предвид, че в региона най-голямото летище, което се строи е в Турция“, подчерта Йончева. \r\nЛивия НИНОВА", "date": "2019.03.14", "title": "Елена Йончева, БСП: Питаме дали четвъртите промени в Закона за концесиите не се правят за определена фирма"}
{"url": "http://www.focus-news.net/news/2019/03/14/2634640/strana-ukrayna-odobrenieto-za-rusiya-v-ukrayna-dostigna-nay-visokite-niva-ot-may-2014-polozhitelno-se-otnasyat-57-a-kam-rusnatsite-77.html", "text": "Доброто отношение на украинците към Русия се върна до нивата от май 2014 година и в момента е най-високото за последните пет години. Това се случи въпреки събитията, които се случиха след Майдана в отношенията между двете страни (присъединяването на Крим към Русия, конфликта в Донбас, търговските войни, инцидентите в Керченския пролив и т.н.), както и въпреки продължаващата 5 години антируска информационна кампания, която се води на всички фронтове в Украйна – от телевизионните канали до билбордовете на Петро Порошенко с неговото \"Геть від Москви\" (Махни се от Москва), пише  украинското електронно издание „Страна“ , което в материал, представен без редакторска намеса, търси отговора на въпроса защо тенденцията се обръща. Какво казва социологията \r\nЕксперти от Киевския международен институт по социология разбиха „руския въпрос“ на три части: отношението към Русия, руснаците и руските власти. \r\nУкраинците имат най-добро отношение към руснаците. Ако  се съберат заедно отговорите „добро“ и „много добро“, то се получава обща сума от 77%. Дори Западът, който традиционно се счита за антимосковски, дава 70% положително мнение за руснаците, докато Югът и Изтокът са съответно 85% и 87%. Т.е. разликата не е толкова голяма. \r\nОтношението на украинците към Русия, като държава, също може да учуди. На Запад добре и много добре към нея се отнасят 41% от населението. В централните области са повече от половината – 51%. И 70-75% на Юг и Изток. Като цяло, 57% от украинците се отнасят позитивно към Русия. \r\nНе толкова розова е картината по отношение на ръководството на Кремъл. Но, като цяло, също е доста сензационно. Минимум 13% от украинците се отнасят позитивно към руските власти – 4% на Запад, 11% в Центъра, 14% на Юг и 34% на Изток. \r\nСъщо така трябва да се има предвид, че в съвременна Украйна е опасно да се изразяват симпатии към Путин. И мнозина вероятно не са говорили за това на социолозите. \r\nМежду другото, през септември 2018 г., ръководителят на социологическата група \"Рейтинг\" Алексей Антипович оценява броя на поддръжниците на руския президент в Украйна като 16%. Това е по-високо от сегашното проучване на КМИС. Как се промени отношението към Русия \r\nФевруарските цифри на КМИС са най-високите за последната петилетка. Те преминаха нивата от май 2014 година – началото на активните бойни действия в Донбас. Тогава позитивно към Русия се отнасяха 52% от украинците, а сега са 57%. \r\nРазбира се, тези цифри са далеч от ерата, когато броят на симпатизантите на Русия достигаше 80% - последният такъв месец беше февруари 2014 година. Но след това се случи анексията на Крим. \r\nНаистина, тя така и не успя да свали рейтинга на Русия до желания от Киев минимум. Това се случи чак през май 2015 година, след периода на пораженията на Украйна при Донецкото летище и Дебалцево. Тогава тези, които се отнасяха положително към Русия в Украйна останаха само 30%. \r\nА от септември 2017 година започна непрекъснато нарастване. И за година и половина растежа състави 20%. \r\nИнтересно е, че за това време нарасна и броя на привържениците на идеята, че между двете страни трябва да бъдат премахнати границите и митата. По-рано те бяха 40%, сега са 48%. \r\nПри това тези, които смятат, че са нужни визи и граници, намаляха с 10% - броят на желаещите да се оградят спадна от 49% до 39%. \r\nПо-голям е и броят на привържениците на обединението в една държава. „Да се обединят в една страна искат 4% от запитаните украинци, а през февруари 2017 година те бяха 3%“, се казва в изследването на КМИС. Защо се увеличават симпатиите към Русия? \r\nКМИС обяснява неудобния за украинските власти факто по своему. \r\n„С какво може да бъде свързано същественото подобрение на отношението на украинците към Русия и руснаците, което се случи през последната година? Една от възможните хипотези е предизборната кампания и активизацията на работата на проруските политически сили и телевизионни канали“, заяви началникът на аналитическия център Владимир Паниото. \r\nНо, каналите, които причисляват към „проруските“ нямат такъв обхват, какъвто имат главните всеукраински телевизии. А повечето от тях не могат да бъдат обвинени в симпатии към Русия. Напротив – разпалването на антируските страсти там не намалява. \r\nНа риторика против Кремъл строи предизборната си кампания и Петро Порошенко – с целия си медиен ресурс. При което той опонира не само на руското ръководство, но и на руснаците, както и на украинците, които не са готови да намразят Русия. \r\nВ тази връзка, президентът активно се бори за изтласкването на руския език от Украйна – което вече не може да бъде приписано на неприязънта към Путин. \r\nСъщото може да се каже и за други инициативи на властите, които не са свързани с щети за лидерите на Русия - но удрят населението на Украйна. Това са забраната на руските социални мрежи, прекъсването на транспортните съобщения и други. \r\nИ, съдейки по факта, че тези супер усилия са неуспешни, въпросът очевидно не е в появата на няколко „проруски канала“. \r\nОсновните причини за подобряване на отношенията с Русия, както можете да си представите, са две. \r\nНа първо място, това е разочарование и пълно намаляване на доверието в украинското правителство и лично към Петър Порошенко. \r\nИ това отношение се прехвърля към определени аспекти на официалната пропаганда. В края на краищата, ако такива нелюбими политици, в които нямате доверие, ругаят Русия, тогава може би тази Русия не е толкова лоша? Особено чувството, че ни вкарват във вражда се засили след въвеждането на военно положение през ноември 2018 г. Тогава по-голямата част от населението, както социологията показа, не вярваше на Порошенко, че има реална заплаха от Русия. Хората смятат, че президентът, под прикритието на инцидента в близост до Керч, се опитва просто да отмени изборите. И това силно дискредитира тезата за „вражеската Москва“, като цяло. \r\nВторо, силният порив към мир в обществото, който също бива фиксиран във всички анкети. При това мнозинството от украинците споделят идеята, че продължаващата вече пет години война може да бъде прекратена само чрез преговори с Русия (за невъзможността да се постигне военна победа над нея говори и самите власти). А това също, вероятно, намалява въздействието на официозната антируска кампания. В крайна сметка, ако трябва да седнеш на масата за преговори с някого, тогава на подсъзнателно ниво започваш да го виждаш като потенциален партньор, а не като враг. \r\nПревод и редакция:", "date": "2019.03.14", "title": "„Страна“ (Украйна): Одобрението за Русия в Украйна достигна най-високите нива от май 2014 - положително се отнасят 57%, а към руснаците – 77%"}
{"url": "http://www.focus-news.net/news/2019/03/14/2634628/washington-examiner-vreme-e-tramp-da-se-namesi-v-brekzit.html", "text": "Докато Великобритания се мъчи да се намери пътя за излизане от Европейския съюз, президентът на САЩ Доналд Тръмп трябва да се включи в процеса и да помогне на британския премиер Тереза Мей, призовава Том Роган в материал за  американския вестник Washington Examiner , представен без редакторска намеса. \r\nТръмп със сигурност може да направи много повече. Вземете търговията. Независимо, че президентът повдигна икономическото самочувствие на британците, като обеща, че ще сключи споразумение за свободна търговия с Лондон веднага щом Брекзит се реализира, той, също така, каза, че сделката на Тереза Мей ще направи подписването на добър договор по-трудно. Това обаче е точка на спорове и не е задължително да е последната дума по въпроса. \r\nТръмп би трябвало поне да изясни, че иска Великобритания да излезе от ЕС възможно най-скоро, за да може да се постигне взаимноизгодна търговска сделка. Това ще засили позицията на Мей спрямо консервативните членове на парламента, които в момента се противопоставят на нейната сделка за Брекзит. \r\nАмериканският президент също трябва да размаха американската дипломатическа и икономическа тояга пред ЕС. Защото Съюзът, който продължава да нанася вреди на икономиката на САЩ, е силно заинтересован в собствената си сделка с Вашингтон. Това е отражение на търговския излишък на ЕС със САЩ, който възлиза на 169 млрд. долара през 2018 г. В този ред на мисли, независимо, че търговската сделка в крайна сметка ще бъде от полза и за двете страни, ЕС се нуждае повече от нея. \r\nТръмп би трябвало да каже на ЕС, че няма да е склонен да постигне споразумение в по-кратък срок, освен ако ЕС не направи нови отстъпки на Великобритания, които да направят Брекзит възможен, особено по въпроса за ирландската граница, която се превърна в основен проблем. Този проблем е основното препятствие пред това сделката за Брекзит на Мей да получи нужните гласове, за да мине през парламента. \r\nИма и други лостове за влияние, които американският лидер може да използва. Спомнете си как през тази седмица администрацията на Тръмп предупреди Германия, че ако не извади китайската компания Хуавей от плановете си за създаване на 5G мрежата на Германия, САЩ ще съкрати обмена на разузнавателна информация с Берлин. Тръмп казва същото на други служители на ЕС и повярвайте ми, те ще го послушат. Страните от Съюза не могат да се сравняват със способностите в разузнаването на Америка, особено тези на Националната разузнавателна служба, и тези възможности многобройни атаки на „Ислямска държава“ срещу европейските градове. Много стотици, а може би и хиляди, европейски животи бяха спасени в резултат от това. \r\nРазбира се, резонно е да се зададе въпросът, защо САЩ трябва да предприеме такива стъпки. В наш интерес ли е? Отговорът е да. Великобритания е най-близкият съюзник на САЩ и тя има нужда от нас в този момент, изпълнен с предизвикателства. Тя е заслужила тази подкрепа чрез своя дипломатически, разузнавателен и военен съюз с нас. Помнете, Великобритания е дала повече от 600 от своите синове и дъщери в Афганистан и Ирак, а още много хиляди бяха ранени сериозно. \r\nТръмп запазва до голяма степен положителни отношения с Тереза Май, защото и двамата лидери признават, че връзката им е по-скоро политическа, отколкото личностна. Време е да накараме американската политика да работи за Брекзит. \r\nПревод и редакция:", "date": "2019.03.14", "title": "Washington Examiner: Време е Тръмп да се намеси в Брекзит"}
{"url": "http://www.focus-news.net/news/2019/03/14/2634624/stefka-stoeva-kandidat-za-predsedatel-na-tsik-ne-vizhdam-nishto-losho-da-se-napravi-analiz-na-nevalidnite-byuletini.html", "text": "Не виждам нищо лошо да се направи анализ на невалидните бюлетини. Това каза номинираната от ГЕРБ за председател на ЦИК Стефка Стоева по време на изслушването си в Правната комисия, предаде репортер на  Агенция „Фокус“ . Запитана как гледа на изключването на микрофоните по време на заседания на ЦИК, Стоева отговори: „Публични са заседанията съгласно закона. Не мисля, че е редно. Става доста неловко да се изключват микрофоните и да се говори нещо, което не се чува. Мисля, че има други начини за подобни ситуации, които да не налагат подобно поведение. Това, което трябва да се каже, трябва да се каже публично“, каза още тя.  \r\nОсвен председател на специализирания орган от ГЕРБ предложиха още шестима членове на ЦИК.  \r\nВ рамките на изслушването в Правна комисия  Георги Баханов  благодари на ПП ГЕРБ и на ръководството на парламентарната група, че е номиниран за втори път за член на ЦИК. „Тази номинация считам един вид признание и оценка за работата ми, която съм свършил.Най-вече считам и като отговорност за бъдещите ми действия като член на сега конструиращата се ЦИК“, заяви още Баханов. Според него сегашното конструиране на ЦИК е в по-благоприятен момент. Той се спря и на обученията на участниците в изборния процес. Според него над 96 хил. граждани на България участват като част от СИК. „Това е една огромна армия, която не бъде подготвена добре, довежда до неправилно попълване и отчитане на изборните резултати“, заяви Баханов.  Йорданка Ганчева  също благодари за повторната си номинация за ЦИК. „Считам това за голяма отговорност“, каза още Ганчева. Тя заяви, че ще се придържа към спазване на закона. Ганчева обясни, че е за оптимизиране на методическите материали на ЦИК.  Мария Бойкинова  добави, че към настоящата ЦИК е ръководител на група „Жалби и сигнали“. По думите ѝ те са основен инструмент, в който гражданите могат да реагират на изборния процес. „Считам, че те са важна част от работата на ЦИК“, каза още Бойкинова. Тя изтъкна, че са положени много усилия и труд, за да бъдат разгледани всички жалби и сигнали в кратки срокове и в повечето случаи са взели правилни и законосъобразни решения. Според нея най-важни са секционните избирателни комисии, защото те правят изборите и там се извършва гласуването, преброяването. „Аз съм радетел на това да се направи така, че да бъдеш член на СИК да бъде изпълнение на обществен дълг, въпрос на чест и достойнство“, заяви Бойкинова. Според нея там трябва да влизат юристи и образовани хора и тогава няма да се обръща внимание на обучението. Бойкинова отчете, че предизвикателство ще бъде и машинното гласуване и изрази мнение, че то трябва да се въведе поетапно, защото така е по-сигурно. Според нея може да се направи анализ на недействителните бюлетини, ако бъде опростен протокола на СИК.  Александър Андреев  посочи предизвикателствата пред ЦИК и към новите ѝ членове. „ЦИК има едно основно задължение и това е да проведе честни, прозрачни, демократични и свободни избори. Това е най-голямото предизвикателство, което стои пред нас“, допълни още Андреев.  Мирослав Джеров  благодари за високия кредит на доверие към него от ПП ГЕРБ. „Мога да отговоря с чест, достойнство и професионализъм. На фона на преждеговорищите бих се надявал искрено, че ако бих бил член на следващата ЦИК ще се получи приемственост в знанията, практиките и цялата дейност, свързана с изборния процес“, каза той. Джеров увери, че за него е най-важно спазването на закона и неговото върховенство.  Димитър Димитров  коментира, че многократно е изразявал мнение, че не трябва да се сменя сегашният състав на ЦИК. По отношение на машинното гласуване, той посочи, че сега е избор на избирателя.  \r\nДеница КИТАНОВА", "date": "2019.03.14", "title": "Стефка Стоева, кандидат за председател на ЦИК: Не виждам нищо лошо да се направи анализ на невалидните бюлетини"}
{"url": "http://www.focus-news.net/news/2019/03/14/2634629/denitsa-zlateva-bsp-iskame-podrobna-informatsiya-za-tova-kakvi-sa-usloviyata-za-razsrochvane-zadalzheniyata-na-glavnoto-myuftiystvo.html", "text": "В момента основният проблем на управляващите ще бъде как да гарантират 121 депутати, които да могат да се регистрират за кворум, за да може да започне парламентарното заседание. Това каза зам.-председателят на БСП Деница Златева на брифинг в Благоевград, предаде репортер на  Радио „Фокус“ – Пирин . „Веднъж, за да гласуват опрощаване на дългове, втория път, че няма да ги опрощават, а ще ги разсрочат. Между другото ние искаме подробна информация за това какви са условията за разсрочването, защото знаете, че ѝ общинските болници и физически лица имат огромни задължения“, отбеляза Златева. Според нея ако говорим за това, че искаме да намаляваме неравенствата, то едва ли задълженията на мюфтийството са именно необходимият лост за намаляване им. „Нека чуем аргументите. Ние сме силната позиция, а това плаши управляващите“, допълни Златева. Попитана дали решението за разсрочването на задълженията на мюфтийството застрашава националната ни сигурност, тя посочи, че отговорът следва да бъде даден от премиера Бойко Борисов и председателя на ПГ на ГЕРБ Цветан Цветанов. „Те твърдяха, че ако не амнистираме или опростим дълговете, защото по Конституция само президентът има право да опрощава дългове, е застрашена националната сигурност“, коментира народният представител от БСП. „Елемент от националната сигурност, според премиера, преди години бяха ѝ заведенията за дюнери. Смятам, че той трябва да изчисти концепцията си за национална сигурност и да ни информира какво разбира под национална сигурност“, добави Златева. Тя отбеляза, че със сигурност имат единна позиция по въпроса, че вероизповеданията не трябва да се финансират от чужбина и затова е постигнато съгласие на Консултативния съвет по национална сигурност. На въпрос, свързан с това дали отсъствието на БСП от парламента няма да окаже негативно влияние върху партията, Златева заяви: „Защо в момента да бъдем в парламента, за да сме част от групата, която осигурява кворума ли?“.  \r\nЛивия НИНОВА", "date": "2019.03.14", "title": "Деница Златева, БСП: Искаме подробна информация за това какви са условията за разсрочване задълженията на Главното мюфтийство"}
{"url": "http://www.focus-news.net/news/2019/03/14/2634641/mayk-pompeo-vsichki-amerikanski-diplomati-napusnaha-venetsuela.html", "text": "САЩ изтегли целия си дипломатически персонал от посолството в Каракас, докато кризата във Венецуела се задълбочава, заяви в четвъртък държавният секретар на САЩ Майк Помпео, цитиран от  AFP . \r\n„Днес всички останали във Венецуела американски дипломати заминаха от страната. Знам, че това е труден момент за тях“, заяви той чрез съобщение. \r\n„Те са изцяло посветени на мисията ни в подкрепа на аспирациите на венецуелския народ да живее в демокрация и да изгради по-добро бъдеще за техните семейства“. \r\nПревод и редакция:", "date": "2019.03.14", "title": "Майк Помпео: Всички американски дипломати напуснаха Венецуела"}
{"url": "http://www.focus-news.net/news/2019/03/14/2634643/tsvetan-tsvetanov-gerb-za-da-se-namalyat-zhertvite-po-patishtata-tryabva-da-se-promeni-mantalitetat-na-vodachite.html", "text": "След като станах министър на вътрешните работи се натъкнах на много тревожна статистика. Годишно над 1000 души загиваха по пътя. С много работа, контрол и информационни кампании намалихме жертвите наполовина. Това заяви пред журналисти в Горна Оряховица председателят на ПГ на ГЕРБ и председател на Комисията по вътрешна сигурност и обществен ред Цветан Цветанов, съобщиха от пресцентъра на  партията . Той сподели своята увереност, че за да има по-голяма толерантност на пътя, трябва редовно да се провеждат информационни кампании както сред децата, така и сред родителите. „За да се намалят жертвите по пътищата, трябва да се промени манталитетът на водачите. Ако информационните кампании обхванат достатъчен брой ученици и до тях стигнат правилните послания – след като завършат образованието си и станат пълноправни шофьори те ще бъдат по-толерантни и разумни“, отбеляза Цветанов.  \r\n„Не може при всеки инцидент на пътя да се вини държавата. Каква вина носим ние, ако родители предоставят семейния си автомобил на своето 18-годишно дете, което отскоро има книжка, и то предизвика ПТП. Да не говорим, че по закон младите шофьори известно време трябва да сядат зад волана само с придружител“, подчерта председателят на ПГ на ГЕРБ. Той бе категоричен, че държавата има отговорност да поддържа добро състояние на пътната инфраструктура, да строи магистрали, да облекчава трафика както в градовете, така и между различни населени места. „Впечатление прави, че българинът става доста по-отговорен и толерантен на пътя след като премине границата. В Западна Европа санкциите са доста сериозни и там няма компромис. Неслучайно ние искаме сега да има по-сериозен видеоконтрол и поредица от камери на даден път да отчитат средната скорост на автомобилите“, коментира той. Според него ефективните присъди при участие в ПТП с жертви имат също превантивен ефект върху водачите. \r\nЦветан Цветанов, който говори пред медиите непосредствено преди концерт срещу агресията на пътя, оцени високо усилията на младите хора от Сдружение „G.O., Wake up!“ да бъде изграден полигон за обучение по пътна безопасност в Горна Оряховица и подчерта, че трябва да се търси опцията подобни проекти да се финансират и от Фонд „Пътна безопасност“. Той обясни, че докато е бил вътрешен министър е направена законова промяна, с която е било регламентирано 50% от глобите да отиват за информационни кампании, целящи да допринесат за по-голямата толерантност на пътя.", "date": "2019.03.14", "title": "Цветан Цветанов, ГЕРБ: За да се намалят жертвите по пътищата, трябва да се промени манталитетът на водачите"}
{"url": "http://www.focus-news.net/news/2019/03/14/2634632/svetoslav-malinov-evrodeputat-prizivat-na-enp-za-obedinyavane-v-obsht-front-za-evroizborite-na-vsichki-desni-partii-u-nas-nyama-da-se-poluchi.html", "text": "Призивът на на председателя на ЕНП Жозеф Дол за обединяване в общ фронт за евроизборите на всички десни партии у нас – включително и ГЕРБ – няма да се получи. Това каза за обзорното предаване \"Това е България\" на  Радио \"Фокус\"  евродепутатът от ДСБ/ЕНП Светослав Малинов. „Това е един от призивите, които трябва да бъдат отправяни от ръководството на ЕНП и ние трябва учтиво да ги отклоняваме с оглед на българската специфика. В момента има разговори за обща листа между членовете на ЕНП : ДСБ, ДБГ и СДС. Не се знае как ще завършат тези преговори. В много голяма степен импулс за тях даде поведението на ГЕРБ и опитът им да променят заедно с ДПС Избирателния закон. В момента ГЕРБ обединява членовете на ЕНП и десницата, но срещу себе си. Това е тъжната истина“, коментира евродепутатът. Светослав Малинов каза още, че предложението на Жозеф Дол е разумно, но само там, където партиите имат сходни виждания и са заедно в опозиция или в правителство. ДСБ е в опозиция на сегашното правителство.  Той уточни, че българската делегация в ЕНП се представлява в европейския парламент от група на ГЕРБ и от него. Те ще продължат работата си, защото разликите им на ниво ЕС не са толкова драматични, колкото на национално ниво.  \r\nЦоня СЪБЧЕВА", "date": "2019.03.14", "title": "Светослав Малинов, евродепутат:  Призивът на ЕНП за обединяване в общ фронт за евроизборите на всички десни партии у нас няма да се получи"}
{"url": "http://www.focus-news.net/news/2019/03/14/2634631/danail-kirilov-gerb-pozhelavam-na-badeshtiya-sastav-na-tsik-energiya-dobrosavestnost-i-stremezh-za-ustanovyavane-na-varhovenstvoto-na-zakona.html", "text": "Пожелавам на бъдещия състав на Централната избирателна комисия (ЦИК) енергия, добросъвестност и стремеж за установяване на върховенството на закона. Това каза депутатът от ГЕРБ и председател на Правната комисия в Народното събрание Данаил Кирилов по време на изслушването в комисията на кандидатите за членове на ЦИК, предаде репортер на  Агенция „Фокус“ . „Пожелавам успешна работа на новия състав на ЦИК. Няма да възобновявам спорове по мандата, по времето, по целесъобразността. Тежка ще бъде задачата. Смятам, че са налице предпоставки да се справите. Пожелавам енергия, добросъвестност и стремеж за установяване върховенството на закона“, заяви Кирилов.  \r\nТой посочи, че ще изрази мнението си за отделните кандидатури в пленарната зала. „Каня колегата Зарков, не само той, а и другите членове на Правна комисия от БСП, да продължат със защитата на номинираните от тях кандидати и в пленарна зала, за да не бъдем поставени в сложната ситуация с наши гласове да подкрепяме техните кандидати. Смятаме, че би било редно да гласувате в пленарна зала за вашите си номинации. Подкрепям логиката на вашето поведение да присъствате на това обсъждане“, обърна се Кирилов към Крум Зарков от БСП. \r\nДеница КИТАНОВА", "date": "2019.03.14", "title": "Данаил Кирилов, ГЕРБ: Пожелавам на бъдещия състав на ЦИК енергия, добросъвестност и стремеж за установяване на върховенството на закона"}
{"url": "http://www.focus-news.net/news/2019/03/14/2634645/ombudsmanat-maya-manolova-toplofikatsiya-tryabva-da-promeni-otnoshenieto-si-kam-stolichani.html", "text": "Топлофикация“ трябва да промени отношението си към столичани. Това заяви омбудсманът Мая Манолова в предаването „Още от деня“ по  БНТ .  Тя отбеляза, че „Топлофикация“ - София е водела съдебни дела срещу граждани, които ѝ дължат малки суми, понякога в рамките на стотинки. По думите ѝ темата не е популистка, а засяга въпроса как се управляват обществените дружества. Манолова призова депутатите да приемат промените ѝ в Гражданско-процесуалния кодекс по същество, които се борят с голямото предимство, което имат финансово силните институции и дружества пред потребителя. Тя посочи, че Европейската комисия има същото изискване и ако такава промяна не бъде въведена до края на март, ще последват наказателни процедури.  Мая Манолова припомни, че съществуват много случаи, в които „Топлофикация“ - София започва съдебно производство срещу хора, които ѝ дължат суми под 100 лв., а понякога дори в рамките на стотинки. \r\n„Има ли гражданин на София, който не би си платил десетте лева дълг към „Топлофикация“ пред „угрозата да бъде осъден с начисляване само на юрисконсултски възнаграждения за още 950 лв., плюс експертизите на съда две по 150, плюс 25 лв. съдебна такса, плюс няколко стотин лева на частен съдебен изпълнител“, попита омбудсманът.  Манолова отчете, че въпреки големия екип юристи на „Топлофикация“, дружеството е наемало частни кантори, на които е изплатило 2,245 млн. лв. Тя заяви, че в цената на парното са включени тези суми. Това не е популистка тема, а въпросът е как се управляват обществените дружества, подчерта Манолова.", "date": "2019.03.14", "title": "Омбудсманът Мая Манолова:  „Топлофикация“ трябва да промени отношението си към столичани"}
{"url": "http://www.focus-news.net/news/2019/03/14/2634646/shumen-platilite-danatsite-si-do-30-april-shte-poluchat-5-otstapka.html", "text": "Местните данъци и такси могат да се платят на две равни вноски – до 30 юни и до 31 октомври. Това съобщиха от Община  Шумен . При заплащане на пълния размер на задълженията до 30 април се ползва отстъпка от 5%. Плащането може да се извърши на касите в отдел „Местни данъци и такси“ или чрез ПОС терминал в сградата на общината на бул. „Славянски“ №17 с работно време от 08.30 часа до 18.30 часа, без прекъсване. За улеснение и пестене на време, гражданите могат да платят задълженията си и на касите на „Изипей“ и „Фастпей“ в цялата страна, по банков път по сметката на общината в Интернешънъл Асет Банк, АД или през сайта на банката – ibank.bg, по електронен път чрез „ePay“ и в клоновете на Български пощи. От тази година в пунктовете за технически прегледи на автомобилите не се изисква холограмен стикер за платен данък. До 31 март трябва да се заплати и данъкът за куче като домашен любимец. Според общинската наредба за определяне и администриране на местните такси за притежание на куче за град Шумен се заплаща 12 лв., а за селата – 5 лв. Кампанията за събиране на местните данъци и такси за 2019 година в община Шумен официално стартира в средата на миналия месец. Проверка на задълженията може да бъде направена на интернет страницата на местната администрация чрез КИН- клиентски идентификационен номер. Услугата за издаване на КИН е безплатна и се предоставя от общинската данъчна служба срещу представяне на лична карта.", "date": "2019.03.14", "title": "Шумен: Платилите данъците си до 30 април ще получат 5 % отстъпка"}
{"url": "http://www.focus-news.net/news/2019/03/14/2634648/varna-v-obshtina-dolni-chiflik-shte-se-provede-zaklyuchitelna-preskonferentsiya-po-proekt-za-sazdavane-na-dneven-tsentar-za-detsa-s-uvrezhdaniya-na-15-mart.html", "text": "На 15 март в Долни чифлик ще се проведе заключителна пресконференция по проект за създаването на дневен център за деца с увреждания. Това съобщават от  общината . Събитието ще се проведе от 11.00 часа в заседателната зала на Общинска администрация. Ще бъдат представени изпълнените дейности и постигнатите резултати по проект “Подкрепа за деинституционализация чрез създаване на Дневен център за деца с увреждания и техните семейства в община Долни чифлик“. Той се осъществява с финансовата подкрепа на Оперативна програма „Региони в растеж“ 2014-2020 г., Приоритетна ос 5: Регионална социална инфраструктура, процедура: BG16RFOP001-5.001 „Подкрепа за деинституционализация на грижите за деца”, съфинансирана от Европейския съюз чрез Европейския фонд за регионално развитие.", "date": "2019.03.14", "title": "Варна: В община Долни чифлик ще се проведе заключителна пресконференция по проект за създаване на дневен център за деца с увреждания на 15 март"}
{"url": "http://www.focus-news.net/news/2019/03/14/2634638/golyam-interes-predizvika-v-blagoevgrad-grazhdanskata-initsiativa-na-pp-gerb-evropa-v-nashiya-dom-s-aktsent-varhu-regionalnoto-razvitie-i-blagoustroystvo-obzor.html", "text": "Голям интерес предизвика в Благоевград гражданската инициатива на ПП ГЕРБ „Европа в нашия дом” с акцент върху регионалното развитие и благоустройство. На събитието присъстваха министърът на регионалното развитие и благоустройството Петя Аврамова, евродепутатът от ГЕРБ/ЕНП Андрей Новаков; народните представители Даниела Савеклиева, Стефан Апостолов, Александър Мацурев, Георги Динев, д-р Емил Тончев; областният управител на Благоевград Бисер Михайлов; кметът на Община Благоевград д-р Атанас Камбитов; кметът на Община Симитли Апостол Апостолов; кметът на Община Сандански – Кирил Котев;  зам.-кметът по строителство към Община Петрич – Минка Салагьорова; зам.-кметът по Култура и хуманитарни дейности към Община Благоевград – Христина Шопова; общински съветници и граждани.  \r\nПри откриването на гражданския диалог „Европа в нашия дом” народният представител и областен координатор на ПП ГЕРБ – Благоевград Даниела Савеклиева заяви, че област Благоевград се състои от 14 общини, всяка от които е с различен профил, но без инфраструктура няма инвестиции и не се прави бизнес. Даниела Савеклиева посочи, че целта на гражданския диалог „Европа в нашия дом” е да се чуе гласът и мнението на всички.  \r\nКметът на Община Благоевград д-р Атанас Камбитов посочи, че всяка политика е важна и всички сектори също, но регионалната политика е една от най-важните на национално и на местно ниво.  \r\nЕвродепутатът Андрей Новаков отбеляза, че зад оперативните програми и приоритетни оси стоят хора и семейства, и се оказва, че тези средства имат една единствена цел – да правят живота на хората по-добър и държавата по-богата.  \r\nСпоред министър Петя Аврамова можем да видим европейската солидарност навсякъде около нас, благодарение на добрата работа на общинските администрации. Тя посочи, че това е един мощен инструмент за регионално развитие и по този начин можем да реализираме мащабни инфраструктурни проекти. Министър Аврамова подчерта, че безспорно АМ „Струма” е един от най-важните проекти за областта, като от нея остават само още 40 км, а дори в момента се работи по изграждането на 12 от тях. Тя припомни, че Община Благоевград е отличник в реализирани инвестиции по Националната програма за енергийна ефективност. По думите ѝ в цялата област има сключени 189 договора, като 188 от тях вече са изпълнени. Министър Аврамова заяви, че проблемите с водопроводната мрежа на ВиК-Благоевград изискват много големи инвестиции.  \r\nОбластният управител Бисер Михайлов подчерта, че са положени неимоверни усилия за това Община Кресна да бъде присъединена към ВиК-Асоциацията, но за момента без успех. Той каза още, че говори многократно и с кмета и с общинските съветници в Кресна, но за момента не срещат разбиране по въпроса. Бисер Михайлов отправи апел към всички кметове заедно да успеят да убедят кмета и жителите на Община Кресна да се присъединят към Асоциацията.  \r\nНатали СТЕФАНОВА", "date": "2019.03.14", "title": "Голям интерес предизвика в Благоевград гражданската инициатива на ПП ГЕРБ „Европа в нашия дом” с акцент върху регионалното развитие и благоустройство (ОБЗОР)"}
{"url": "http://www.focus-news.net/news/2019/03/14/2634650/", "text": "Местните власти са изключително важни за изпълнение на европейските политики. Това каза за обзорното предаване „Това е България“ на  Радио „Фокус“  кметът на Добрич Йордан Йорданов, който участва в XVIII-та Европейска среща на върха на регионите и градовете. Предложената от кмета на Добрич тема как регионите могат да станат по-силни и да имат по-голямо въздействие върху политиките на ЕС влезе в първия дискусионен панел, след гласуване на всички предложения. Според него местните власти би следвало да са в добри партньорски отношения с правителствата си, а всяко едно правителство би следвало да бъде добър партньор и с ЕС. „Основен акцент на този панел е политиката, която стига до най-крайния ъгъл на ЕС, до всяко село, град или жител, независимо къде на територията на ЕС се намира. Разговаряхме за това, което предстои през следващия програмен период и по-конкретно, че трябва да се води политика на сближаване на регионите. Комитетът на регионите е такъв проводник, който заедно с местната власт може да бъде стимул и движеща сила, за да може всеки гражданин във всяка страна да усети, какво означава да сме членове на ЕС“, обобщи кметът. Йордан Йорданов участва и в среща с главния преговарящ на ЕС Мишел Барние. „Посланията към целия Европейски съюз са много положителни, говори се за силно обединение. Говори се и за голямото предизвикателство за това страна-членка да се наложи да напусне ЕС. Има притеснение, че все още няма крайно решение как Великобритания ще напусне ЕС. Мишел Барние е изключително притеснен, но в същото време казва, че запазва спокойствие, самообладание и най-добро отношение към Великобритания и гражданите на страната“, допълни Йордан Йорданов. Според кметът по-добрият вариант е развод с правила, отколкото хаотичен развод, който би довел след себе си неясни пътища. \r\nЦоня СЪБЧЕВА", "date": "2019.03.14", "title": "Йордан Йорданов, кмет на Добрич: Местните власти са изключително важни за изпълнение на европейските политики"}
{"url": "http://www.focus-news.net/news/2019/03/14/2634653/pazardzhik-shestvie-s-141-metrovo-balgarsko-zname-se-organizira-v-denya-na-trakiya-26-mart.html", "text": "Шествие с 141-метрово българско знаме се организира в Пазарджик на 26 март - Деня на Тракия, съобщиха от  Oбщинската администрация в Пазарджик . Дължината на знамето съответства на годините от Освобождението на България. Инициативата е на местната структура на ВМРО и Община Пазарджик. Шествието ще започне от читалище „Виделина“ в 17.30 часа и ще премине по централния булевард „България“. По този начин ще се отдаде дължимото на едно от великите събития в нашата история – Одринската епопея. Падането на Одрин е последният решителен удар срещу Османската империя, а българското знаме, развято от български войник върху Селим джамия е символ на победата на българската армия. Историческите събития от преди 106 години.", "date": "2019.03.14", "title": "Пазарджик: Шествие с 141-метрово българско знаме се организира в Деня на Тракия - 26 март"}
{"url": "http://www.focus-news.net/news/2019/03/14/2634652/vladimir-karolev-ikonomist-koruptsiyata-i-politicheskoto-targuvane-prechat-na-biznesa-v-balgariya.html", "text": "Корупцията и политическото търгуване пречат на бизнеса в България. Това каза за обзорното предаване „Това е България“ на  Радио „Фокус“  икономистът Владимир Каролев. Той уточни, че тези два фактора създават проблеми най-вече с обществените поръчки. „Там даже корупцията е на средно и ниско ниво, а не на високо. Когато членове на комисии по европейски програми работят едновременно и за администрацията, т.е. получават заплата от данъкоплатците, а в същото време оказват консултантски услуги на кандидати при тях и оценяват по-високо проекти, които са на техни клиенти“, обясни икономистът. Владимир Каролев каза още, че има случаи на опити за прокарване на лобистски закони. Такива са опитите за промяна на закона  за приватизацията, уточни той. Според него идеята за опрощаване на дългове на главното мюфтийство за спасяване на етническия мир е опит за политическо търгуване между ГЕРБ и ДПС, а не корупция. \r\nЦоня СЪБЧЕВА", "date": "2019.03.14", "title": "Владимир Каролев, икономист: Корупцията и политическото търгуване пречат на бизнеса в България"}
{"url": "http://www.focus-news.net/news/2019/03/14/2634654/plovdiv-obshtina-rakovski-pusna-elektronen-danachen-kalkulator-za-prevoznite-sredstva.html", "text": "Калкулатор за изчисляване размера на дължимия данък за превозните средства пусна на сайта си община Раковски, съобщиха от  администрацията  . Целта е да се улеснят гражданите да пресметнат каква сума трябва да внесат в местната хазна след промяната на данъчните ставки. Новата електронна услуга е безплатна и лесна за ползване. Калкулаторът е наличен в раздела за е-услуги на сайта на общината. От там  пуснаха и упътване как да се ползва, напомняйки, че формулата, по която се формира данъкът за моторните превозни средства включва годината на производство, мощността в kW и екологичният стандарт на колата. Тези данни се посочват в падащото меню на платформата. Необходимата информация за превозното средство пък е записана в неговия талон. Срещу индекс В е годината на първата регистрация, според която се изчислява възрастта. Мощността на автомобила в kW пък е посочена в индекс Р.2. Срещу индекс V.9 е екологичният стандарт на колата. Ако срещу него липсва информация, собствениците избират от падащото меню “без екологичен стандарт.", "date": "2019.03.14", "title": "Пловдив: Община Раковски пусна електронен данъчен калкулатор за превозните средства"}
{"url": "http://www.focus-news.net/news/2019/03/14/2634655/", "text": "Европа ще бъде нова след развода с Великобритания. Това каза за обзорното предаване „Това е България“ на  Радио „Фокус“  кметът на Добрич Йордан Йорданов, който участва в XVIII-та Европейска среща на върха на регионите и градовете в Букурещ. „От друга страна повече от всякога Европа е изправена пред опасност от разделение, отлюспване. За мен това не е добра политика и най-важното към този ден, след като Великобритания напусне, е всички държави да положат усилия, за да бъдат обединени. Пред нас стои изключително голямо предизвикателство на разединението. Не трябва да се позволява ЕС да се разпада по какъвто и да е начин. Трябва да защитаваме единството на този съюз“, заяви Йордан Йорданов. Той допълни, че благодарение на ЕС в Добрич през последните три години се реализират сериозни проекти. „Всички онези добри практики, които се предоставят от ЕС, те до голяма степен могат да бъдат вградени на местно ниво“, добави кметът Йордан Йорданов. \r\nЦоня СЪБЧЕВА", "date": "2019.03.14", "title": "Йордан Йорданов, кмет на Добрич: Европа ще бъде нова след развода с Великобритания"}
{"url": "http://www.focus-news.net/news/2019/03/14/2634649/ekspert-rusiya-severen-potok-2-skara-vashington-i-berlin.html", "text": "Преди миналогодишното си пътуване до Вашингтон, германският канцлер Ангела Меркел се договори със съветниците да се избягват разговори за „Северен поток 2“, защото този голям газов проект е сериозен препъни камък в отношенията между САЩ и Германия. Във Вашингтон не от вчера говорят за прекалената зависимост на първата икономика на Европа от руския газ, която ще стане още по-голяма с прокарването на новата тръба. В Берлин, не без основания, подозират, че американците искат да изтласкат „Газпром“ от европейския пазар и да заменят руския природен газ със своя – американски втечнен, пише електронното издание на  руското списание „Експерт“  в материал, представен без редакторска намеса. \r\nНо на преговорите в Овалния кабинет президентът не остави на своя гост избор. \r\n„Ангела – каза той – вие трябва да спрете да купувате газ от Путин“. \r\nГермания, уверено заяви американският лидер, не трябва да подобрява отношенията си с Русия,  а да купува газ от Америка. \r\nОт срещата във Вашингтон измина една година. Работата над „Северен поток 2“ продължава независимо от натиска на САЩ. Вече е положена една трета от подводния участък и дори е завършена най-трудната част от проекта. Вече е очевидно, че независимо от всички усилия на САЩ и техните съюзници от Източна Европа газопроводът по дъното на Балтийско море ще бъде достроен и че в края на годината пропускната способност на тръбопровода ще се увеличи два пъти. \r\n„Северен поток 2“, счита Wall Street Journal, е най-яркият пример за това, как вместо да сближава Америка и съюзниците й, Русия вбива клин между тях. \r\n„Строителството на газопровода“, неуморно убеждава европейците и най-вече немците посланикът на САЩ в Берлин Ричард Гренел, който е доверено лице на Тръмп и изявен противник на тръбопровода – „просто ще увеличи зависимостта на Европа от Русия“. \r\nНо на всички „тревоги“ на Америка от Берлин възразяват, че напротив, газопроводът ще укрепи енергийната сигурност на континента. На Мюнхенската конференция по сигурността Меркел, в отговор на поредните призиви на вицепрезидента на САЩ Майк Пенс да се откаже от газопровода, заяви, че руският газ остава руски, независимо от това как попада в Европа: през Украйна, срещу което Вашингтон не възразява, или по дъното на Балтийско море. \r\nНяколкогодишните усилия на Вашингтон да убеди Берлин да се откаже от проекта не донесоха успех. Сега Белият Дом се готви да наложи санкции срещу „Северен поток 2“. Тръмп твърди, че той не е съвместим с военния щит, който САЩ държат над Европа. „Ако искате да ви защитаваме от мечката – като че се моли той – защо тогава я храните?“ \r\nВ Германия се отнасят много болезнено към санкциите и казват, че ще ги възприемат като агресия срещу член на НАТО. Ограничителните мерки ще засилят още повече разногласията между двете страни, сред които е и едностранното излизане на Вашингтон от ядрената сделка с Иран и заплахите на Тръмп да наложи търговски мита на германската автомобилна промишленост, както и постоянните искания към Берлин да увеличи разходите си за отбрана. \r\nВ Москва са готови за санкции. Те ще принудят „Газпром“ да купува западни копмании и да достроява газопровода сама. В такъв случай западните инвеститори ще бъдат заменени от руски държавни банки, които не е изключено да получат помощ от китайските си колеги. \r\nВъв Вашингтон знаят за този план. В Америка изобщо не могат да разберат защо Меркел въобще подкрепя строителството на „Северен поток 2“. На първо място, газопровода бе подкрепян от нейния предшественик и политически опонент Герхард Шрьодер, който, за разлика от нея, е приятел на руския президент. Въпреки това, канцлерът твърди, че тръбопроводът отговаря на дългосрочните интереси на Германия, защото страната залага на газта. През 2011 година след аварията в АЕЦ „Фукушима“ Берлин реши да затвори всички АЕЦ, а до 2038 година трябва да бъде закрита и последната електростанция, работеща на въглища. \r\nНа германската икономика, разбира се, не й стига възобновяемата енергия и затова газта е главният вид гориво в Германия. Тя е най-големият вносител на суровината в света. Достатъчно е да се каже, че само BASF използва повече газ от цялата Дания. Не е учудващо, както заяви през февруари Меркел в Токио, че на Германия й трябва повече от синьото гориво. \r\nЕстествено, за Германия, където са най-високите в Европа цени на електроенергията за предприятията, руският газ, който сега е с около 20% по-евтин от американския, е много полезен. \r\nПрез всичките си 13 години като канцлер, Меркел обяснява своята позиция по различни начини: ту с необходимостта да се съобразява с коалиционния партньор, ту с нуждите на германската икономика. И чак през февруари в Мюнхен тя заяви, че Германия купува от Русия (по-рано от СССР) газ вече много десетилетия и че Кремъл ще остане партньор на Берлин и за в бъдеще. \r\nЕвропа е разделена в отношението си към „Северен поток 2“, въпреки че повечето членове на ЕС подкрепят Вашингтон, а не Берлин. Особено усърдни в критиките си към Германия са Полша и Прибалтийските републики. Във Варшава, например, дори сравняват газопровода с пакта Молотов-Рибентроп. \r\nОтношенията между Германия и Полша се влошиха толкова много заради газовия проект, че през юли 2016 година Ангела Меркел тайно покани лидера на полската управляваща партия Ярослав Качински на вечеря в дома за приеми на германското правителство в замъка Месеберг. \r\nПревод и редакция:", "date": "2019.03.14", "title": "„Експерт“ (Русия): „Северен поток 2“ скара Вашингтон и Берлин"}
{"url": "http://www.focus-news.net/news/2019/03/14/2634656/tsvetan-tsvetanov-gerb-preventsiyata-i-informatsionnite-kampanii-vazpitavat-po-dobre-shofyorite-ot-nakazaniyata.html", "text": "Винаги ще подкрепям такива каузи, защото съм убеден, че превенцията и информационните кампании възпитават и дават по-добрите възможности от наказателната политика. Това каза в Горна Оряховица председателят на ПГ на ГЕРБ и председател на парламентарната Комисия по вътрешна сигурност и обществен ред Цветан Цветанов, съобщиха от пресцентъра на  партията . Заедно с народния представител Клавдия Ганчева и горнооряховския кмет Добромир Добрев той присъства на концерт срещу агресията на пътя и в подкрепа на пострадали от ПТП семейства. Събитието под надслов „С разум за живот“, се организира от младежкото сдружение „G. O. Wake Up! Горна Оряховица, събуди се!“, като идеята е родена съвместно със СУ „Вичо Грънчаров“. На концерта присъстваха и заместник областните управители на Велико Търново, както и зам.-кметовете на старата столица Георги Камарашев и на железничарския град Николай Георгиев.  \r\nКаузата за пътна безопасност събра в Горна Оряховица много популярни личности. На сцената се изявиха и малки таланти от Горна Оряховица. Събраните по време на благотворителната проява средства ще подкрепят семейства, чиито близки са станали жертва на пътно-транспортни произшествия, като сред загиналите са и хора, блъснати на пешеходна пътека. На концерта присъстваха представители на някои от почернените семейства.  \r\nПо време на събитието в Горна Оряховица бе представена и 3D визуализация на проекта за новия мултифункционален полигон за обучение на бъдещи шофьори, който ще предоставя и терен за практически занимания по пътна безопасност на ученици и младежи. На него ще има улици, кръстовища, пешеходни пътеки. Така в реална ситуация децата ще се учат как да пресичат безопасно, а курсистите ще упражняват умения преди кормуване в градска среда.  По повод инициативата за изграждането на такова съоръжение председателят на ПГ на ГЕРБ Цветан Цветанов каза: „Благодарение на нашите законодателни промени вече нарушителят „инвестира“ в подобряването на тази инфраструктура и този образователен процес с информационни кампании. Вече 50 процента от глобите отиват в специалния  фонд „Пътна безопасност” и точно с него се подкрепят подобни инициативи като на тези прекрасни младежи. Те ще получат подкрепа, за да може този проект да е първият реализиран със съдействието на Фонд „Пътна безопасност“. На този полигон деца и родители ще се учат и ще трупат опит и знания за това как да се държат на пътя и да реагират в ситуация“. \r\nЦветан Цветанов дари за каузата и 1000 лева от свое име и от името на другите великотърновски народни представители от ГЕРБ Станислава Стоянова и Клавдия Ганчева. По думите на Цветанов благодарение именно на такива кампании жертвите на пътя от над 1000 през 2009 година са намалели на 600 през 2011- 2012 година. „Днес се обръщам с огромно послание на първо място към родителите – нека да пазим нашите деца. Отговорността за това дали ключовете ще бъдат дадени на тийнейджъра, който току-що е взел шофьорската си книжка, е наша. Наша е отговорността дали той ще се качи в колата си след поредния купон под въздействието на алкохол. Много е важна ролята на семейството, за да изградим отговорност у децата“, допълни председателят на ПГ на ГЕРБ.   \r\nКметът на Горна Оряховица инж. Добромир Добрев каза, че не можем да върнем загиналите, но всички трябва да полагаме усилия, за да намалим жертвите по пътищата. „Скоростта убива. Затова лозунгът „убий скоростта, спаси живот“ е много подходящ. Тази идея трябва да се реализира и в други градове”, каза Алекси Кесяков, който също присъства на събитието.", "date": "2019.03.14", "title": "Цветан Цветанов, ГЕРБ: Превенцията и информационните кампании възпитават по-добре шофьорите от наказанията"}
{"url": "http://www.focus-news.net/news/2019/03/14/2634642/afp-britanskiyat-parlament-othvarli-kategorichno-vazmozhnostta-za-vtori-referendum-za-brekzit.html", "text": "Британските депутати в четвъртък гласуваха категорично срещу отлагането на Брекзит, за да бъде проведен втори референдум по въпроса, както се надяваха привържениците на отмяната на вота на британския народ и провеждането на второ гласуване, предава  AFP . \r\nТри години след гласуването за излизане от Съюза, което ще остане в сила, само 85 народни представители подкрепиха предложението, а 334 гласуваха „против“, като повечето депутати от опозиционната Лейбъристка партия се въздържаха. \r\nПревод и редакция:", "date": "2019.03.14", "title": "AFP: Британският парламент отхвърли категорично възможността за втори референдум за Брекзит"}
{"url": "http://www.focus-news.net/news/2019/03/14/2634647/svetoslav-malinov-evrodeputat-nay-loshiyat-variant-za-napuskane-na-velikobritaniya-bez-sporazumenie-nyama-da-se-sluchi.html", "text": "Най-лошият вариант за напускане на Великобритания без споразумение няма да се случи. Това каза за обзорното предаване \"Това е България\" на  Радио \"Фокус\"  евродепутатът от ДСБ/ЕНП Светослав Малинов. От тук нататък ще има поредица от гласувания в британския парламент. С какъв мандат ще отиде премиерът им Тереза Мей на срещата на върха на 21-22 март, за да помоли за отсрочка, въз основа на какво и колко дълга ще бъде, ще се разбере тогава. Според Малинов ще има отсрочка и тя ще е по-дълга от 6 месеца и Великобритания ще трябва да участва на евроизборите, а в момента на напускане на ЕС, те ще напуснат и ЕП. „Брекзит без споразумение щеше да постави десетки хиляди българи във Великобритания на изключителен стрес и много хора щяха да имат разбити житейски планове и усложнения на работа, щеше да се създаде нова атмосфера на крайна нетърпимост в страната от българи, румънци и поляци. Това е нещо за което общуваме с британската полиция и тя съобщава за увеличени този тип престъпления“, обясни той. Светослав Малинов каза още, че нашите сънародниците във Великобритания остават там при същите условия. Няма да има специално отношение към тях от страна на британската полиция, и вътрешно министерство, няма да кандидатстват за оставане и нов статут, таксите в университетите си остават същите, каза още той. Според него ще има втори референдум за връщане в ЕС, когато сегашното поколение – млади британци и млади професионалисти – осъзнаят, какво представлява Брекзит и вероятно ще се случи след 20-25 години. Евродепутатът допълни, че референдум през тази или през следващите години не е разумно да се провежда, защото разделението във Великобритания не позволява подобен тип политически процес.  \r\nЦоня СЪБЧЕВА", "date": "2019.03.14", "title": "Светослав Малинов, евродепутат:  Най-лошият вариант за напускане на Великобритания без споразумение няма да се случи"}
{"url": "http://www.focus-news.net/news/2019/03/14/2634651/afp-britanskiyat-parlament-glasuva-za-otlagane-na-brekzit-i-nov-vot-za-sdelkata-na-tereza-mey.html", "text": "Британският парламент в четвъртък одобри с голямо мнозинство Лондон да поиска отлагане на Брекзит от Брюксел и провеждане на ново гласуване за отхвърлената вече два пъти сделка на премиера Тереза Мей в скоро време, предава  AFP . \r\n412 депутати гласува „за“ срещу 212 „против“ предложението на правителството. \r\nПревод и редакция:", "date": "2019.03.14", "title": "AFP: Британският парламент гласува за отлагане на Брекзит и нов вот за сделката на Тереза Мей"}
{"url": "http://www.focus-news.net/news/2019/03/14/2634644/stremezhat-na-nominiranite-kandidati-za-nov-sastav-na-tsik-e-da-sablyudavat-varhovenstvoto-na-zakona-obzor.html", "text": "Стремежът на номинираните кандидати за нов състав на Централна избирателна комисия (ЦИК) е да съблюдават върховенството на закона. Това стана ясно от изслушването им на заседание на Комисията по правни въпроси, което продължи повече от четири часа. Изслушването на всички 20 кандидати е част от процедурата за избор на нов състав на специализирания орган, която парламентът започна, тъй като на 21 март изтича срокът на сега действащата ЦИК.  \r\nКандидатите бяха обявени от партиите, които имаха право на предложения до миналия четвъртък.  ГЕРБ  предложиха за председател Стефка Стоева и за членове шестима души: Георги Баханов, Йорданка Ганчева, Мария Бойкинова, Александър Андреев, Мирослав Джеров и Димитър Димитров. От  БСП  номинираха за членове шестима души: Таня Цанева, Николай Николов, Силва Дюкенджиева, Силвия Стойчева, Емил Войнов и Цветанка Георгиева.  „Обединени патриоти“  издигнаха кандидатурите на доц. Таня Йосифова за заместник-председател и Бойчо Арнаудов за член на специализирания орган.  ДПС  предложиха Севинч Солакова за секретар и Ерхан Чаушев за член на ЦИК. От  „Воля“  номинираха Кристина Цанкова-Стефанова за член. От извънпарламентарните партии  „Реформаторският блок“  също даде своя номинация в лицето на Ивайло Ивков. Катя Иванова е предложена от  Коалиция „България без цензура, ВМРО-БНД, Земеделски народен съюз, Движение Гергьовден“ .  \r\nСъгласно Изборния кодекс парламентът има право да избере председателя, заместник-председателите и секретаря на ЦИК. Останалите членове на комисията се назначават от президента въз основа на предложение на парламентарно представените партии и коалиции, както и на партиите и коалициите, които имат избрани евродепутати, но не са в парламента.  \r\nЗа съблюдаване върховенството на закона пожелаха и основните политически сили в лицето на ГЕРБ и БСП.    Председателят на Правна комисия и депутат от ГЕРБ Данаил Кирилов  пожела на бъдещия състав на Централната избирателна комисия енергия, добросъвестност и стремеж за установяване на върховенството на закона. „Каня колегата Зарков, не само той, а и другите членове на Правна комисия от БСП, да продължат със защитата на номинираните от тях кандидати и в пленарна зала, за да не бъдем поставени в сложната ситуация с наши гласове да подкрепяме техните кандидати“, каза Кирилов.   Заместник-председателят на ПГ на „БСП за България“  Крум Зарков подчерта, че БСП остава обвързана със закона и затова е в парламента, за да представи своите кандидати за специализирания орган. Зарков заяви, че изискването на БСП към всички кандидати е да спазват закона.  \r\nЗа върховенство на закона се обяви и номинацията на ГЕРБ за  председател на ЦИК Стефка Стоева.  „Аз не съм политик. Над 40 години съм била само съдия. Това е моята работа. За мен върховенството на закона винаги е стояло над всичко. Вярвам, че ако бъда избрана за тази длъжност, ще продължа да работя по този начин. По друг начин не мога“, поясни Стоева. Тя изрази надежда опитът ѝ да бъде ценен в работата на ЦИК. Номинираните от ГЕРБ за членове на специализирания орган също изтъкнаха, че основен принцип за тях е върховенството на закона. Такава беше изразената позиция и от шестимата номинирани от БСП. Освен върховенството на закона, кандидатите на левицата изтъкнаха и  необходимостта от обучение на ангажираните в изборния процес. Около тяхното становище за обучението се обединиха почти всички кандидати за новия състав на ЦИК и от другите политически сили.  От кандидатите на „Обединени патриоти“ се чуха призиви за засилване на взаимодействието на специализирания орган с НПО. Тези на ДПС апелираха за нормализиране на изборните правила. \r\nДеница КИТАНОВА", "date": "2019.03.14", "title": "Стремежът на номинираните кандидати за нов състав на ЦИК е да съблюдават върховенството на закона (ОБЗОР)"}
