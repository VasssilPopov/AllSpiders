{"url": "http://www.focus-news.net/news/2019/10/08/2706369/mestni-izbori-2019-milka-hristova-na-kraglata-masa-za-sadbata-na-tsentralna-banya-v-sofiya-hodim-varhu-techno-zlato-i-go-prahosvame.html", "text": "\"Ходим върху течно злато и го прахосваме\". Това каза досегашният заместник-председател на СОС и втора в листата на БСП за общински съветници Милка Христова по време на участието й в кръгла маса за съдбата на Централната баня в София. Всички присъстващи бяха единодушни, че банята не бива да бъде превръщана в музей, а басейните - в камерни зали за концерти. От няколко души на кръглата маса се чу фразата \"банята е топлото сърце на София\". Това съобщиха от пресцентъра на  БСП- София  \"Днешната кръгла маса е триумф на гражданите\", така започна изказването си Милка Христова. Тя разказа как е получила доклада от заместник-кмета Тодор Чобанов за бъдещето на банята още преди година. \"Тогава обявих ситуацията за театър на абсурда, това беше официалната ни позиция, добави Милка Христова. - Благодаря на гражданите от  \"Термално-нормално\", че откликнаха и последва една верижна реакция на недоволство\". Милка Христова е убедена, че хората са наясно със случващото се и представената информация от страна на Столична община и конкретно на заместник-кмета Тодор Чобанов е \"подценяване на интелигентността на хората\". \"Та ние ходим върху течно злато и го прахосваме по един недопустим начин\", категорична беше тя. Като заместник-председател на досегашния Столичен общински съвет Милка Христова е наясно с документация относно музея, който се намира в сградата на банята, както и информацията, която е грешно представена на хората. \"Издръжката на музея е над 2 милиона лева, това ще натовари бюджета много\", каза Милка Христова. Тя призова следващият кмет на София и общинските съветници в СОС да се обединят и да се заемат с този въпрос, като бъде отделен бюджет за банята и нещата спрат да се правят \"на тъмно и скрито\". Милка Христова завърши със следния апел: \"Нека спасим банята, нека да я запазим както за туристите, така и за софиянци\".", "date": "2019.10.08", "title": "Местни избори 2019: Милка Христова на кръглата маса за съдбата на Централна баня в София: Ходим върху течно злато и го прахосваме"}
{"url": "http://www.focus-news.net/news/2019/10/08/2706371/ministar-nikolina-angelkova-provede-v-berlin-rabotna-sreshta-s-tomas-elerbek-chlen-na-izpalnitelniya-savet-na-tui-group-za-podgotovkata-na-sezon-2020-g.html", "text": "Фокусът е към увеличение на туристопотока, прогнозите на световния туроператор сочат устойчиво развитие за пазар България и повече туристи за страната ни. Това съобщиха от  Министерството на туризма .Подготовката на сезон 2020 и възможностите на България да постигне сериозно увеличение на туристите от чужбина бе тема на работната среща в Берлин на министър Николина Ангелкова с Томас Елербек, член на изпълнителния съвет на TUI Group, директор на „Корпоративни и външни работи“. Министърът е на работно посещение в Германия. \r\n В ситуацията след фалита на най-стария международен туроператор „Томас Кук“ за нас е изключително важно България да се позиционира успешно и да затвърди позициите си на стабилна дестинация за организиран туризъм, заяви българският министър. Германия е основен туристически пазар за страната ни. Работим за организирането на голям българо- германски туристически бизнес форум. Основен фокус в него ще са летният и зимен туризъм, както и възможностите на българския културно-историческия и балнео и СПА туризъм, отбеляза министър Ангелкова. Целта ни е да увеличим крилата на активните сезони, да увеличим броя на туристите и времето за техния престой у нас и така да утвърдим България като четирисезонна дестинация, коментира министър Ангелкова. Тя представи възможностите на страната ни да подкрепи организирания туризъм чрез насочена реклама към структуроопределящите туристически пазари. Министър Ангелкова информира събеседника си, че на Световния ден на туризма – 27 септември, в София бе официално обявено, че е подписано споразумение между България и германските здравни каси, по което се работи усилено от години. То дава възможност германски здравноосигурени граждани да се лекуват у нас. Томас Елербек каза, че прогнозите на TUI Group са за устойчиво развитие на пазар България. Той подчерта, че компанията работи много добре с българския бранш, а страната е много добре приета сред клиентите им. По думите му за следващата година може да се очаква ръст на туристите, които ще посетят България с TUI Group", "date": "2019.10.08", "title": "Министър Николина Ангелкова проведе в Берлин работна среща с Томас Елербек, член на изпълнителния съвет на TUI Group за подготовката на сезон 2020 г."}
{"url": "http://www.focus-news.net/news/2019/10/08/2706368/sport-bastian-shvaynshtayger-slaga-kray-na-karierata-si.html", "text": "Футбол: Бившият полузащитник на Байерн Мюнхен и германския национален тим Бастиан Швайнщайгер обяви пред своите фенове, че слага край на футболната си кариера след края на настоящия сезон в Мейджър Лийг Сокър в Чикаго Файър. \r\nТой приключва своя футболен път като играч с 8 шампионски титли на Германия и 7 купи на страната. През сезон 2012-2013 година. Швайнщайгер спечели и трофея в Шампионската лига в един сезон, в който Байерн постигна требъл, а с Манчестър Юнайтед успя да вдигне ФА Къп през кампанията 2015/2016 година.", "date": "2019.10.08", "title": "Спорт: Бастиан Швайнщайгер слага край на кариерата си"}
{"url": "http://www.focus-news.net/news/2019/10/08/2706372/gd-granichna-politsiya-intenziven-e-trafikat-na-gkpp-kapitan-andreevo-na-izhod-za-tovarni-avtomobili.html", "text": "Интензивен е трафикът на ГКПП \"Капитан Андреево\" на изход за товарни автомобили. Това съобщиха от пресцентъра на  Главна дирекция \"Гранична полиция\" . Информацията за трафика на българските гранични контролно-пропускателни пунктове е към 18.00 ч. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. На границата с Република Северна Македония на ГКПП \"Златарево\" движението е затруднено поради извършване на ремонтно-строителни дейности. На останалите гранични пунктове, трафикът е нормален. На 9 октомври 2019 г. фериботът Оряхово - Бекет няма да работи, поради извършване на драгажни дейности в района на пристанищато.", "date": "2019.10.08", "title": "ГД \"Гранична полиция\": Интензивен е трафикът на ГКПП \"Капитан Андреево\" на изход за товарни автомобили"}
{"url": "http://www.focus-news.net/news/2019/10/08/2706366/voenna-akademiya-g-s-rakovski-shte-bade-domakin-na-nauchnata-konferentsiya-vazdushen-suverenitet-i-edinno-evropeysko-vazdushno-prostranstvo.html", "text": "Военна академия „Г. С. Раковски“ ще бъде домакин на научната конференция на тема „Въздушен суверенитет и единно европейско въздушно пространство”. Тя е  посветена на празника на Военновъздушните сили и авиацията – 16 октомври, 15-ата годишнина от членство на Република България в НАТО и 60-ата годишнина от сформирането на катедра „ВВС и ПВО“ на висшето учебно заведение. Научният форум ще бъде открит в 10.30 ч. утре, 9 октомври, в аула „Раковски“ на Военната академия.Това съобщиха от пресцентъра на  Министерство на отбраната .Конференцията има амбицията да се превърне в традиционен форум, на който да се  представят и популяризират научните постижения във военното въздухоплаване, гарантирането на въздушния суверенитет, развитието на гражданско-военните отношения при ползването на единното европейско пространство  и да се почитат значими исторически събития и хора в славната ни история.По-рано същия ден командно-преподавателският състав на Военната академия, слушателите и студентите ще почетат паметта на Георги Раковски – титан на българското национално-освободително движение и пръв военен теоретик. Тържественият ритуал по повод 152-ата годишнина от смъртта на патрона на висшето военно учебно заведение ще започне в 8.30 ч. в района на Военната академия.", "date": "2019.10.08", "title": "Военна академия „Г. С. Раковски“ ще бъде домакин на научната конференция  „Въздушен суверенитет и единно европейско въздушно пространство”"}
{"url": "http://www.focus-news.net/news/2019/10/08/2706377/ministar-ekaterina-zaharieva-sluchayat-polfriyman-ne-biva-da-vliyae-na-dvustrannite-otnosheniya-s-avstraliya.html", "text": "„Вярвам в българската съдебна система. Българската правораздавателна система е абсолютно независима, изпълнителната власт не може да се меси в решенията й.“ С тези думи вицепремиерът и министър на външните работи Екатерина Захариева призова австралийската страна случаят „Джок Полфрийман“ да не се политизира, а българският съд да бъде изчакан да вземе своето решение, съобщиха от  Министерството на външните работи .Външният ни министър се присъедини за кратко към среща на заместник-министъра Петко Дойков с Джон Филип, временно управляващ посолството на Австралия в Гърция, акредитирано и за България. Екатерина Захариева подчерта пред австралийския дипломат, че това е консулски случай. „Да не позволяваме този случай да попречи на двустранните ни отношения“, заяви Екатерина Захариева.  \r\nПо случая „Полфрийман“ в България няма политически натиск, каза още външният ни министър. Екатерина Захариева изрази разбирането, че казусът е обществено чувствителен, както и че българското общество има право да изразява своето мнение и да коментира, стига това да е в съответствие с Конституцията на България и да не се използва език на омразата.„Убедени сме, че в България се спазва върховенството на закона, както и че правосъдието е независимо“, заяви временно управляващият посолството на Австралия в Атина Джон Филип. Заместник-министър Дойков и Джон Филип обсъдиха двустранните връзки с Австралия, както и сътрудничеството в рамките на отношенията на Австралия и ЕС. „Имаме много добър диалог между двете страни, позитивни са тенденциите и в сътрудничеството в търговско-икономическата сфера, където има голям потенциал за развитие“, заяви заместник-министър Дойков. Той потвърди интереса на България двете страни да сключат социална спогодба и отбеляза значението, което страната ни придава на голямата българска общност в Австралия - около 20 000 души. За 2018 г. двустранният стокообмен с Австралия отбелязва растеж - със 116 на сто на годишна база като е достигнал близо 100 млн. долара.България приветства и започването на преговорите за Споразумение за свободна търговия (ССТ) на ЕС с Австралия, за чието начало страната ни положи големи усилия по време председателството си на Съвета на ЕС през 2018 г.", "date": "2019.10.08", "title": "Министър Екатерина Захариева: Случаят „Полфрийман“ не бива да влияе на двустранните отношения с Австралия"}
{"url": "http://www.focus-news.net/news/2019/10/08/2706376/predstoyashti-sabitiya-v-stranata-za-9-oktomvri-agentsiya-fokus.html", "text": "*** \r\n \r\n \r\n \r\nОт 9.00 ч. президентът и върховен главнокомандващ на Въоръжените сили Румен Радев ще посети 101-ви алпийски полк от Сухопътните войски в Смолян и ще приеме строя на почетния караул, след което ще проведе среща с личния състав и ще разгледа въоръжението, специализираното ски и алпийско оборудване на полка. \r\n \r\n \r\n*** \r\n \r\nОт 09.00 часа ще се проведе заседание на Народното събрание.  \r\n \r\n*** \r\n \r\nОт 10.00 часа ще се проведе заседание на Министерски съвет.  \r\n \r\n*** \r\n \r\nОт 11.00 часа „Еврохолд“-България ще представи Стратегията си за развитие на компаниите от групата на ЧЕЗ България след финализиране на сделката. \r\n \r\n*** \r\n \r\nОт 11.00 часа в сградата на Народното събрание, Клуба на народния представител, ще бъде открита благотворителна изложба, организирана от Св. Синод на Българската православна църква. \r\n \r\n*** \r\n \r\nОт 8.30 ч. в района на Военна академия „Г. С. Раковски“ ще се състои тържествен ритуал по повод 152-ата годишнина от смъртта на патрона на висшето учебно заведение. \r\n \r\n*** \r\n \r\nОт 10.30 ч. във Военна академия „Г. С. Раковски“ ще бъде открита научната конференция на тема „Въздушен суверенитет и единно европейско въздушно пространство”.  \r\n \r\n*** \r\n \r\nОт 18.00 часа в Националния археологически музей – БАН, ще бъдат представени илюстрирани ръкописи на Средновековна България от XIV век. \r\n \r\n*** \r\n \r\nОт 18:00 часа в Мраморното фоайе на библиотеката на премиерата на книгата на Лазар Хадживълчев „Протуберанси“. \r\n \r\n*** \r\n \r\nОт 18:00 часа в залата на НЧ“Съгласие-1890“, Тони Димитрова ще представи концерт – спектакъл „Моите неизпратени писма”. \r\n \r\n*** \r\n \r\nОт 13.00 часа в Етнографския музей с Арт работилница за изработване на фигури от царевична шума ще продължат Празници на психичното здраве. \r\n \r\n*** \r\n   \r\nОт 10.30 ч. на ул. „Софийскошосе“ в Перник ще бъде направена първа копка за начало на ремонта на улицата.  \r\n \r\n*** \r\n \r\nОт 17.30 часа Гърков в Арт център „Къща на художниците“ предстои откриване на самостоятелна изложба на Николай Гърков.  \r\n \r\n*** \r\n \r\nОт 13.00 часа в Областната администрация, омбудсманът на Република България Диана Ковачева и екип от експерти на институцията ще изслушват проблемите на граждани от Сливен и региона. \r\n \r\n*** \r\n \r\nОт 13.30 ч. в Регионална библиотека ще бъде открит Третият национален форум „Дни на училищната психология“.  \r\n \r\n \r\n*** \r\n \r\nОт 18.00 часа в Арт фоайето на Радио Стара Загора, Елена Мури ще представи новата си книга „Сезонът е Любов“. \r\n \r\n \r\n Местни избори 2019 \r\n \r\n \r\n \r\nОт 10.30 ч. на паметника „100 години свобода“ кандидатът за кмет на Община Симитли Апостол Апостолов ще участва в отбелязването на 107 години от Освобождението на Симитли и Пиринска Македония.", "date": "2019.10.08", "title": "Предстоящи събития в страната за 9 октомври (Агенция „Фокус“)"}
{"url": "http://www.focus-news.net/news/2019/10/08/2706373/aktsenti-v-sutreshniya-blok-dobro-utro-balgariya-na-radio-fokus-za-9-oktomvri.html", "text": "Нуждите от електронно управление в XXI век са все по-големи. Как Държавна агенция „Електронно управление“ (ДАЕУ) към Министерски съвет се адаптира към необходимата комуникация с обществото? Гост в сутрешния блок „Добро утро, България“ на Радио „Фокус“ ще бъде Николай Минев – Директор на дирекция „Информационни системи и оперативна съвместимост“ към ДАЕУ. \r\nЩе се стигне ли до мигрантска криза в Европа – това е един от въпросите, на които се търсят отговори и решения. Кои са формите за ограничаване мигрантските потоци към Европейския съюз (ЕС)? Питаме Иван Шаренков, правен консултант към Международната организация по миграцията (МОМ). \r\nКакъв е профилът на инвестициите у нас? Защо големите инвеститори ни заобикалят? Очаквайте анализа на икономиста Румен Гълъбинов. \r\nДеца и младежи във Варна участват в три клуба „Млади възрожденци“ към инициативата на Общобългарски комитет „Васил Левски“. Един от тях се намира в Първа езикова гимназия в града. Редом с многото събития, които организират, учениците отново ще бъдат домакини на национална конференция. Повече по темата ще научим от репортера ни във Варна Диана Стоева.  \r\nДенят на  българските архиви, който се чества  на 10 октомври, ще бъде отбелязан във Видин с изложба за Трети пехотен Бдински полк. Изложбата ще бъде открита във Видинския  Държавен архив. Подробности очаквайте от Анна Лозанова от Радио „Фокус“ – Видин. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 9 октомври, с водещ Йоланда Пелова.", "date": "2019.10.08", "title": "Акценти в сутрешния блок „Добро утро, България“ на Радио „Фокус“ за 9 октомври"}
{"url": "http://www.focus-news.net/news/2019/10/08/2706370/vremenno-se-ogranichava-dvizhenieto-v-dvete-posoki-po-avtomagistrala-trakiya-pri-km-224-poradi-katastrofa.html", "text": "Временно се ограничава движението в двете посоки по автомагистрала ,,Тракия'' при км 224 поради катастрофа. Това съобщиха от пресцентъра на  Агенция \"Пътна инфраструктура\" (АПИ) .  \r\nОбходният маршрут за всички моторни превозни средства е от пътен възел \"Нова Загора\" - Нова Загора - път II-66 - Стара Загора - път I-5 - пътен възел \"Стара Загора\" - АМ \"Тракия\" и обратно. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.10.08", "title": "Временно се ограничава движението в двете посоки по автомагистрала ,,Тракия'' при км 224 поради катастрофа"}
{"url": "http://www.focus-news.net/news/2019/10/08/2706374/tass-v-germaniya-se-e-razbil-amerikanski-f-16.html", "text": "Изтребител F-16 на Военновъздушните сили на САЩ  катастрофира в Западна Германия в окръг Трир-Саарбург (федерална провинция Рейнланд-Пфалц), съобщиха във вторник от полицията на град Трир, цитирани от  TACC . \r\n\"Отговорните служби работят на мястото на инцидента\", казаха от полицията. Пилотът е катапултирал и е откаран в болницата. \"Няма информация за естеството на нараняванията му. Причината за катастрофата остава неизвестна\", се казва в съобщението за пресата. \r\nКакто каза представител на германските военновъздушни сили пред кореспондент на ТАСС, изтребителят принадлежи на ВВС на САЩ. \"Става въпрос за F-16, дислоциран  в американската авиобаза Шпангдалем\". От пресслужбата на авиобазата съобщиха за ТАСС, че катастрофата е станала \"по време на тренировъчен полет\". \"Няма пострадали на земята\", заяви представителят на авиобазата. \r\nСпоред местния телевизионен канал SWR3 самолетът е паднал далеч от населени места. \r\n \r\n \r\n \r\n  Юлиян Марков", "date": "2019.10.08", "title": "ТАСС: В Германия се е разбил американски F-16"}
{"url": "http://www.focus-news.net/news/2019/10/08/2706092/afp-barzoto-izteglyane-na-amerikanskite-voyski-ot-siriya-shte-e-ot-polza-na-rusiya-i-iran-predupredi-visokopostaven-republikanets.html", "text": "Високопоставен републиканец в Сената предупреди, че рязкото изтегляне на американските войски от границата на Турция със Сирия ще бъде от полза само за Русия, Иран и правителството на президента Башар Асад, предава  AFP . \r\n\"Бързото изтегляне на американските сили от Сирия би било от полза само за Русия, Иран и режима на Асад\", заяви в изявление председателят на републиканското мнозинство в Сената Мич Макконъл. \r\n\"И това би увеличило риска от това \"Ислямска държава\" и други терористични групировки да се прегрупират\", допълни републиканецът. \r\nМакконъл, един от ключовите съюзници на президента Доналд Тръмп в Конгреса, се произнесе, след като Белият дом обяви решението си във вечерните часове на неделя, като фактически се отказа от кюрдите, основен съюзник на Вашингтон в дългогодишната борба срещу \"Ислямска държава\". \r\n \r\n Тереза Герова", "date": "2019.10.08", "title": "AFP: Бързото изтегляне на американските войски от Сирия ще е от полза на Русия и Иран, предупреди високопоставен републиканец"}
{"url": "http://www.focus-news.net/news/2019/10/08/2706375/traditsionni-konni-nadbyagvaniya-shte-se-provedat-v-beloslav-po-sluchay-praznika-na-grada-dimitrovden.html", "text": "За поредна година в Белослав предстои да се проведат традиционните конни надбягвания по случай празника на града – Димитровден. Предвидено е надпреварата да се проведе на 19-ти октомври, събота. Това съобщават от  Общината . В надпреварата ще се включат елитни коне с жокеи от цялата страна, които ще се състезават в различни дължини. Записването на участниците в конното състезание ще бъде на място от 9.30 часа сутринта. Надбягванията ще започнат в 10 часа на хиподрума в местността „Ятата“ край града.", "date": "2019.10.08", "title": "Традиционни конни надбягвания ще се проведат в Белослав по случай празника на града – Димитровден"}
{"url": "http://www.focus-news.net/news/2019/10/08/2706365/anadolu-agency-vazmozhna-turska-operatsiya-v-severna-siriya-shte-ima-konkretni-tseli.html", "text": "Турция е готова да започне поредната операция в Северна Сирия, за да осигури границите си, като премахне терористичните елементи и да гарантира безопасното завръщане на сирийските бежанци и териториалната цялост на Сирия, пише  Anadolu Agency . \r\nТурският президент Реджеп Ердоган обяви в неделя, че Турция е готова да започне Операция “Мирна пролет“ източно от река Ефрат в северната част на Сирия, за да прочисти района от терористите. \r\n„Може би днес или утре е време да прочистим пътя за (нашите) мирни усилия, който вече е избран и процесът за тях е стартиран“, каза Ердоган. \r\nТурският президент повтори, че страната му има за цел да установи мир на изток от река Ефрат чрез прочистване на този сирийски регион от терористи. \r\n\"Турция подкрепя териториалната цялост на Сирия и политическото и административното единство на сирийците\", каза той по-рано. \r\nЕрдоган добави, че единствената причина за присъствието на Турция в Сирия е, че заплахата от тероризъм към нейните граници се е превърнала в бариера, която пречи на завръщането на сирийците. \r\n\"От началото на кризата в Сирия ние подкрепихме териториалната цялост на тази страна и ще продължим да я подкрепяме\", каза турският външен министър Мевлют Чавушоглу. \r\nТурция няма претенции за територията на никоя страна, заяви говорителят на президента Ибрахим Калън, говорейки за възможна операция в Северна Сирия. \r\n\"Като част от териториалната цялост на Сирия планът за зона за сигурност има две цели: да подсигурим границите си чрез премахване на терористичните елементи и да осигурим безопасното завръщане на бежанците\", добави Калън. \r\nТурция е основният маршрут за бежанците, които се опитват да преминат към Европа от 2011 година насам, когато започна гражданската война в Сирия. \r\n \r\n \r\n   \r\n \r\n  Юлиян Марков", "date": "2019.10.08", "title": "Anadolu Agency: Възможна турска операция в Северна Сирия ще има конкретни цели"}
{"url": "http://www.focus-news.net/news/2019/10/08/2706423/the-guardian-sdelkata-koyato-predlaga-boris-dzhonsan-e-obrechena-s-nablizhavane-na-krayniya-srok.html", "text": "Планът на Борис Джонсън за Брекзит изглежда обречен, тъй като правителството призна, че има малка перспектива за сделката преди 31 октомври, след ден на яростни обвинения между Брюксел и Лондон, пише  The Guardian . \r\nПремиерът разговаря с ирландския премиер Лео Варадкар по телефона след като в кабинета на Джонсън дори бяха повдигнати опасения относно тактиката му. \r\nОт Брюксел предлагат по-нататъшното удължаване, което може да бъде до следващото лято, и което сега се счита за почти неизбежно, въпреки продължаващото настояване на Джонсън Великобритания да напусне на 31 октомври, със или без сделка. \r\nВзаимните обвинения започнаха сутринта, когато кабинетът се събра на Даунинг стрийт,а анонимен източник информира избрани журналисти за частен разговор между премиера и германския канцлер Ангела Меркел. \r\nНеназованият източник твърди, че настояването на Берлин за задържане на Северна Ирландия в митническия съюз на ЕС прави сделка за Брекзит „по същество невъзможна, не само сега, но и завинаги“. \r\nТова съобщение ядоса Доналд Туск, председателят на Европейския съвет, който запита от социалната мрежа “Туитър”  директно  Джонсън: „Под заплаха е не спечелването на някаква глупава игра на обвинения. Под заплаха е бъдещето на Европа и Великобритания, както и сигурността и интересите на нашите народи. Не искате сделка, не искате удължаване, не искате да се откажете. Quo vadis? (Къде отиваш?).\" \r\nТова беше повторено и от председателя на Европейската комисия Жан-Клод Юнкер, който заяви, че „никой няма да излезе победител“ при сценарий без сделка. „Не приемам тази„ игра на обвинение “за приписване на евентуалния провал на преговорите с ЕС. Ако това е така, обяснение дължи британския лагер “, каза той. \r\nЮнкер заяви, че предложенията на Джонсън за Брекзит ще оставят Великобритания в отношения с ЕС, които са \"по-малко близки, отколкото с Канада\". \r\nВисокопоставен източник на правителството на Обединеното кралство призна, че разговорите са прекъснати, въпреки че Дейвид Фрост, главен преговарящ на Обединеното кралство, все още се опитва да продължи дискусиите в Брюксел. \r\n„В един момент се удряме в тази скала от двете страни по митническия въпрос. Ако позицията на ЕС е, че Северна Ирландия трябва да бъде в митническия съюз и това изглежда е така, това не е приемливо за нас. Нашата позиция е, че трябва да излезем и това изглежда е мястото, където сме заседнали.“ \r\nИ двете страни са съгласни, че митническите договорености на остров Ирландия са в основата на противопоставянето - макар че Брюксел също отхвърля това, което смята за вето на Демократическата юнионистка партия - за плановете да се обвържат правилата на Северна Ирландия в съответствие с тези на ЕС. \r\nИрландският външен министър Саймън Ковъни заяви, че Джонсън е казал на Варадкар  вечерта, че все още иска сделка. \r\n \r\n  Юлиян Марков", "date": "2019.10.08", "title": "The Guardian: Сделката, която предлага Борис Джонсън е обречена с наближаване на крайния срок"}
{"url": "http://www.focus-news.net/news/2019/10/08/2706093/kathimerini-es-shte-saglasuva-otgovor-na-turskite-sondazhi-kray-kipar-sledvashtata-sedmitsa.html", "text": "Следващата седмица държавите-членки на Европейския съюз ще решат как да отговорят на турските сондажи в Изключителната икономическа зона (ИИЗ) на Кипър, в които френската компания \"Тотал\" и италианската \"Ени\" имат лиценз за извършване на проучвания за природен газ и петрол. Съответното заяви министърът на външните работи на Гърция Никос Дендиас след разговор с кипърския си колега, съобщава електронното издание на атинския ежедневник  Kathimerini . \r\nДендиас подчерта, че действията на Турция са в разрез с международното право и не са в съответствиер с политиката на съвременна европейска държава, основана на върховенството на закона. \r\nЕС вече наложи някои санкции срещу Турция за сондажи във води, в които Кипър има изключителни икономически права. \r\nКипър нарече последните действия на Турция в региона „сериозна ескалация“. \r\nАнкара не признава Република Кипър за държава и твърди, че защитава своите и интересите на турските киприоти, живеещи на разделения остров.  \r\n \r\n Тереза Герова", "date": "2019.10.08", "title": "Kathimerini: ЕС ще съгласува отговор на турските сондажи край Кипър следващата седмица"}
{"url": "http://www.focus-news.net/news/2019/10/08/2706378/nyama-novi-sluchai-na-afrikanska-chuma-po-svinete-v-oblast-pernik.html", "text": "Няма нови случаи на Африканска чума по свинете в област Перник през последната седмица, но процесът на регулаторен контрол остава. Това съобщиха от  областна администрация Перник . Областният управител Ирена Соколова откри и ръководи седмичното заседание на Постоянната областна епизоотична комисия. Представителите на институциите, ангажирани пряко с неразпространението на болестта Африканска чума по свинете, докладваха за изпълнените от тях до този момент разпоредителни мерки и мероприятия по линия на контрол и превенция. Директорът на Областната дирекция по безопасност на храните д-р Елза Драгомирова представи Заповед № РД 48-61/01.10.2019 г. на Министъра на земеделието, храните и горите.В нея се упоменава обособяването на инфектирани зони около констатиран случай на АЧС с три подзони - А, Б и В. Те са с определена площ и режим на извършвани дейности.Зона А е около 3 кв. км с радиус 1 км, зона Б - с площ не по-малка от 25 км и радиус 3 км и зона В – с площ не по-малка от 172 км и радиус 8 км. Целта на намаляването на забранената площ е редуциране на популацията на дивите свине, който остава един от основните вектори за разпространяване на заболяването. От документа става ясно още, че в инфектираната зона А се ограничава достъп на лица, които нямат отношение към претърсването, предотвратяването и ликвидирането на болестта. Претърсването за трупове на диви свине там ще става без кучета по график от лица, които са упълномощени съгласно Закона за лова и опазване на дивеча и държавните предприятия, които стопанисват дивеч на територията на съответната подзона. В другите две подзони – Б и В могат да се извършват горскостопански и селскостопански дейности – събиране на гъби, билки, трюфели, туризъм при осигуряване и спазване на мерките за биосигурност. В област Перник в подзона Б попада ловище \"Ушек\" към ТП ДЛС \"Витошко-Студена\", а в подзона В - ловищата Ветрен и Изворите, намиращи се на територията на „Витошко-Студена“, както и ПЛСР (Предоставен ловностопански район) Горна Диканя, попадащ в териториалния обхват на ДГС Радомир. Д-р Драгомирова уточни, че вече е завършила и двуседмичната мисия на експерти от Европейската комисия. Те са дали добра оценка за действията на институциите и обществото, както на национално, така и на регионално ниво в борбата с АЧС. \r\nВ Държавните горски стопанства на територията на област Перник е създадена организация по събиране на пробите от отстреляни диви прасета. Същите се предават в сборен пункт на ДГС \"Радомир\", откъдето се транспортират за изследване в сертифицирана лаборатория в София. \r\nОт началото на ловния сезон на местен дребен и едър дивеч и груповия лов на дива свиня, броят на отстреляните прасета в областта е над 40. \r\nВ инфектираните зони са поставени обозначителни табели.", "date": "2019.10.08", "title": "Няма нови случаи на Африканска чума по свинете в област Перник"}
{"url": "http://www.focus-news.net/news/2019/10/08/2706094/kommersanta-moskva-mozhe-da-se-prevarne-v-neftogazov-mirotvorets.html", "text": "„В средносрочен план Русия трябва да определи единна политика по отношение изграждането на нефтената и газовата инфраструктура в Ирак и Сирия“, казват експерти от Руския съвет по външни работи. Вестник  \"Коммерсантъ\"  представя работата им, озаглавена „Системни интереси на Русия в Арабския Машрик - петрол и газ за Ирак и Сирия“, текстът на която ще бъде публикуван тази седмица. (Арабски Машрик обхваща приблизително териториите на Ирак, Сирия, Йордания, Палестина, Ливан, в превод - \"изток\" - бел. р.) \r\nАвторите на работата са Виктор Катона, специалист в групата MOL, и Руслан Мамедов, координатор на проектите Съвта в Близкия изток, анализират перспективите за петрол и газ на Ирак и Сирия в контекста на следвоенното развитие и безкрайните регионални кризи. Особено внимание се обръща на ролята, която руските енергийни компании играят или може да играят в развитието на тези две страни. \r\nСпоред експертите от Съвета, след началото на военната операция на руските аерокосмически сили в Сирия през 2015 г. и създаването на Багдадския информационен и координационен център (участници - Иран, Ирак, Русия и Сирия), Москва започна да се застъпва за запазването и възстановяването на сирийските и иракските държавни институции. „Активирането на руската политика беше придружено от систематичното включване на Русия в нефтените и газовите, както и инфраструктурни проекти на Арабски Машрик“, отбелязват авторите.  \r\nЕкспертите на препоръчват на руските власти да определи обща политика по отношение изграждането на нефтената и газовата инфраструктура в Сирия и Ирак. По-специално те припомнят плановете на компанията „Стройтрансгаз“, съществували преди началото на Арабската пролет за изграждане на газопровод от Киркук през иракско-сирийската територия до пристанищата в Сирия. \r\nСпоред експертите вече е създадена платформа за засилване на ролята на Русия: тесни контакти и работни отношения с всички държави в региона, наличието на военна база на средиземноморския бряг, прехвърляне на пристанищата на Триполи (Ливан) и Тартус (Сирия) под контрола на руските компании \"Роснефт\" и „Стройтрансгаз”, допълнителни руски инвестиции в иракската петролна и газова промишленост (около 40 милиарда долара до 2025 г.), влизане в газови проекти в Леванта (част от Средиземноморския регион, между Кипър и Мала Азия), изградени от Русия атомни електроцентрали в Източното Средиземноморие - „Ад-Дабаа” в Египет и „Аккую” в Турция  \r\nЕкспертите смятат, че е препоръчително Русия да участва в повечето газови проекти (в зависимост от техническите възможности на руските компании) в Левантийския басейн. „За държавите от региона участието на Русия ще означава едновременно сигурност за изпълнението на тези проекти. Като се има предвид, че газът от басейна на Левантин може да гарантира специални ползи само чрез съвместно развитие, Русия би могла да действа като основен партньор и дори посредник при разрешаването на разногласия“, отбелязват авторите на работата. Те също не изключват, че предвид интереса и ролята на САЩ в региона, този въпрос може да бъде включен в руско-американския двустранен дневен ред. \r\nПрепоръчително е Русия да поддържа контакти и да влиза в проекти с всички държави от Източното Средиземноморие, за да извлече големи ползи за собствените си интереси. Ако на сирийския шелф бъдат открити големи находища, подобен подход само ще засили руските позиции, казват експертите. \r\nВ същото време авторите на работата подчертават, че за да бъдат реализирани всички мащабни проекти в региона, е необходимо да се решат проблемите със сигурността и да се установи диалог с различни етно-религиозни групи и кланове. \r\nИрак едва наскоро сложи край на войната с терористичната групировка „Ислямска държава“, но не може да се изключи нова активност в терористичната дейност, още повече, че страната е изправена пред заплахата от социален взрив и етноконфесионалните проблеми не са решени, особено с кюрдите и сунитското малцинство. Миналата седмица по време на антиправителствените протести бяха убити над 100 души, повече от 6 хиляди бяха ранени. \r\nЩо се отнася до Сирия, краят на войната все още е далеч. \r\n \r\n Тереза Герова", "date": "2019.10.08", "title": "\"Коммерсантъ\": Москва може да се превърне в нефтогазов миротворец"}
{"url": "http://www.focus-news.net/news/2019/10/08/2706091/predstoyashti-sabitiya-v-stranata-za-8-oktomvri-agentsiya-fokus.html", "text": "*** \r\n \r\nОт 11.30 часа Комисията по отбрана ще посети факултет „Авиационен“ и Военновъздушната учебна база в Долна Митрополия. \r\n \r\n \r\n*** \r\n \r\nОт 10.30 часа в НДК министърът на образованието Красимир Вълчев ще се включи в кръгла маса на тема „Конкурентоспособност 2030/ Ключови компетентности за успех“. \r\n \r\n*** \r\n \r\nОт 10.00 часа в зала „Арена“ на хотел „Арена ди Сердика“ ще се проведе заключителна конференция по проект „Толерантно общество за интеграция на лицата, търсещи или получили международна закрила“. \r\n \r\n \r\n \r\n*** \r\n \r\nОт 10:30 часа в Иновационен форум „Джон Атанасов“ в София Тех Парк, ще се състои откриване на Бош Инженеринг Център София.  \r\n \r\n*** \r\n \r\nОт 11:00 часа в Чешкия културен център в гр. София Инициативен граждански комитет “Термално-Нормално” организира кръгла маса на тема: „Централна минерална баня - съвременен термален център. Концепции и визии.” \r\n \r\n*** \r\n \r\nОт 11:30 часа, в залите на конгресен център „Глобус“ на 2-ия етаж в сградата на КНСБ, пл. „Македония“ 1, ще се проведе пресконференция от двамата президенти Пламен Димитров и Димитър Манолов и ръководствата на индустриалните федерации на КНСБ и КТ „Подкрепа“. \r\n \r\n \r\n*** \r\n \r\nОт 13.30 часа в сградата на  ДФ „Земеделие“ на бул. „Цар Борис III“, 136 ще се проведе брифинг във връзка с напредъка и започналите вече доставки по схемите „Училищен плод“ и „Училищно мляко“. \r\n \r\n \r\n*** \r\n \r\nОт 12.00 часа в залата на Националния пресклуб БТА ще се състои представяне на Международния автомобилен салон София 2019. \r\n \r\n*** \r\n \r\nОт 13:00 часа в Националния пресклуб на БТА ще се проведе пресконференция на Фондация „Експерти срещу рака“. \r\n \r\n*** \r\n \r\nОт 15:00 часа във фоайето на РБ „П. Р. Славейков“ ще се състои връчване на наградите на най-четящите деца от лятната кампания за насърчаване на четеното „Ела в библиотеката“. \r\n \r\n \r\n*** \r\n \r\nОт 15:00 часа в залата на БАН, ще се проведе презентация на тема: детско зрение, глаукома, катаракта, диабет и око, дегенерация на макулата, сухо око и кератопластика. \r\n \r\n*** \r\n \r\nОт 17.00 часа в новата зала „Джеймс Баучер“, проф. Петър-Емил Митев, доц. Борис Попиванов и доц. Андрей Райчев ще участват на официалното представяне на книгата „От държавен социализъм към посткомунистически капитализъм: критически поглед“ на американския социолог от унгарски произход Иван Селени, който е и приятел на института по социология „Иван Хаджийски“. \r\n \r\n*** \r\n \r\nОт 18:00 ч., в Литературен клуб „Перото”, ще се състои церемонията по връчването на петото поредно издание на наградите „Перото“.  \r\n \r\n*** \r\n \r\nОт 18.00 часа в Централното фоайе на Ректората на Софийския университет „Св. Климент Охридски” ще бъде официалното откриване на изложбата „Усещането Антарктида”. \r\n \r\n*** \r\n \r\nОт 18:30 часа пред Съдебната палата, ще се проведе марш за правосъдие. \r\n \r\n*** \r\n \r\nОт 19.00 чaca в Ayлa „Maĸcимa“ нa Университета по архитектура, строителство и геодезия, Кенго Кума, японски архитект, ще изнесе лeĸция нa тeмa: “Eпoxaтa нa мaтepиaлитe”. \r\n \r\n*** \r\n \r\nОт 11.00 часа в конферентната зала на Областна администрация – Благоевград ще се проведе заседание на областната епизоотична комисия. \r\n \r\n \r\n*** \r\n \r\nМеждународна конференция „Граждански пространства“ ще бъде открита от 11 часа в хотел „Голдън Тюлип“ във Варна. Тя е насочена към възможностите за участие на гражданите в управлението на средствата от еврофондовете през следващия програмен период - 2021 – 2027 г. По темата ще говори представител на Централното координационно звено в Министерски съвет. Организатор е Фондация „ЕкоОбщност“ в сътрудничество с Обществен център за околна среда и устойчиво развитие (ОЦОСУР) с финансовата подкрепа на програма „Европа за гражданите” на ЕК. \r\n \r\n*** \r\n \r\nОт 15.00 часа в фоайето на РБ „П.Р.Славейков“ ще се проведе връчване на наградите на най-четящите деца от лятната кампания за насърчаване на четеното „Ела в библиотеката“. \r\n \r\n*** \r\n \r\nОт 14.00 часа в НЧ „Христо Козлев - 1883“ ще бъдат отбелязани 185 години от рождението на Любен Каравелов. \r\n \r\n \r\n*** \r\n \r\nВ 10.00 часа в зала 1 на Апелативния съд ще се проведе заседание по делото, образувано по протест на Окръжна прокуратура-Пловдив и жалба от подсъдимия д-р К. В. срещу присъда на Окръжен съд-Пловдив.  \r\n \r\n*** \r\n \r\nВ 13.30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Кърджали и по жалба на пострадалия И. С. Страните настояват за увеличаване на наказанието на подсъдимия К. А., който е осъден на 6 години лишаване от свобода и 60 000 лева обезщетение за неимуществени вреди.  \r\n \r\n*** \r\n \r\nВ 18.00 часа в зала №5 в Дома на техниката ще се състои дискусия на тема „Зелената система на град Пловдив“ с кандидат-кметовете на града. \r\n \r\n \r\n \r\n*** \r\n \r\nОт 11.00 часа в зала „Свети Георги“ на Областна администрация Русе ще се проведе заседание на Постоянно действащата междуведомствена областна епизоотична комисия. \r\n \r\n \r\n*** \r\n Смолян.  \r\nОт 14:00 часа, в зала 201 на Областна администрация Смолян, Постоянната областна епизоотична комисия ще проведе заседание в разширен състав, във връзка със появата и разпространението на болестта Африканска чума по свинете. \r\n \r\n \r\n*** \r\n \r\nОт18:30 часа на благотворителен концерт за роял в зала „Христина Морфова” на който ще свирят ученици, както и пианистките Михаела Стефанова и Сабина Ангелова бивши възпитанички на училището. \r\n \r\n*** \r\n   \r\nОт 10.00 часа в зала 2 на областна администрация ще се проведе заседание на Областната епизоотична комисия. \r\n \r\n*** \r\n   \r\nОт 17.30 часа във фоайето на РБ \"Стилиян Чилингиров\" ще бъде представена  книгата \"История на Шумен\".  \r\n   \r\n *** \r\n   \r\nОт 18. 30 часа в конферентната зала на  хотел “Контеса“ ще се проведе научно кафе на тема „Превенция и лечение на застрашаващи зрението заболявания“. \r\n \r\n \r\n \r\n \r\n \r\n*** \r\n \r\nОт 19:00 часа в залата на Общинския младежки център „Захари Стоянов“ председателят на ДПС Мустафа Карадайъ ще представи кандидата за кмет на Добрич и кандидатите за общински съветници. \r\n \r\n \r\n *** \r\n   \r\nОт 11.00 часа в Националния пресклуб на БТА в Шумен представители на местната коалиция Б \r\nЗНС /ПП БЗНС, ПП ДОСТ/ ще представят листата си за общински съветници.  \r\n \r\n \r\n  *** \r\n   \r\nВ 12.00 часа в Националния пресклуб на БТА в Шумен ще се състои пресконференция на независимия кандидат за кмет на Шумен инж. Валентин Маламов на тема „Чистотата на въздуха и концентрацията на фини прахови частици в града“.", "date": "2019.10.08", "title": "Предстоящи събития в страната за 8 октомври (Агенция „Фокус“)"}
{"url": "http://www.focus-news.net/news/2019/10/08/2706096/ekspert-rusiya-v-sasht-razrabotiha-plan-za-sdarzhane-na-rusiya-v-cherno-more.html", "text": "Западът и преди всичко НАТО, начело със САЩ, се опасяват от засилването на Русия в Черно море. Повишението внимание към региона се обяснява с това, че Вапингтон счита именно Черно море за главното поле на битката между Русия и Запада за бъдещето на Европа. Конфликтите в акваторията му назряваха дълго преди присъединяването на Крим към Русия през 2014 година. След това присъединяване, което на Запад считат за „анексия“, конфронтацията излезе на повърхността, пише електронното издание на руското списание  „Експерт“ . \r\nАналитическият център RAND Corporation при правителството на САЩ подготви изследване, чиято цел е да опита да изработи стратегия за сдържане на Русия в Черноморския регион, който в Кремъл смятат и за ефективен плацдарм за разпространяване на руското влияние в източната част на Средиземно море. Авторите на изследването не крият тревогата си от очевидното засилване на Черноморския флот на Русия и войските на Южния военен окръг. Според Rand Corporation, последствие от това засилване са четирите пъти, в които Русия е използвала военна сила в този регион през последните 10 години. САЩ вярват, че Москва се стреми да превърне Черно и Азовско море във вътрешни руски морета с помощта не само на военна сила, но и на всички други средства и инструменти, подходящи за това: информационни, икономически, енергийни и тайни. В същото време, според анализаторите на Rand, Русия се стреми да постигне същата свобода на действие в Черно и Азовско море, с каквато се ползва в Каспийско море. \r\nСега, с тревога отбелязват авторите на изследването, черноморските и западните страни, по редица причини, главните от които са в сериозните различия между тези държави, трудно изработват обща стратегия за защита на своите интереси и за противопоставяне на разпространението и засилването на руското влияние в Черно море. \r\nСпоред аналитичният център, в това отношение Москва има предимство, защото има конкретен план за действие в региона. Русия варира ловки тактиките за защита на своите интереси в страните от региона в зависимост от конкретната обстановка в тази или онази държава. Главната цел е тази страна да бъде направена открита за икономическото и политическото влияние на Русия. \r\nАвторите на изследването считат, че Западът трябва да използва както военни, така и други средства за борба с Русия в Черноморския регион. В „други“ влизат подкрепа за развитието на икономиките на черноморските държави и помощ в реализацията на инфраструктурни проекти. Що се касае до военните средства на борба, това е разполагането в Румъния и България на съвременни средства за противовъздушна отбрана (ПВО) и брегови ракетни системи, активизация и разширение на ученията на НАТО в Черно море, помощ за развитието на въоръжените сили на Украйна и Грузия, за да могат те да се противопоставят на „агресията“ на Русия. \r\nТрябва да се признае на анализаторите от Rand: Те са уверени, че няма военно решение на проблемите в региона. Това означава, че Западът, според тях, трябва да се стреми да повиши ефективността на борбата с Русия за сърцата и настроенията на народите, живеещи по бреговете на Черно море. Освен чистата икономика, това ще зависи също от координацията на действията на Запада в борбата с киберзаплахите от страна на Русия, както и в хибридните заплахи, се казва в доклада. \r\nПрез пролетта на 2019 година НАТО съгласува действия в подкрепа на Украйна и Грузия в Черно море. Става въпрос за учения, обмен на информация и свободно влизане в черноморските им пристанища. \r\n„При това във Вашингтон и Брюксел, както се случва често в последните години, забравиха за дадените на Москва гаранции от западните лидери. Москва, от своя страна, предупреждава, че няма намерение да седи и да гледа и ще реагира огледално на агресивните действия на НАТО в региона“, заключва „Експерт“. \r\n \r\nПревод и редакция:", "date": "2019.10.08", "title": "„Експерт“ (Русия): В САЩ разработиха план за сдържане на Русия в Черно море"}
{"url": "http://www.focus-news.net/news/2019/10/08/2706090/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "*** \r\n  Не позволявайте на липсата на какъвто и да било официален отговор от страна на Израел на решението на президента на САЩ Доналд Тръмп за изтегляне на американските войски от Северна Сирия да ви заблуди: в Ерусалим са дълбоко разтревожени от събитията, уверяват в редакцията на англоезичното издание  The Jerusalem Post .  \r\nНе защото внезапно ще се отрази на способността на страната да предприеме действия в Сирия, в случай на опит да спре иранските опити да затвърди позициите си там, а защото узрява идеята, че Израел наистина може да разчита само на себе си. \r\nРешението на Тръмп не може да се разглежда като изолирано решение. То трябва да се възприеме в контекста на подкрепяните от Иран атаки от миналия месец срещу саудитските петролни съоръжения и оглушителната липса на американска реакция на нападението.  \r\nИ двата инцидента показват, че настоящата администрация е малко по-различна от предишната на президента Барак Обама по нежеланието си да се изправи срещу негативните сили в Близкия изток - и това е нещо, което има огромно значение за Израел. \r\nТова, което се прокрадва в умовете на стратегическите плановици на страната, е, че САЩ ще подкрепят Израел в ООН; ще предлагат помощ за оръжия; ще дават морална опора и ще го защитават от международния натиск, но когато става въпрос за използването на сила, Израел трябва да бъде готов да се защити сам. По ирония на съдбата, решението на Тръмп за изоставянето на кюрдите идва само месец, след като той спомена възможността за подписване на договор за съвместна отбрана с Израел. \r\nДокато много от стратегическите мислители на страната не приемаха това предложение сериозно, действията на Тръмп спрямо кюрдите ще бъдат взети много сериозно. Пактът за сигурност е думи; изтеглянето на американските войски са действия. В този регион решенията се вземат въз основа на това как действат различни ключови играчи, а не какво казват. \r\nДо неотдавна в Израел имаше хора, които твърдяха, че страната не трябва да предприема никакви действия срещу иранската ядрена заплаха, защото, ако \"ножът опре до кокала\", Ерусалим може да разчита на САЩ да свършат работата. Действията на американците в региона от последните две администрации - и на демократи, и на републиканци, показаха, че този мироглед не се основава на реалността. През последните няколко години не е имало действия на САЩ в подкрепа на тази теория. \r\nТази група хора се аргументираше с идеята, че в Близкия изток има неща, за които американците просто ще се погрижат. Това може да е било така някога, но не й сега. Саудитският и сега кюрдски опит крещи: \"Може би да, може би не, но Израел не може да разчита на това\". \r\n*** \r\n \r\n  Организацията на обединените нации е подготвена за \"много тясна\" координация с Турция по отношение на евентуална операция в Сирия. Това увери представител на международната организация, съобщава електронното англоезично издание на турския вестник  Daily Sabah . \r\nПанос Мумцис, който е и регионален хуманитарен координатор за кризата в Сирия, заяви, че Анкара е предоставила нужните гаранции на ООН по отношение на хуманитарните въпроси, свързани с операцията. \r\nБелият дом заяви в неделя, че американските военни ще се изтеглят от Северна Сирия, тъй като Турция скоро ще започне \"дълго планирана\" военна операция в района източно от Ефрат срещу кюрдските \"Народни сили за самоотбрана\" (YPG). \r\nИзявлението бе направено часове след телефонно обаждане между президента Реджеп Тайип Ердоган и неговия американски колега Доналд Тръмп, по време на което беше договорена среща през ноември, според източници от Президентството в Анкара. \r\nЕрдоган потвърди, че изтеглянето на американските войски от Северна Сирия е започнало. \r\nТурция отдавна обещава военни действия за предотвратяване на образуването на „терористичен коридор“ в района източно от река Ефрат в Северна Сирия. \r\nОт 2016 г. насам Турция проведе две големи военни операции в Сирия - „Щита на Ефрат“ и „Маслинова клона“ - за прочистване на района от терористични групировки като \"Ислямска държава\" и YPG, който според Анкара е сирийският клон на терористичната организация \"Работническа партия на Кюрдистан\". \r\nВъпреки това редица освободени градове - включително Ал-Баб, Джараблус, Азаз и Африн - остават обект на спорадични терористични атаки. \r\nОт 9 септември американските и турските войски са извършили три съвместни наземни патрули за планираната зона за сигурност в Северна Сирия. \r\n*** \r\n \r\n  \"Държавният глава на САЩ Доналд Тръмп може и да лъже патологично в преследване на някаква ефемерна мечта за величие, но истината е, че не го е грижа за нормите и ценностите, които поставиха Америка на първо място. Резултатите от икономическата му политика са добри, безработицата намалява и заплатите се повишават. Намаляването на данъците и дерегулацията ни дадоха осигуриха добра икономика. Към това се добавя и обявената победа над близкоизточната терористична групировка \"Ислямска държава\". По-малко войни, повече работни места. Какво да не му харесаш?\" От редакцията на американското издание  Washington Examiner  имат отговор - Тръмп изостави Сирия на турците в името на собственото си преизбиране на президентския пост.  \r\nБелият дом обяви в неделя вечер, че САЩ ще изтеглят всичките си въоръжени сили от Северна Сирия и ще оставят съдбите на милиони, подложени на терора на \"Ислямска държава\", в ръцете на турците. Това означава, че 60 000 членове на Сирийските демократични сили (СДС), съюзници на САЩ, ще бъдат изоставени на милостта на Анкара и на турския президент Реджеп Тайип Ердоган.  \r\nТова е грешка, защото САЩ се показват на останалите си съюзници в най-лоша светлина - като \"приятел\", който е готов във всеки един момент да се отметне от думата си. \r\nЛоши неща ще се случат с кюрдите и като цяло в Сирия. Вероятно ще видим катастрофално кръвопролитие там, след като кюрдите вече са сами, подготвяйки се да отблъснат предстоящото турско нашествие в Северна Сирия. \r\nТози морален провал от страна на Тръмп може да бъде политическа катастрофа. Досега той успя да балансира между демонстрирането на груба сила в областите, към които вече американците се бяха ангажирали, като избягваше интервенционистичните призиви на своите предшественици. Няма съмнение, че американците не искат нови \"вечни войни\" и си струва да преоценят необходимостта от присъствието на техни сили в Афганистан. Но при изтеглянето на САЩ от една от най-плодотворните ни външнополитически инициативи в най-новата история Тръмп се отклони от разумния си курс. И може скоро всички да усетим последиците от това, предупреждава изданието. \r\n***", "date": "2019.10.08", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/10/08/2706379/gen-chavdar-chervenkov-evropa-ne-e-podgotvena-za-poredna-migrantska-kriza-no-nyama-i-universalno-reshenie.html", "text": "Европа не е подготвена за поредна мигрантска криза, но няма и универсално решение. Това каза в обзорното предаване  „Това е България“  на  Радио „Фокус“  ген. Чавдар Червенков, ръководител на Военното разузнаване в периода 1991-1993 година и бивш министър на вътрешните работи в служебното правителство на Ренета Инджова. По думите му след 2015 година до момента Европа не е имала пълна готовност за реакция. „Последната година европейските политици бяха заети с други проблеми и въпросът с мигрантите беше на заден план – изборите, новият европарламент и другия голям проблем – Брекзит. През 2017 имаше затишие по отношение на мигрантите, но отчетите и документите, които се издават със статистиката на 2018-та година предизвиква висока тревога“, обясни още ген. Червенков. По думите му 150 000 мигранти са влезли в Европа за година. „Слабият наплив по западно-средиземноморския път - около 13 000 преминавания годишно се промени. Сега повечето от една трета от мигрантите са преминали по този маршрут, т.е. от Северна Африка към Испания. Подобни са данните и за средиземноморския маршрут, в който сме е и ние. Тази година показва нарастване на броя в сравнение с миналата година, особено към Гърция“, обясни още ген. Червенков. Експертът уточни и съставът на миграционните вълни, който не е променян от последните четири години. „Изключението е, че сега броят на сирийските мигранти е около една пета от общия брой - между 15 и 20%. Запазва се броят на афганистанци и пакистанци. Съставът на вълните и потоците е различен и трябва да има различен подход. Ситуацията стана тревожна и след местните избори в Турция. Новото ръководство в големите градове е взело решение да прочисти градовете след голямата вълна и бежанските лагери. След определено време турските власти оставиха да се спасява, кой както може и те се насочиха към големите градове, където има работа. Сега се променя политиката на местните власти. Натискът и от населението също оказва влияние и тези мигранти нямат друг избор, освен да се опитат да продължат“, коментира още експертът. Той посочи и нови опасения. „Има голяма опасност, която тлее в Либия, Северна Африка. По данни от преди месец беше съобщено, че се намират около 700 000 потенциални мигранти от вътрешността на Африка, които очакват шанс да продължат. Европа едва ли би могла да издържи втори бежански поток, както през 2015 година. Промениха се настроенията на населението дори в Германия, изразяват се и опасения от последствията на сериозна мигрантска вълна“, предупреди ген. Червенков. Експертът уточни, че основни източници на мигранти продължават да бъдат Сирия, Афганистан и Ирак.", "date": "2019.10.08", "title": "Ген. Чавдар Червенков: Европа не е подготвена за поредна мигрантска криза, но няма и универсално решение"}
{"url": "http://www.focus-news.net/news/2019/10/08/2706102/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "„В средносрочен план Русия трябва да определи единна политика по отношение изграждането на нефтената и газовата инфраструктура в Ирак и Сирия“, казват експерти от Руския съвет по външни работи. Вестник  \"Коммерсантъ\"  представя работата им, озаглавена „Системни интереси на Русия в Арабския Машрик - петрол и газ за Ирак и Сирия“, текстът на която ще бъде публикуван тази седмица. (Арабски Машрик обхваща приблизително териториите на Ирак, Сирия, Йордания, Палестина, Ливан, в превод - \"изток\" - бел. р.) \r\nАвторите на работата са Виктор Катона, специалист в групата MOL, и Руслан Мамедов, координатор на проектите Съвта в Близкия изток, анализират перспективите за петрол и газ на Ирак и Сирия в контекста на следвоенното развитие и безкрайните регионални кризи. Особено внимание се обръща на ролята, която руските енергийни компании играят или може да играят в развитието на тези две страни. \r\nСпоред експертите от Съвета, след началото на военната операция на руските аерокосмически сили в Сирия през 2015 г. и създаването на Багдадския информационен и координационен център (участници - Иран, Ирак, Русия и Сирия), Москва започна да се застъпва за запазването и възстановяването на сирийските и иракските държавни институции. „Активирането на руската политика беше придружено от систематичното включване на Русия в нефтените и газовите, както и инфраструктурни проекти на Арабски Машрик“, отбелязват авторите.  \r\nЕкспертите на препоръчват на руските власти да определи обща политика по отношение изграждането на нефтената и газовата инфраструктура в Сирия и Ирак. По-специално те припомнят плановете на компанията „Стройтрансгаз“, съществували преди началото на Арабската пролет за изграждане на газопровод от Киркук през иракско-сирийската територия до пристанищата в Сирия. \r\nСпоред експертите вече е създадена платформа за засилване на ролята на Русия: тесни контакти и работни отношения с всички държави в региона, наличието на военна база на средиземноморския бряг, прехвърляне на пристанищата на Триполи (Ливан) и Тартус (Сирия) под контрола на руските компании \"Роснефт\" и „Стройтрансгаз”, допълнителни руски инвестиции в иракската петролна и газова промишленост (около 40 милиарда долара до 2025 г.), влизане в газови проекти в Леванта (част от Средиземноморския регион, между Кипър и Мала Азия), изградени от Русия атомни електроцентрали в Източното Средиземноморие - „Ад-Дабаа” в Египет и „Аккую” в Турция  \r\nЕкспертите смятат, че е препоръчително Русия да участва в повечето газови проекти (в зависимост от техническите възможности на руските компании) в Левантийския басейн. „За държавите от региона участието на Русия ще означава едновременно сигурност за изпълнението на тези проекти. Като се има предвид, че газът от басейна на Левантин може да гарантира специални ползи само чрез съвместно развитие, Русия би могла да действа като основен партньор и дори посредник при разрешаването на разногласия“, отбелязват авторите на работата. Те също не изключват, че предвид интереса и ролята на САЩ в региона, този въпрос може да бъде включен в руско-американския двустранен дневен ред. \r\nПрепоръчително е Русия да поддържа контакти и да влиза в проекти с всички държави от Източното Средиземноморие, за да извлече големи ползи за собствените си интереси. Ако на сирийския шелф бъдат открити големи находища, подобен подход само ще засили руските позиции, казват експертите. \r\nВ същото време авторите на работата подчертават, че за да бъдат реализирани всички мащабни проекти в региона, е необходимо да се решат проблемите със сигурността и да се установи диалог с различни етно-религиозни групи и кланове. \r\nИрак едва наскоро сложи край на войната с терористичната групировка „Ислямска държава“, но не може да се изключи нова активност в терористичната дейност, още повече, че страната е изправена пред заплахата от социален взрив и етноконфесионалните проблеми не са решени, особено с кюрдите и сунитското малцинство. Миналата седмица по време на антиправителствените протести бяха убити над 100 души, повече от 6 хиляди бяха ранени. \r\nЩо се отнася до Сирия, краят на войната все още е далеч. \r\n*** \r\n  Съветникът в администрацията на Автономията на Севера и Изтока (контролираната от кюрдите територия в Североизточна Сирия) Бадран Джакурд заяви, че Москва и Дамаск трябва да поемат отговорността за защитата на региона от нахлуване на турската армия, пише електронното издание на вестник  „Московский комсомолец“ . \r\nДжакурд отбеляза, че сирийските кюрди винаги са признавали и вярвали във важността и сериозността на диалога с Дамаск и Русия би могла да изиграе роля за това. \r\nОсвен това той разкритикува действията на САЩ, които бяха съюзници на сирийските кюрди, за изтеглянето на войските си, което ще даде възможност на Турция да проведе операция. \r\n*** \r\n  Западът и преди всичко НАТО, начело със САЩ, се опасяват от засилването на Русия в Черно море. Повишението внимание към региона се обяснява с това, че Вапингтон счита именно Черно море за главното поле на битката между Русия и Запада за бъдещето на Европа. Конфликтите в акваторията му назряваха дълго преди присъединяването на Крим към Русия през 2014 година. След това присъединяване, което на Запад считат за „анексия“, конфронтацията излезе на повърхността, пише електронното издание на руското списание  „Експерт“ . \r\nАналитическият център RAND Corporation при правителството на САЩ подготви изследване, чиято цел е да опита да изработи стратегия за сдържане на Русия в Черноморския регион, който в Кремъл смятат и за ефективен плацдарм за разпространяване на руското влияние в източната част на Средиземно море. Авторите на изследването не крият тревогата си от очевидното засилване на Черноморския флот на Русия и войските на Южния военен окръг. Според Rand Corporation, последствие от това засилване са четирите пъти, в които Русия е използвала военна сила в този регион през последните 10 години. САЩ вярват, че Москва се стреми да превърне Черно и Азовско море във вътрешни руски морета с помощта не само на военна сила, но и на всички други средства и инструменти, подходящи за това: информационни, икономически, енергийни и тайни. В същото време, според анализаторите на Rand, Русия се стреми да постигне същата свобода на действие в Черно и Азовско море, с каквато се ползва в Каспийско море. \r\nСега, с тревога отбелязват авторите на изследването, черноморските и западните страни, по редица причини, главните от които са в сериозните различия между тези държави, трудно изработват обща стратегия за защита на своите интереси и за противопоставяне на разпространението и засилването на руското влияние в Черно море. \r\nСпоред аналитичният център, в това отношение Москва има предимство, защото има конкретен план за действие в региона. Русия варира ловки тактиките за защита на своите интереси в страните от региона в зависимост от конкретната обстановка в тази или онази държава. Главната цел е тази страна да бъде направена открита за икономическото и политическото влияние на Русия. \r\nАвторите на изследването считат, че Западът трябва да използва както военни, така и други средства за борба с Русия в Черноморския регион. В „други“ влизат подкрепа за развитието на икономиките на черноморските държави и помощ в реализацията на инфраструктурни проекти. Що се касае до военните средства на борба, това е разполагането в Румъния и България на съвременни средства за противовъздушна отбрана (ПВО) и брегови ракетни системи, активизация и разширение на ученията на НАТО в Черно море, помощ за развитието на въоръжените сили на Украйна и Грузия, за да могат те да се противопоставят на „агресията“ на Русия. \r\nТрябва да се признае на анализаторите от Rand: Те са уверени, че няма военно решение на проблемите в региона. Това означава, че Западът, според тях, трябва да се стреми да повиши ефективността на борбата с Русия за сърцата и настроенията на народите, живеещи по бреговете на Черно море. Освен чистата икономика, това ще зависи също от координацията на действията на Запада в борбата с киберзаплахите от страна на Русия, както и в хибридните заплахи, се казва в доклада. \r\nПрез пролетта на 2019 година НАТО съгласува действия в подкрепа на Украйна и Грузия в Черно море. Става въпрос за учения, обмен на информация и свободно влизане в черноморските им пристанища. \r\n„При това във Вашингтон и Брюксел, както се случва често в последните години, забравиха за дадените на Москва гаранции от западните лидери. Москва, от своя страна, предупреждава, че няма намерение да седи и да гледа и ще реагира огледално на агресивните действия на НАТО в региона“, заключва „Експерт“. \r\n***", "date": "2019.10.08", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/10/08/2706097/the-independent-nuzhdaem-se-ot-poveche-realizam-diplomaticheskata-ofanziva-na-boris-dzhonsan-se-provali.html", "text": "Последната дипломатическа офанзива на премиера на Обединеното кралство Борис Джонсън да убеди столиците на Европейския съюз да подкрепят плана му за Брекзит не успя да получи подкрепа преди срещата на върха в Брюксел през следващата седмица, коментират в редакцията на вестник  The Independent . \r\nДжонсън получи мразовит прием от президента на Франция Еманюел Макрон, който предупреди, че на ЕС трябва да бъде представен нов план до петък. На свой ред министърът на външните работи на Нидерландия подчерта, че в британското предложение е необходим „повече реализъм“. \r\nОчакваната среща с канцлера на ФРГ Ангела Меркел не се осъществи, което предизвика спекулации, че тя е отказала да приеме британския премиер. \r\nГлавният преговарящ на Обединеното кралство Дейвид Фрост и неговият екип посетиха отново Брюксел за допълнителни разговори, но са налице малко признаци, че ЕС е склонен да преразгледа оценката си за британския план. Той бе определен като „проблемен“. Според Брюсел предложението на Джонсън не дава основание за споразумение. \r\nДипломацията около столиците на ЕС е последният опит на Обединеното кралство да заобиколи ЕК в полза на държавите-членки, които в представите на Уестминстър - неясно защо - са по-възприемчиви. Подобна стратегия приложи и бившия премиер на Обединеното кралство Тереза Мей, която също завърши с нулев успех. \r\nДържавите-членки на ЕС дават поразително сходни отговори по отношение на плана на Лондон, прехвърляйки въпроса към главния преговарящ на ЕС Мишел Барние. Френски правителствен служител заяви, че Макрон е подчертал пред Джонсън, \"че преговорите трябва да продължат бързо с екипа на Мишел Барние в следващите дни, за да се оцени в края на седмицата дали е възможна сделка, която да зачита принципите на Европейския съюз\". \r\nМеждувременно Стивън Барклай посети Нидерландия за разговори със своя колега. Стеф Блок, холандският външен министър, заяви, че двамата са провели \"откровена и честна дискусия\", добавяйки, че \"тази седмица са необходими повече реализъм и яснота\". Той допълни също, че Нидерландия гласува „пълна подкрепа за Мишел Барние“. \r\nОт Даунинг Стрийт обявиха, че Джонсън планира да разговаря с колегите си от Швеция, Дания и Полша, но не е планирал да обявява срещи лице в лице с лидерите на ЕС през следващите дни.  \r\n \r\n Тереза Герова", "date": "2019.10.08", "title": "The Independent: „Нуждаем се от повече реализъм“: Дипломатическата офанзива на Борис Джонсън се провали"}
{"url": "http://www.focus-news.net/news/2019/10/08/2706095/moskovskiy-komsomolets-siriyskite-kyurdi-sa-poiskali-ot-moskva-da-gi-zashtiti-ot-nahluvane-na-turtsiya.html", "text": "Съветникът в администрацията на Автономията на Севера и Изтока (контролираната от кюрдите територия в Североизточна Сирия) Бадран Джакурд заяви, че Москва и Дамаск трябва да поемат отговорността за защитата на региона от нахлуване на турската армия, пише електронното издание на вестник  „Московский комсомолец“ . \r\nДжакурд отбеляза, че сирийските кюрди винаги са признавали и вярвали във важността и сериозността на диалога с Дамаск и Русия би могла да изиграе роля за това. \r\nОсвен това той разкритикува действията на САЩ, които бяха съюзници на сирийските кюрди, за изтеглянето на войските си, което ще даде възможност на Турция да проведе операция. \r\n \r\nПревод и редакция:", "date": "2019.10.08", "title": "„Московский комсомолец“: Сирийските кюрди са поискали от Москва да ги защити от нахлуване на Турция"}
{"url": "http://www.focus-news.net/news/2019/10/08/2706103/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Премиерът на Обединеното кралство Борис Джонсън лично ще поиска от държавния глава на САЩ Доналд Тръмп да лиши от имунитет съпругата на американски дипломат, която избяга от Великобритания след фатална катастрофа. Съответната информация разпространиха от Даунинг Стрийт, съобщава британският национален ежедневник  The Times . \r\nЖертвата на катастрофата, 19-годишният Хари Дън, получи множество наранявания в инцидента от 27 август в Нортхемптъншир. По-късно той почина в болница. \r\nШофьорът на колата е идентифициран като Ан Сакулас, американска гражданка на 42 години. Досието й ще бъде предадено на Прокуратурата, за да бъде взето решение дали срещу нея да бъде повдигнато обвинение за причиняване на смърт чрез опасно шофиране. Тя обаче напусна страната малко след катастрофата и иска имунитет. По-рано Джонсън заяви, че съпругите на дипломати не бива да се ползват с подобни протекции. \r\n*** \r\n  Последната дипломатическа офанзива на премиера на Обединеното кралство Борис Джонсън да убеди столиците на Европейския съюз да подкрепят плана му за Брекзит не успя да получи подкрепа преди срещата на върха в Брюксел през следващата седмица, коментират в редакцията на вестник  The Independent . \r\nДжонсън получи мразовит прием от президента на Франция Еманюел Макрон, който предупреди, че на ЕС трябва да бъде представен нов план до петък. На свой ред министърът на външните работи на Нидерландия подчерта, че в британското предложение е необходим „повече реализъм“. \r\nОчакваната среща с канцлера на ФРГ Ангела Меркел не се осъществи, което предизвика спекулации, че тя е отказала да приеме британския премиер. \r\nГлавният преговарящ на Обединеното кралство Дейвид Фрост и неговият екип посетиха отново Брюксел за допълнителни разговори, но са налице малко признаци, че ЕС е склонен да преразгледа оценката си за британския план. Той бе определен като „проблемен“. Според Брюсел предложението на Джонсън не дава основание за споразумение. \r\nДипломацията около столиците на ЕС е последният опит на Обединеното кралство да заобиколи ЕК в полза на държавите-членки, които в представите на Уестминстър - неясно защо - са по-възприемчиви. Подобна стратегия приложи и бившия премиер на Обединеното кралство Тереза Мей, която също завърши с нулев успех. \r\nДържавите-членки на ЕС дават поразително сходни отговори по отношение на плана на Лондон, прехвърляйки въпроса към главния преговарящ на ЕС Мишел Барние. Френски правителствен служител заяви, че Макрон е подчертал пред Джонсън, \"че преговорите трябва да продължат бързо с екипа на Мишел Барние в следващите дни, за да се оцени в края на седмицата дали е възможна сделка, която да зачита принципите на Европейския съюз\". \r\nМеждувременно Стивън Барклай посети Нидерландия за разговори със своя колега. Стеф Блок, холандският външен министър, заяви, че двамата са провели \"откровена и честна дискусия\", добавяйки, че \"тази седмица са необходими повече реализъм и яснота\". Той допълни също, че Нидерландия гласува „пълна подкрепа за Мишел Барние“. \r\nОт Даунинг Стрийт обявиха, че Джонсън планира да разговаря с колегите си от Швеция, Дания и Полша, но не е планирал да обявява срещи лице в лице с лидерите на ЕС през следващите дни.  \r\n*** \r\n  Шотландският съд отхвърля искането да се принуди премиера на Обединеното кралство Борис Джонсън да поиска ново отлагане на излизането на страната от Европейския съюз, съобщава британският национален ежедневник  The Guardian . \r\nПротивниците на Брекзит се провалиха в опита да принудят Борис Джонсън да поиска отсрочка на чл. 50 от Лисабонския договор, ако той не е в състояние да постигне споразумение за \"развода\" между Лондон и Брюксел с одобрението на парламента. \r\nЛорд Пентланд, заседаващ в съда в Единбург, отхвърли искането за съдебно разпореждане, с което иремиерът да бъде нструктиран да поиска удължаване на срока за Брекзит, ако не успее да получи одобрението на Камарата на общините по сделка за Брекзит.  \r\n„Не съм убеден, че е необходимо съдът да предостави исканите заповеди или какъвто и да е вариант на тях“, цитира изданието думите на Петланд. \r\nЗаконът на излизане от Европейския съюз (№ 2), известен като Закона на Бен, гласи, че ако Уестминстър не се съгласи на сделка за Брекзит до 19 октомври, премиерът трябва да пише до ЕС с искане за разширяване на член 50 до 31 на януари. \r\n***", "date": "2019.10.08", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/10/08/2706104/dimitar-kolev-upravitel-na-avtoserviz-vav-veliko-tarnovo-okolo-200-lv-struva-tsyalostnata-podgotovka-na-edin-avtomobil-za-zimata.html", "text": "Около 200 лв. струва подготовката за зимата на един лек автомобил. Това съобщи за  Радио „Фокус“ – Велико Търново  Димитър Колев, управител на автосервиз във Велико Търново. Той уточни, че цената варира в зависимост от модела на колата, годината й на производство и цялостното й състояние. В нея не е включено купуването на нови зимни гуми. Това по думите на експерта е първото, на което водачите трябва да обърнат внимание – да си осигурят качествени гуми за студентите месеци.  \r\nСпоред Закона за движение по пътищата от 1 ноември всички коли, които се движат на територията на България, трябва да са с такива. Изискването към тях е да имат грайфер не по – малък от 4 милиметра. Преди началото на есенно-зимния период е препоръчително да се направи и преглед на спирачките, проверката на светлините, както и смяната на антифриза.  \r\n„Течността трябва да предотвратява замръзване при температура не по-ниска от минус 30 градуса“, подчерта Колев. Той допълни и, че всичко това шофьорите могат да направят сами, но подчерта и, че, за да са сигурни в автомобилите си е хубаво да се посъветват със специалист. \r\nЛуиза ТРАНЧЕВА", "date": "2019.10.08", "title": "Димитър Колев, управител на автосервиз във Велико Търново: Около 200 лв. струва цялостната подготовка на един автомобил за зимата"}
{"url": "http://www.focus-news.net/news/2019/10/08/2706098/the-jerusalem-post-sled-reshenieto-za-izteglyaneto-na-amerikanskite-voyski-ot-siriya-izrael-veche-ne-mozhe-da-razchita-na-nikogo.html", "text": "Не позволявайте на липсата на какъвто и да било официален отговор от страна на Израел на решението на президента на САЩ Доналд Тръмп за изтегляне на американските войски от Северна Сирия да ви заблуди: в Ерусалим са дълбоко разтревожени от събитията, уверяват в редакцията на англоезичното издание  The Jerusalem Post .  \r\nНе защото внезапно ще се отрази на способността на страната да предприеме действия в Сирия, в случай на опит да спре иранските опити да затвърди позициите си там, а защото узрява идеята, че Израел наистина може да разчита само на себе си. \r\nРешението на Тръмп не може да се разглежда като изолирано решение. То трябва да се възприеме в контекста на подкрепяните от Иран атаки от миналия месец срещу саудитските петролни съоръжения и оглушителната липса на американска реакция на нападението.  \r\nИ двата инцидента показват, че настоящата администрация е малко по-различна от предишната на президента Барак Обама по нежеланието си да се изправи срещу негативните сили в Близкия изток - и това е нещо, което има огромно значение за Израел. \r\nТова, което се прокрадва в умовете на стратегическите плановици на страната, е, че САЩ ще подкрепят Израел в ООН; ще предлагат помощ за оръжия; ще дават морална опора и ще го защитават от международния натиск, но когато става въпрос за използването на сила, Израел трябва да бъде готов да се защити сам. По ирония на съдбата, решението на Тръмп за изоставянето на кюрдите идва само месец, след като той спомена възможността за подписване на договор за съвместна отбрана с Израел. \r\nДокато много от стратегическите мислители на страната не приемаха това предложение сериозно, действията на Тръмп спрямо кюрдите ще бъдат взети много сериозно. Пактът за сигурност е думи; изтеглянето на американските войски са действия. В този регион решенията се вземат въз основа на това как действат различни ключови играчи, а не какво казват. \r\nДо неотдавна в Израел имаше хора, които твърдяха, че страната не трябва да предприема никакви действия срещу иранската ядрена заплаха, защото, ако \"ножът опре до кокала\", Ерусалим може да разчита на САЩ да свършат работата. Действията на американците в региона от последните две администрации - и на демократи, и на републиканци, показаха, че този мироглед не се основава на реалността. През последните няколко години не е имало действия на САЩ в подкрепа на тази теория. \r\nТази група хора се аргументираше с идеята, че в Близкия изток има неща, за които американците просто ще се погрижат. Това може да е било така някога, но не й сега. Саудитският и сега кюрдски опит крещи: \"Може би да, може би не, но Израел не може да разчита на това\". \r\n \r\n Тереза Герова", "date": "2019.10.08", "title": "The Jerusalem Post: След решението за изтеглянето на американските войски от Сирия: Израел вече не може да разчита на никого"}
{"url": "http://www.focus-news.net/news/2019/10/08/2706108/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nДнес преди обяд над по-голямата част от страната ще е предимно облачно, на места в Южна България ще превалява слаб дъжд. Около обяд от северозапад облачността ще започне да се разкъсва и да намалява и до края на деня над повечето райони ще се установи предимно слънчево време. Ще продължи да духа слаб, в източните райони до умерен вятър от север-североизток. Максимални температури между 12° и 17°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\nОбласт Пазарджик: \r\nДвижението в участъка от км 59+500 до км 60+000 посока София се осъществява в една лента поради ремонтни дейности на асфалтовата настилка. Ограничено е движението в изпреварващата лента, като движението се осъществява в активната лента. Участъкът е сигнализиран с пътни знаци. Срок до 08.10.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г.; \r\nДвижението в участъка Игнатиево – Варна от км 416+000 до км 420+000 в платното посока Варна се осъществява в една лента поради ремонтни дейности на асфалтовата настилка. Ограничено е движението в активната и изпреварващата лента, като движението се осъществява в аварийната лента. Участъкът е сигнализиран с пътни знаци. Срок до 8.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nДвижението в участъка София – Владая от км 276+162 до км 277+063 се осъществява в една лента поради строително монтажни дейности в канавката. Срок от 10:00 ч. до 17:00 ч. до 17.10.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.10.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: няма \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.10.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.10.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.10.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.10.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Срок до 11.10.2019 г. от 09:00 ч. до 17:00 ч.; \r\nПът II-37: Движението по път II-37 гр. Златица – Панагюрски колони от км 60+000 до км 66+000 се осъществява в една лента поради ремонти дейности на асфалтовата настилка. Участъкът е сигнализиран с пътни знаци. Срок до 08.10.2019 г.; \r\nПът III-843: Движението по път Велинград – Каратепе от км 14+000 до км 20+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 11.10.2019 г.  \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-1003: Движението по път ІІІ-1003 Драгичево – Кладница от км 0+000 до км 6+500 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 11.10.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 11.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Пловдив – Кричим в участъка гр. Кричим – тунел \"Кричим\" е ограничено поради взривни дейности по уширяване на пътя в района на паметникът на 22-та разстреляни перущенци. Срок само за часовия интервал от 14:00 ч. до 16:00 ч. на 09.10.2019 г.  \r\nОбходен маршрут: по път II-86 Пловдив – Асеновград – Смолян.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът II-53: Движението по път II-53 Крушаре – Калчево от 136+000 до км 161+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 08.10.2019 г.; \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-5308: Движението по път III-5308 Калчево – Камен връх от км 0+000 до км 24+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 08.10.2019 г.;  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.08", "title": "Актуална пътна обстановка"}
{"url": "http://www.focus-news.net/news/2019/10/08/2706105/v-oblast-pazardzhik-kam-momenta-nyama-registrirani-sluchai-na-sezonen-esenen-grip-a-samo-leki-nastinki.html", "text": "В област Пазарджик към момента няма регистрирани случаи на сезонен есенен грип, а само леки настинки, които са в нормата за това време на годината, показа репортерска проверка на  Радио „Фокус“ – Пазарджик . Според общопрактикуващите лекари в този период най-често се разболяват хората, които са си позволили да пият студени и газирани напитки, като заради това страдат от болки в гърлото. В зависимост от имунитета на човек може да ги боли само гърлото, или инфекцията да слезе към дихателните пътища и така да се появят усложнения, които се лекуват антибиотично. Настинките отшумяват до седмица, а ако след този период не преминат, тогава се предприема по-драстично лечение. Предвид това, че тези дни времето е по-студено, препоръката на медиците е хората да се обличат по-топло, особено сутрин и вечер, а краката винаги да са топли. \r\nАлбена ЖИЛЕКОВА", "date": "2019.10.08", "title": "В област Пазарджик към момента няма регистрирани случаи на сезонен есенен грип, а само леки настинки"}
{"url": "http://www.focus-news.net/news/2019/10/08/2706106/pregled-na-mezhdunarodnite-novini-do-6-chasa-agentsiya-fokus.html", "text": "Преглед на межународните новини до 6:00 часа (Агенция „Фокус“) \r\n  Следващата седмица държавите-членки на Европейския съюз ще решат как да отговорят на турските сондажи в Изключителната икономическа зона (ИИЗ) на Кипър, в които френската компания \"Тотал\" и италианската \"Ени\" имат лиценз за извършване на проучвания за природен газ и петрол. Съответното заяви министърът на външните работи на Гърция Никос Дендиас след разговор с кипърския си колега, съобщава електронното издание на атинския ежедневник  Kathimerini . \r\nДендиас подчерта, че действията на Турция са в разрез с международното право и не са в съответствиер с политиката на съвременна европейска държава, основана на върховенството на закона. \r\nЕС вече наложи някои санкции срещу Турция за сондажи във води, в които Кипър има изключителни икономически права. \r\nКипър нарече последните действия на Турция в региона „сериозна ескалация“. \r\nАнкара не признава Република Кипър за държава и твърди, че защитава своите и интересите на турските киприоти, живеещи на разделения остров.  \r\n*** \r\n  Високопоставен републиканец в Сената предупреди, че рязкото изтегляне на американските войски от границата на Турция със Сирия ще бъде от полза само за Русия, Иран и правителството на президента Башар Асад, предава  AFP . \r\n\"Бързото изтегляне на американските сили от Сирия би било от полза само за Русия, Иран и режима на Асад\", заяви в изявление председателят на републиканското мнозинство в Сената Мич Макконъл. \r\n\"И това би увеличило риска от това \"Ислямска държава\" и други терористични групировки да се прегрупират\", допълни републиканецът. \r\nМакконъл, един от ключовите съюзници на президента Доналд Тръмп в Конгреса, се произнесе, след като Белият дом обяви решението си във вечерните часове на неделя, като фактически се отказа от кюрдите, основен съюзник на Вашингтон в дългогодишната борба срещу \"Ислямска държава\". \r\n*** \r\n  Президентите на Сърбия и Турция Александър Вучич и Реджеп Тайип Ердоган оцениха сътрудничеството между двете страни като изключително добро и подчертаха, че Белград и Анкара споделят едни и същи цели и интереси в двустранните отношения - преодоляване на проблеми от миналото и възстановяване на балканския мир и стабилност, предава македонската информационна агенция  \"Макфакс\" . \r\n„Нашето сътрудничество е на изключително ниво. Турция ще продължи да предоставя подкрепа и стабилност на Балканите и ще играе конструктивна роля за подпомагане на страните в региона да оставят проблемите си зад гърба и да си сътрудничат\", увери Ердоган на съвместна пресконференция с Вучич. \r\nТурският президент започна двудневно посещение в Сърбия, в рамките на което се подписаха девет споразумения в областта на сигурността, отбраната, културата, образованието, промишлеността и технологиите. \r\nДвамата президенти оцениха, че икономическото сътрудничество между двете страни се е засилило и обявиха стартирането на съвместни проекти. Те ще бъдат домакини на тристранната среща във вторник с участието и на представителите на Босна и Херцеговина. \r\n*** \r\n  Френски следователи откриха в апартамента на екстремиста Микаел Арпон, който отне живота на четирима полицейски служиели в Парижката префектура миналата седмица, видеозаписи на ислямисти. Това съобщи телевизионният канал BFM, позовавайки се на няколко източника, предава  TACC . \r\nСпоред вестник Le Parisien видеофайловете са намерени на флашка, принадлежаща на екстремиста. Тя съдържа и пропагандни материали на терористичната групировка „Ислямска държава“, както и имената и адресите на неговите колеги в отдела за разузнаване на Парижката префектура, т.е. класифицирана информация. \r\nНа 3 октомври в сградата на префектурата на полицията на Париж 45-годишният административен служител на ведомството Микаел Арпон, въоръжен с кухненски нож, нападна колегите си. Според Прокуратурата в резултат на нападението са загинали жена и трима мъже, друг полицай е тежко ранен и е откаран във военна болница. Самият нападател е застрелян от един от полицаите в двора на Префектурата. \r\nНападателят е бил специалист по електроника в отдела за разузнаване на парижката префектура. По-специално тази служба събира информация за радикални ислямисти. \r\n*** \r\n  Съветникът в администрацията на Автономията на Севера и Изтока (контролираната от кюрдите територия в Североизточна Сирия) Бадран Джакурд заяви, че Москва и Дамаск трябва да поемат отговорността за защитата на региона от нахлуване на турската армия, пише електронното издание на вестник  „Московский комсомолец“ . \r\nДжакурд отбеляза, че сирийските кюрди винаги са признавали и вярвали във важността и сериозността на диалога с Дамаск и Русия би могла да изиграе роля за това. \r\nОсвен това той разкритикува действията на САЩ, които бяха съюзници на сирийските кюрди, за изтеглянето на войските си, което ще даде възможност на Турция да проведе операция. \r\n*** \r\n  Европейският съюз призова за възможно най-бързо формиране на правителство в Прищина и продължаване на диалога с Белград, предава македонската информационна агенция  \"Макфакс\" . \r\n„Ще отнеме известно време за публикуване на крайните резултати, но правителството ще трябва да се състави след приключване на процедурите. Пред Косово има важни задачи. Новото правителство ще трябва да се ангажира с напредъка, икономическото и социалното развитие, върховенството на закона и продължаването на диалога с Белград, воден под егидата на ЕС \", заяви говорителят на Брюксел Мая Кочиянчич. \r\nТя добави, че ЕС ще продължи да работи с Косово и ще насърчава помирението, регионалното сътрудничество и добросъседските отношения сред страните от Западните Балкани. \r\n*** \r\n  Държавният глава на САЩ Доналд Тръмп предупреди, че ще \"заличи\" икономиката на Турция, ако Анкара направи нещо в Сирия, което в своята \"велика и несравнима мъдрост\" той счита за действие \"извън границите\", предава  AFP . \r\nИзвънредното предупреждение на Тръмп срещу съюзника на САЩ в НАТО бе отправено, точно след като Белият дом обяви изтегляне на военнослущите си от турско-сирийските гранични райони. \r\nС това решение Вашингтон изглежда даде на Анкара зелена светлина да атакува кюрдите, въпреки че те воюват заедно с американските сили срещу близкоизточната терористична групировка \"Ислямска държава\" в Сирия. \r\nПоследните \"туитове\" на Тръмп са на фона на бурна критика от редиците на собствената му Републиканска партия, че е предал кюрдите. \r\n\"Ако Турция направи нещо, което аз по своята велика и несравнима мъдрост считам за извън границите, напълно ще унищожа и залича икономиката на Турция (правил съм това и преди!)\", написа американският президент в социалната мрежа \"Туитър\". \r\n***", "date": "2019.10.08", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/08/2706110/predstoyashti-mezhdunarodni-sabitiya-za-8-oktomvri-agentsiya-fokus.html", "text": "Втори ден от посещението на държавния глава на Турция Реджеп Тайип Ердоган в Сърбия. \r\n*** \r\n \r\n  Преговори между ЕС и Обединеното кралство за Брекзит. \r\n*** \r\n \r\n  Премиерът на Обединеното кралство Борис Джонсън ще поиска нова пророгация на парламента. \r\n*** \r\n \r\n  Ще бъде връчена Нобеловата награда за физика. \r\n*** \r\n \r\n  Долната камара на парламента ще гласува за намаляване на броя на членовете си. \r\n*** \r\n \r\n  Посещение на министъра на външните работи на Руската федерация Сергей Лавров. \r\n***", "date": "2019.10.08", "title": "Предстоящи международни събития за 8 октомври (Агенция „Фокус“)"}
{"url": "http://www.focus-news.net/news/2019/10/08/2706100/sreshtata-vuchich-erdogan-turtsiya-shte-pomogne-na-balkanskite-darzhavi-da-si-satrudnichat.html", "text": "Президентите на Сърбия и Турция Александър Вучич и Реджеп Тайип Ердоган оцениха сътрудничеството между двете страни като изключително добро и подчертаха, че Белград и Анкара споделят едни и същи цели и интереси в двустранните отношения - преодоляване на проблеми от миналото и възстановяване на балканския мир и стабилност, предава македонската информационна агенция  \"Макфакс\" . \r\n„Нашето сътрудничество е на изключително ниво. Турция ще продължи да предоставя подкрепа и стабилност на Балканите и ще играе конструктивна роля за подпомагане на страните в региона да оставят проблемите си зад гърба и да си сътрудничат\", увери Ердоган на съвместна пресконференция с Вучич. \r\nТурският президент започна двудневно посещение в Сърбия, в рамките на което се подписаха девет споразумения в областта на сигурността, отбраната, културата, образованието, промишлеността и технологиите. \r\nДвамата президенти оцениха, че икономическото сътрудничество между двете страни се е засилило и обявиха стартирането на съвместни проекти. Те ще бъдат домакини на тристранната среща във вторник с участието и на представителите на Босна и Херцеговина. \r\n \r\n Тереза Герова", "date": "2019.10.08", "title": "Срещата Вучич-Ердоган: Турция ще помогне на балканските държави да си сътрудничат"}
{"url": "http://www.focus-news.net/news/2019/10/08/2706109/predstoyashti-sabitiya-v-stranata-za-8-oktomvri-agentsiya-fokus.html", "text": "*** \r\n \r\nОт 11.30 часа Комисията по отбрана ще посети факултет „Авиационен“ и Военновъздушната учебна база в Долна Митрополия. \r\n \r\n \r\n*** \r\n \r\nОт 10.30 часа в НДК министърът на образованието Красимир Вълчев ще се включи в кръгла маса на тема „Конкурентоспособност 2030/ Ключови компетентности за успех“. \r\n \r\n \r\n*** \r\n \r\nОт 10.00 часа в зала „Арена“ на хотел „Арена ди Сердика“ ще се проведе заключителна конференция по проект „Толерантно общество за интеграция на лицата, търсещи или получили международна закрила“. \r\n \r\n \r\n*** \r\n \r\nОт 10.30 часа в Иновационен форум „Джон Атанасов“ в София Тех Парк, ще се състои откриване на Бош Инженеринг Център София.  \r\n \r\n \r\n*** \r\n \r\nОт 11.00 часа в Чешкия културен център Инициативен граждански комитет „Термално-Нормално” организира кръгла маса на тема: „Централна минерална баня - съвременен термален център. Концепции и визии.” \r\n \r\n \r\n*** \r\n \r\nОт 11.30 часа в залите на конгресен център „Глобус“ на 2-ия етаж в сградата на КНСБ на пл. „Македония“ 1 ще се проведе пресконференция от двамата президенти Пламен Димитров и Димитър Манолов и ръководствата на индустриалните федерации на КНСБ и КТ „Подкрепа“. \r\n \r\n \r\n*** \r\n \r\nОт 13.30 часа в сградата на ДФ „Земеделие“ на бул. „Цар Борис III“ 136 ще се проведе брифинг във връзка с напредъка и започналите вече доставки по схемите „Училищен плод“ и „Училищно мляко“. \r\n \r\n \r\n*** \r\n \r\nОт 12.00 часа в залата на Националния пресклуб БТА ще се състои представяне на Международния автомобилен салон София 2019. \r\n \r\n \r\n*** \r\n \r\nОт 13.00 часа в Националния пресклуб на БТА ще се проведе пресконференция на Фондация „Експерти срещу рака“. \r\n \r\n \r\n*** \r\n \r\nОт 15.00 часа във фоайето на РБ „П. Р. Славейков“ ще се състои връчване на наградите на най-четящите деца от лятната кампания за насърчаване на четеното „Ела в библиотеката“. \r\n \r\n \r\n*** \r\n \r\nОт 15.00 часа в залата на БАН, ще се проведе презентация на тема: детско зрение, глаукома, катаракта, диабет и око, дегенерация на макулата, сухо око и кератопластика. \r\n \r\n \r\n*** \r\n \r\nОт 17.00 часа в новата зала „Джеймс Баучер“ проф. Петър-Емил Митев, доц. Борис Попиванов и доц. Андрей Райчев ще участват на официалното представяне на книгата „От държавен социализъм към посткомунистически капитализъм: критически поглед“ на американския социолог от унгарски произход Иван Селени, който е и приятел на института по социология „Иван Хаджийски“. \r\n \r\n \r\n*** \r\n \r\nОт 18.00 часа в Литературен клуб „Перото” ще се състои церемонията по връчването на петото поредно издание на наградите „Перото“.  \r\n \r\n \r\n*** \r\n \r\nОт 18.00 часа в Централното фоайе на Ректората на Софийския университет „Св. Климент Охридски” ще бъде официалното откриване на изложбата „Усещането Антарктида”. \r\n \r\n \r\n*** \r\n \r\nОт 18.30 часа пред Съдебната палата, ще се проведе марш за правосъдие. \r\n \r\n \r\n*** \r\n \r\nОт 19.00 чaca в Ayлa „Maĸcимa“ нa Университета по архитектура, строителство и геодезия, Кенго Кума, японски архитект, ще изнесе лeĸция нa тeмa „Eпoxaтa нa мaтepиaлитe”. \r\n \r\n \r\n*** \r\n \r\nОт 11.00 часа в конферентната зала на Областна администрация – Благоевград ще се проведе заседание на Областната епизоотична комисия. \r\n \r\n \r\n*** \r\n \r\nМеждународна конференция „Граждански пространства“ ще бъде открита от 11.00 часа в хотел „Голдън Тюлип“ във Варна. Тя е насочена към възможностите за участие на гражданите в управлението на средствата от еврофондовете през следващия програмен период - 2021 – 2027 г. По темата ще говори представител на Централното координационно звено в Министерски съвет. Организатор е Фондация „ЕкоОбщност“ в сътрудничество с Обществен център за околна среда и устойчиво развитие (ОЦОСУР) с финансовата подкрепа на програма „Европа за гражданите” на ЕК. \r\n \r\n \r\n*** \r\n \r\nОт 15.00 часа в фоайето на РБ „П. Р. Славейков“ ще се проведе връчване на наградите на най-четящите деца от лятната кампания за насърчаване на четеното „Ела в библиотеката“. \r\n \r\n \r\n*** \r\n \r\nОт 14.00 часа в НЧ „Христо Козлев - 1883“ ще бъдат отбелязани 185 години от рождението на Любен Каравелов. \r\n \r\n \r\n*** \r\n \r\nВ 10.00 часа в зала 1 на Апелативния съд ще се проведе заседание по делото, образувано по протест на Окръжна прокуратура-Пловдив и жалба от подсъдимия д-р К. В. срещу присъда на Окръжен съд - Пловдив.  \r\n \r\n \r\n*** \r\n \r\nВ 13.30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Кърджали и по жалба на пострадалия И. С. Страните настояват за увеличаване на наказанието на подсъдимия К. А., който е осъден на 6 години лишаване от свобода и 60 000 лева обезщетение за неимуществени вреди.  \r\n \r\n \r\n*** \r\n \r\nВ 18.00 часа в зала №5 в Дома на техниката ще се състои дискусия на тема „Зелената система на град Пловдив“ с кандидат-кметовете на града. \r\n \r\n \r\n*** \r\n \r\nОт 11.00 часа в зала „Свети Георги“ на Областна администрация - Русе ще се проведе заседание на Постоянно действащата междуведомствена областна епизоотична комисия. \r\n \r\n \r\n*** \r\n Смолян.  \r\nОт 14.00 часа, в зала 201 на Областна администрация - Смолян Постоянната областна епизоотична комисия ще проведе заседание в разширен състав, във връзка със появата и разпространението на болестта африканска чума по свинете. \r\n \r\n \r\n*** \r\n \r\nОт 18.30 часа на благотворителен концерт за роял в зала „Христина Морфова” на който ще свирят ученици, както и пианистките Михаела Стефанова и Сабина Ангелова бивши възпитанички на училището. \r\n \r\n \r\n*** \r\n   \r\nОт 10.00 часа в зала 2 на Областна администрация ще се проведе заседание на Областната епизоотична комисия. \r\n \r\n \r\n*** \r\n   \r\nОт 17.30 часа във фоайето на РБ „Стилиян Чилингиров\" ще бъде представена книгата „История на Шумен\".  \r\n   \r\n \r\n*** \r\n   \r\nОт 18. 30 часа в конферентната зала на  хотел „Контеса“ ще се проведе научно кафе на тема „Превенция и лечение на застрашаващи зрението заболявания“. \r\n \r\n \r\n \r\n \r\n \r\n*** \r\n \r\nОт 19.00 часа в залата на Общинския младежки център „Захари Стоянов“ председателят на ДПС Мустафа Карадайъ ще представи кандидата за кмет на Добрич и кандидатите за общински съветници.", "date": "2019.10.08", "title": "Предстоящи събития в страната за 8 октомври (Агенция „Фокус“)"}
{"url": "http://www.focus-news.net/news/2019/10/08/2706113/komisiyata-po-otbrana-e-na-poseshtenie-vav-fakultet-aviatsionen-i-voennovazdushnata-uchebna-baza-v-dolna-mitropoliya.html", "text": "Комисията по отбрана към 44-тото Народното събрание провежда изнесено заседание във факултет „Авиационен“ на НВУ „В. Левски” и във Военновъздушната учебна база – Долна Митрополия. Това съобщиха от пресцентъра на  Народното събрание . Събитието започна на 7 октомври 2019 г. и ще продължи и днес. В 9.00 часа народните представители ще посетят Военновъздушната учебна база – Долна Митрополия, където ще се запознаят с кабинетите по аеродинамика и автоматика, конструкция на Л-39 „Албатрос”, с авиационно артилерийско въоръжение, авиационни прицелни системи, лабораторията по мехатроника и ще видят новия тренажор, който беше закупен за обучение на курсантите.", "date": "2019.10.08", "title": "Комисията по отбрана е на посещение във факултет „Авиационен“ и Военновъздушната учебна база в Долна Митрополия"}
{"url": "http://www.focus-news.net/news/2019/10/08/2706107/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален. На българо-сръбската, българо-гръцката и българо-румънската трафикът е нормален на всички гранични контролно-пропускателни пунктове.", "date": "2019.10.08", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/10/08/2706112/vitseprezidentat-iliyana-yotova-e-na-poseshtenie-v-kazahstan.html", "text": "По покана на българската общност вицепрезидентът Илияна Йотова е на работно посещение в Казахстан. Това съобщиха от  прессекретариата на държавния глава . Визитата на Йотова започна на 7 октомври и ще продължи и днес. \r\nВ края на 2018 г. от българската общност в Казахстан се свързаха с вицепрезидента Йотова и заявиха желание за по-тесни контакти с България. Впоследствие Илияна Йотова създаде трайна комуникация с тях. За първи път държавник на най-високо ниво отива в Казахстан за срещи с българите, при това не само в столицата.    \r\nОсновна цел на посещението е възстановяването на изучаването на български език.    \r\nБългарската диаспора в Казахстан е с над 100-годишна история. По официални данни около 4500 души се самоопределят като българи. Имат статут на национално малцинство и се ползват с висок авторитет. Съществуват няколко активни организации на българите в Казахстан.      \r\nПо време на посещението си вицепрезидентът провежда срещи с президента на Казахстан Касим-Жомарт Токаев и с областния управител и кмета на Павлодар. Павлодарска област е един от важните и развити индустриални региони на Казахстан.  \r\nВ програмата ѝ са предвидени посещение на Асамблеята на народа на Казахстан. В Казахстан в разбирателство съжителстват около 140 националности и етнически групи и 17 вероизповедания. Държавата има много добре развита и институционализирана политика за тях.   \r\nВъв водената от вицепрезидента Йотова делегация са изпълняващият длъжността председател на Държавната агенция за българите в чужбина Димитър Владимиров и Наталия Михалевска – директор на дирекция „Образование на българите зад граница и училищна мрежа“ в Министерство на образованието и науката. Владимиров и Михалевска са членове на Обществения съвет за работа с българите в чужбина към вицепрезидента.", "date": "2019.10.08", "title": "Вицепрезидентът Илияна Йотова е на посещение в Казахстан"}
{"url": "http://www.focus-news.net/news/2019/10/08/2706116/ministar-mladen-marinov-e-na-poseshtenie-v-lyuksemburg-za-uchastie-v-zasedanie-na-saveta-pravosadie-i-vatreshni-raboti.html", "text": "Министърът на вътрешните работи Младен Маринов участва в заседание на Съвета „Правосъдие и вътрешни работи“, което се провежда в Люксембург. Това съобщиха от пресцентъра на  МВР . В рамките на формата „Вътрешни работи“ министрите обсъждат въпроси, свързани с крайнодесния екстремизъм и тероризъм, бъдещи стъпки на национално равнище и на равнище ЕС за подобряването на обмена на информация, хибридни заплахи и вътрешна сигурност с оглед набелязване на начините, по които ЕС би могъл по-ефективно да подкрепя държавите членки при откриването, идентифицирането и противодействието от гледна точка на правоприлагането и гражданската защита; общ преглед и актуално състояние в областта на миграцията.", "date": "2019.10.08", "title": "Министър Младен Маринов е на посещение в Люксембург за участие в заседание на Съвета „Правосъдие и вътрешни работи“"}
{"url": "http://www.focus-news.net/news/2019/10/08/2706114/zamestnik-predsedatelyat-na-evropeyskata-komisiya-yurki-kataynen-e-na-poseshtenie-v-sofiya.html", "text": "Заместник-председателят на Европейската комисия, отговарящ за работните места, растежа, инвестициите и конкурентоспособността Юрки Катайнен, е на посещение в България. Това съобщиха от пресцентъра на  Представителството на ЕК в България . \r\nДнес Юрки Катайнен ще проведе срещи със заместник министър-председателя Томислав Дончев, министъра на финансите Владислав Горанов, министъра на образованието Красимир Вълчев и министъра на околната среда и водите Нено Димов.", "date": "2019.10.08", "title": "Заместник-председателят на Европейската комисия Юрки Катайнен е на посещение в София"}
{"url": "http://www.focus-news.net/news/2019/10/08/2706099/washington-examiner-tramp-ostavi-siriya-v-ratsete-na-turtsite.html", "text": "\"Държавният глава на САЩ Доналд Тръмп може и да лъже патологично в преследване на някаква ефемерна мечта за величие, но истината е, че не го е грижа за нормите и ценностите, които поставиха Америка на първо място. Резултатите от икономическата му политика са добри, безработицата намалява и заплатите се повишават. Намаляването на данъците и дерегулацията ни дадоха осигуриха добра икономика. Към това се добавя и обявената победа над близкоизточната терористична групировка \"Ислямска държава\". По-малко войни, повече работни места. Какво да не му харесаш?\" От редакцията на американското издание  Washington Examiner  имат отговор - Тръмп изостави Сирия на турците в името на собственото си преизбиране на президентския пост.  \r\nБелият дом обяви в неделя вечер, че САЩ ще изтеглят всичките си въоръжени сили от Северна Сирия и ще оставят съдбите на милиони, подложени на терора на \"Ислямска държава\", в ръцете на турците. Това означава, че 60 000 членове на Сирийските демократични сили (СДС), съюзници на САЩ, ще бъдат изоставени на милостта на Анкара и на турския президент Реджеп Тайип Ердоган.  \r\nТова е грешка, защото САЩ се показват на останалите си съюзници в най-лоша светлина - като \"приятел\", който е готов във всеки един момент да се отметне от думата си. \r\nЛоши неща ще се случат с кюрдите и като цяло в Сирия. Вероятно ще видим катастрофално кръвопролитие там, след като кюрдите вече са сами, подготвяйки се да отблъснат предстоящото турско нашествие в Северна Сирия. \r\nТози морален провал от страна на Тръмп може да бъде политическа катастрофа. Досега той успя да балансира между демонстрирането на груба сила в областите, към които вече американците се бяха ангажирали, като избягваше интервенционистичните призиви на своите предшественици. Няма съмнение, че американците не искат нови \"вечни войни\" и си струва да преоценят необходимостта от присъствието на техни сили в Афганистан. Но при изтеглянето на САЩ от една от най-плодотворните ни външнополитически инициативи в най-новата история Тръмп се отклони от разумния си курс. И може скоро всички да усетим последиците от това, предупреждава изданието. \r\n \r\n Тереза Герова", "date": "2019.10.08", "title": "Washington Examiner: Тръмп остави Сирия в ръцете на турците"}
{"url": "http://www.focus-news.net/news/2019/10/08/2706121/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с механично почистване и дезинфекция на резервоар „Ловджийска чешма“ в община „Панчарево“ се налага спиране на водоподаването от 11.00 до 23.00 часа на клиентите на „Софийска вода”, живеещи в района на: вилна зона „Градищe“, вилна зона „Ловджийска чешма“ вилна зона „Белика“ – ул. „Славей“, ул. „Роза“, ул. „Невен“. При продължителност на строително; ремонтните дейности над 12 часа „Софийска вода” ще осигури алтернативно водоснабдяване с водоноски на адрес: вилна зона „Градище“ – ул. „Младежка“ - ъгъла с ул. 3-та - от 23.00 часа на 8 октомври 2019 г.; във вилна зона „Ловджииска чешма“ – до Ловджийската чешма - от 23.00 часа на 08 октомври 2019 г. \r\nВъв връзка с изграждане на сградно водопроводно отклонение на ул. „Позитано“ в центъра се налага спиране на водоподаването от 10.00 до 20.00 часа на клиентите на „Софийска вода”, живеещи в района на: ул. „Позитано“, бул. „Христо Ботев“, бул. „Александър Стамболийски“, ул. „Княз Борис I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Позитано“ ъгъла с ул. „Цар Самуил“.  \r\nВъв връзка с реконструкция на уличен водопровод на ул. „Борован“ местност „Карпузица“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Борован“ от ул. „Евлия Челеби“ до ул. „Кореняците“; ул. „Евлия Челеби“ от ул. „Дамяница“ до ул. „Околовръстен път“, ул. „Сияйна“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сияйна“ ъгъла с ул. „Евлия Челеби“.  \r\nВъв връзка с превключване на уличен водопровод на ул. „Асен Джаков“ във вилна зона „Киноцентъра“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Марин Големинов“, ул. „Емануил Манолов“, ул. „Паскал Паскалев“, ул. „Нарцис“, ул. „Пчелица“ и ул. „Никола Анастасов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Ненов“ ъгъла с ул. „Марин Големинов“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.08", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/10/08/2706120/api-spira-se-dvizhenieto-na-avtomobili-po-uchastak-ot-pat-iii-866-kray-krichim-v-oblast-plovdiv-poradi-izvarshvane-na-vzrivni-raboti.html", "text": "От 14.00 часа до 16.00 часа ще се ограничи преминаването по участък от третокласния път III-866 Кричим – Михалково за извършването на взривни работи, свързани с уширение на пътното платно в района на паметника на 22-та разстреляни перущенци. Това съобщиха от  Агенция „Пътна инфраструктура“ . Участъкът е в отсечката между Кричим и тунел „Кричим“. Обходният маршрут е по път II-86 Пловдив - Асеновград - Смолян. \r\nВзривните дейности са необходими за изпълнението на проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча“. Проектът - лот 23, се финансира по Оперативна програма „Региони в растеж“ 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. Необходимо е шофьорите да карат внимателно, със съобразена скорост и да спазват стриктно пътната сигнализация.  \r\nПо проекта се ремонтират 4 големи мостови съоръжения и тунела „Кричим”, който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи. \r\nИзпълнител на строително-монтажните работи е „АВТОМАГИСТРАЛИ ЧЕРНО МОРЕ“ АД, а подизпълнител е „ИСА 2000“ ЕООД. Стойността на договора е 22 777 396,14 лв. с ДДС. Строителният надзор осъществява „ПЪТКОНСУЛТ 2000“ ЕООД. Договорът им е за 436 800 лв. с ДДС. Авторският надзор се осъществява от „Илия Бурда” ЕООД. Техният договор е за 9 258 лв. с ДДС.", "date": "2019.10.08", "title": "АПИ: Спира се движението на автомобили по участък от път III-866 край Кричим в област Пловдив поради извършване на взривни работи"}
{"url": "http://www.focus-news.net/news/2019/10/08/2706111/nimh-nad-po-golyamata-chast-ot-stranata-shte-bade-predimno-oblachno-s-maksimalni-temperaturi-mezhdu-12-i-17.html", "text": "Днес преди обяд над по-голямата част от страната ще бъде предимно облачно, на места в Южна България с превалявания от слаб дъжд. Около обяд от северозапад облачността ще започне да се разкъсва и да намалява и до края на деня над повечето райони ще се установи предимно слънчево време. Ще продължи да духа слаб, в източните райони до умерен вятър от север-североизток. Максимални температури между 12° и 17°, в София около 13°. Атмосферното налягане ще продължи бавно да се повишава и ще бъде по-високо от средното за октомври. Това съобщи за  Агенция \"Фокус\"  дежурният синоптик Христо Христов от  Националния институт по метеорология и хидрология (НИМХ) .  \r\nНад Черноморието преди обяд облачността ще бъде предимно значителна и на места, главно по-южното крайбрежие ще превалява дъжд. След пладне от север ще настъпи процес на намаление на облачността. Ще духа до умерен североизточен вятър. Максимални температури на въздуха: 14°-16°. Температурата на морската вода е 19°-21°. Вълнението на морето ще бъде 2-3 бала. \r\nНад планините облачността ще е предимно значителна и на места, предимно в масивите от Южна България ще има слаби превалявания от дъжд, над 1800 метра – от сняг. По-късно през деня от запад валежите ще спрат, а облачността ще започне да се разкъсва. Ще духа до умерен вятър от северната четвърт. Максимална температура на височина 1200 метра около 7°, на 2000 метра – около 0°.", "date": "2019.10.08", "title": "НИМХ: Над по-голямата част от страната ще бъде предимно облачно, с максимални температури между 12° и 17°"}
{"url": "http://www.focus-news.net/news/2019/10/08/2706115/ria-novosti-shtaynmayer-beshe-iznenadan-ot-reaktsiyata-na-ukraintsite-na-negovata-formula-za-donbas.html", "text": "Президентът на Германия Франк-Валтер Щайнмайер беше изненадан от реакцията на украинците на формулата му за разрешаване на конфликта в Донбас, предава  РИА Новости, като се позовава на германския портал  . \r\n\"Споровете в Украйна ме изненадват малко, защото един от участниците, тогавашният президент (Петро Порошенко) участва в тези преговори (за \"формулата Щайнмайер\")\", каза президента. \r\nВ същото време президентът на ФРГ отрече твърденията, че „формулата“ е създадена под влиянието на Русия. \r\n\"Формулата не съдържа нищо повече от опит да се извършат големи стъпки, понеже и двете страни на конфликта не бяха готови да предприемат малки такива\", обясни държавният глава. \r\nКонтактната група за Украйна по-рано постигна съгласие по „формулата на Щайнмайер“, според която ще влезе в сила закон, който ще предостави известна автономия на някои райони в Донецка и Луганска области в Украйна.  \r\nПодписването на документа предизвика протести срещу подобна опция за разрешаване на конфликта в източната част на страната.  \r\n \r\n Теодор Пенев", "date": "2019.10.08", "title": "РИА Новости: Щайнмайер беше изненадан от реакцията на украинците на неговата формула за Донбас"}
{"url": "http://www.focus-news.net/news/2019/10/08/2706117/denyat-8-oktomvri-v-balgarskata-istoriya.html", "text": "Далеч назад, в 927 г. с тържествена сватбена церемония в храма „Св. Богородица при Пиги\" /Извора/ в Константинопол се сключва брак между византийската принцеса Мария и българския цар Петър І. Бракът е част от мирен договор между Византия и България. През 1756 г. братята на Паисий Хилендарски Лаврентий и х. Вълчо, правят дарение за Хилендарския манастир, за което в кондиката на манастира е отбелязано: \"Лето 1756, ден 8 октомври. Какво е дошел сос брата си духовник Лаврентие кир х. Вълча, та обеща да е ктитор и даде една капаро грош 300 за нихна душа и за нихни родители мертви.\" Същата година е възстановена църквата “Св. Никола Чудотворец”. Храмът се намира в Мелник и е паметник на културата с национално значение, като част от културно-историческия резерват \"Мелник\". 1900 г. - открива се ЖП линията Русе-Търново (130 км). През 1912 г. в периода 8 – 13 октомври в хода на Балканската война Първа и Трета българска армия пробиват първата турска отбранителна линия Ескиполос - Петра и превземат Лозенград. Втора армия обкръжава Одрин. На 13 октомври сръбската армия овладява Скопие, Куманово, Велес и Щип. На тази дата е роден Николай Иванов Николаев - български хоров диригент и музикален педагог. На 8 октомври умира  писателят Ран Босилек \r\n \r\n2005 г.  \r\nВ периода 7 - 8 октомври президентът Георги Първанов е на официално посещение в Кувейт, където се среща с емира, с премиера и с бизнес среди. Обсъждат се възможностите за сътрудничество в областта на селското стопанство. Кувейт заявява готовност да отпусне нов заем от 48 000 000 долара, които да се използват за изграждане на железопътни линии в България. \r\n \r\n \r\n1983 г. \r\nВ периода 8 - 13 октомври във Варна се провежда световен фестивал на анимационните филми. \r\n \r\n \r\n1980 г. \r\nВ Париж се открива изложбата \"1300 години България\". \r\n \r\n \r\n1947 г. \r\nВ периода 8 - 21 октомври тридесет и девет подсъдими от \"военно-фашистката\" организация \"Военен съюз\" се изправят пред съда. Главният обвиняем ген. Кирил Станчев е осъден на доживотен затвор за създаване на организация с \"фашистка идеология\" с цел \"събарянето, подриването и отслабването на установената власт в държавата\". \r\n \r\n \r\n1944 г. \r\nЗапочват бойните действия на българската армия под оперативното ръководство на 3-ти Украински фронт. България воюва на страната на Антихитлеристката коалиция срещу Германия. Настъплението на българските войски е в направление Ниш, Скопие и Велес. Успешно се осъществяват Нишката, Страцинско-Кумановската, Брегалнишко-Струмишката и Косовската операция. \r\n \r\n \r\n1939 г. \r\nВ салона на читалище “Славянска беседа” се открива изложба на съветски художници, организирана от Българо-съветското дружество и от Дома на изкуството. \r\n \r\n \r\n1927 г. \r\nОбявено е военно положение в Кюстендилски и Петрички окръг (поддържано с укази от 19 март 1930 и 5 юли 1933) и е засилена граничната охрана. \r\n \r\n \r\n1915 г. \r\nПо време на Първата световна война завършва битката при Лоос, в която загиват 430 000 френски, английски и немски войници. \r\nПървата световна война (1914-1918 г.) е война между две големи европейски групировки - Тройният съюз и Съглашението. Отначало войната обхваща само 8 европейски държави - Германия и Австро-Унгария, от една страна, и срещу тях - Великобритания, Франция, Русия, Белгия, Сърбия и Черна гора. По-късно в нея са въвлечени и други страни; участват общо 38 държави - 4 в т. нар. Централни сили - Германия, Австро-Унгария, България, Турция, и 34 в Антантата. Повод за войната е убийството на австро-унгарския престолонаследник Франц-Фердинанд в Сараево на 28 юни 1914 г. \r\n \r\n \r\n1912 г. \r\nВ периода 8 – 13 октомври в хода на Балканската война Първа и Трета българска армия пробиват първата турска отбранителна линия Ескиполос-Петра и превземат Лозенград. Втора армия обкръжава Одрин. На 13 октомври сръбската армия овладява Скопие, Куманово, Велес и Щип. \r\nБалканската война (1912 – 1913 г.) е война на България, Сърбия, Гърция и Черна гора (държавите от Балканския съюз (1912-1913 г.)) срещу Османската империя. Предизвиква се от нерешения национален въпрос на Балканите през последната четвърт на XIX и началото на ХХ в. \r\n \r\n \r\n1900 г. \r\nОткрива се ЖП линията Русе-Търново (130 км). \r\n \r\n \r\n1879 г. \r\nНазначен е първият главен равин в Княжество България - Гавриел Алмознино. \r\n \r\n \r\n1756 г. \r\nБратята на Паисий Хилендарски - Лаврентий и х. Вълчо, правят дарение за Хилендарския манастир, за което в кондиката на манастира е отбелязано: \"Лето 1756, ден 8 октомври. Какво е дошел сос брата си духовник Лаврентие кир х. Вълча, та обеща да е ктитор и даде една капаро грош 300 за нихна душа и за нихни родители мертви.\" \r\n \r\n \r\n1756 г.  \r\nВъзстановена е църквата “Св. Никола Чудотворец”. \r\nХрамът се намира в Мелник и е паметник на културата с национално значение, като част от културно-историческия резерват \"Мелник\". Построена е през XIII в. През средновековието на мястото е имало еднокорабна църковна сграда. Възобновена и разширена през 1582 г. През 1657 г. претърпява ново преустройство, чийто ктитор е митрополит Теофан. През 1689 и 1696 г. под ръководството на Макарий ІІ в нея са правени нови поправки. През 1756 г. е изградена във вид, напълно подобен на сегашния. Запазена е епиграма върху стария иконостас, която посочва за ктитор митрополит Макарий ІІІ. През 1895 г. сградата е унищожена от пожар, но в началото на ХХ в. е възстановена в стария си вид от 1756 г. Реконструкцията и реставрацията е извършена от Националния институт по паметниците на културата. \r\n \r\n \r\n927 г. \r\nС тържествена сватбена церемония в храма „Св. Богородица при Пиги\" /Извора/ в Константинопол се сключва брак между византийската принцеса Мария и българския цар Петър І. Бракът е част от мирен договор между Византия и България. \r\nПетър І е български  цар в периода 927- 970 г. Той  втори син на цар Симеон I (893-927 г.). Заема  престола след смъртта на баща си, тъй като неговият по-голям брат Михаил е лишен от него по неизвестни причини и е подстриган за монах. Поради склонността на новия български владетел към занимания с църковни въпроси управлението на страната минава в ръцете на вуйчо му, болярина Георги Сурсувул. През 927 г. сключва мирен договор с Византия, по силата на който България се отказва от териториалните придобивки, постигнати от цар Симеон I след 913 г. В замяна на това тя получава само една малка част от Тракия. Договорът предвижда и взаимна размяна на пленници между двете държави. Византия на свой ред се задължава да плаща и в бъдеще ежегодния данък, наложен и от мирния договор в 896 г. Тя признава на Петър I титлата \"цар на българите\", а на българския църковен глава - \"патриарх\". Като гаранция за бъдещите мирни отношения между двете държави Петър I се жени за внучката на византийския император Роман Лакапин. Политическият курс на Петър I и неговия вуйчо спрямо Византия предизвикат  острото недоволство на част от българското болярство, което през 928 г. и 930 г. подготвя два заговора за неговото сваляне от престола. Вътрешните междуособици са използвани от сърбите (покорени от цар Симеон I през 924 г.) и през 931 г. те вдигат въстание. С подкрепата на Византия се обособява като отделна самостоятелна държава, която приема върховенството на Цариград. Не много след въстанието на сърбите последват нахлувания от страна на маджарите (934 г.), които навлизат не само в Северна България, но успяват да проникнат и на юг, в Тракия. Техните набези се повторят през 943 г., 951 г., 960 г. и 968 г. Петър I прави опит да се сближи с германския император Отон I и заедно с него да парира нахлуването на маджарите, но не постига успех. Той не сполучва да привлече в своята борба против тях и Византия. В резултат на това е принуден да се примири с откъсването на значителни територии от българската държава, разположени отвъд р. Дунав и особено в Трансилвания, включително богатите залежи на сол. От този момент северната граница на България се установява по р. Дунав. Нарасналото народно недоволство от политиката на Петър I се изразява в появата на богомилството. \r\n \r\n \r\n На тази дата са родени: \r\n \r\n \r\n1906 г. \r\nРоден е Васил Димитров Битков - български писател и поет. Автор е на разкази, публикувани в левия периодичен печат (сп. \"Полярна звезда\", \"Нови дни\", в-к \"Светлина\", \"Наковалня\"), и на повестта \"В отпуск\" (1954 г.). Умира на 26 август 1944 г. \r\n \r\n \r\n1852 г. \r\nРоден е Николай Иванов Николаев - български хоров диригент и музикален педагог. Завършва гимназия и музикален курс в Болград. Работи като учител по пеене в Болградската българска гимназия (1878-1879 г.), в Софийска мъжка гимназия (1879-1925 г.) и във Военното училище (1879-1880 г.). Основател и диригент на хорове. Участва с хорове под свое диригентство във всички по-важни събития в страната в продължение на 50 години. Един от основателите на дружество \"Славянска беседа\" (1880 г.), на Първото българско музикално дружество (1893 г.), на Български музикален съюз (1904 г.), на който е председател до 1929 г.; на Българската оперна дружба (1907 г.) и др. Умира на 19 август 1938 г. \r\n \r\n \r\n На тази дата умират: \r\n \r\n \r\n2002 г. \r\nУмира Милко Калев Балев – български политик. Член е на РМС (1936 г.), на БКП (1942 г.). Роден е на 14 август 1920 г. в Троян. Осъден е на смърт през 1943 г. и до 1944 г. е политически затворник. От 1950 г. е в апарата на ЦК на БКП: в отдел \"Пропаганда и агитация\", първи помощник на първия секретар, началник на кабинета на генералния секретар на ЦК (1954-1986 г.). Секретар на ЦК (1979 г.) и член на Политбюро (1982 г.). Председател е на Комисията по външнополитически въпроси; на Координационния съвет за задгранична пропаганда; на Комисията по външна политика. Депутат е в VI, VII, VIII и IХ Народно събрание на Народна република България. Изключен е от БКП на 13 декември 1989 г., отнети са му всички почетни звания. През 1992 г. е осъден на 2 години затвор, присъдата е променена в условна. Предполага се, че ръководи пряко т. нар. \"възродителен процес\", начело на \"Група А”. Отговорен редактор е на 38-те тома със съчинения на Т. Живков. \r\n \r\n \r\n1958 г. \r\nУмира Ран Босилек (псевдоним на Генчо Станчев Негенцов) – български писател. Роден е на 26 септември 1886 г. в Габрово. Завършва Априловската гимназия в родния си град (1904 г.), където след това е учител (1904-1908 г.). Следва славянска филология и право в СУ “Св. Климент Охридски” (1908-1910 г.), завършва право с докторат в Брюксел (1916 г.). Известно време е адвокат, но интересите му към литературата го откъсват от тази професия. Участва в редактирането на сп. \"Светулка\", редактира в-к \"Врабче\" и сп. \"Детска радост\" - едно от най-известните детски издания в България. Редактор е в издателство \"Хемус\". Председател е на Дружеството на детските писатели. Член е на Съюза на българските писатели. За пръв път печата детски стихове и приказки през 1906 г. в сп. \"Светулка\". Голям дял в неговото творчество заемат преразказаните народни приказки от български, руски, японски, индийски, шведски и норвежки фолклор. Един от създателите на художествено оформената детска книга в България. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.10.08", "title": "Денят 8 октомври  в българската история"}
{"url": "http://www.focus-news.net/news/2019/10/08/2706119/ana-mpa-gartsiya-donald-tusk-shte-poseti-gartsiya-po-vreme-na-atinskiya-demokratichen-forum.html", "text": "Председателят на Европейската комисия Доналд Туск ще посети Атина на 9 и 10 октомври след покана от страна на Атинския демократичен форум, предава гръцката информационна агенция  ANA-MPA . \r\nВ първия ден от визитата си той ще се срещне с премиера Кириакос Мицотакис, след което ще се обърне в изявление към Форума, а след това ще разговаря и с кмета на Атина Костас Бакоянис.  \r\nВъв втория ден от посещението си, Туск ще присъства на церемония по връчването на „Атинската награда за демокрация“, която тази година ще бъде връчена посмъртно на убития кмет на Гданск Павел Адамович.  \r\n \r\n Теодор Пенев", "date": "2019.10.08", "title": "ANA-MPA (Гърция): Доналд Туск ще посети Гърция по време на Атинския демократичен форум"}
{"url": "http://www.focus-news.net/news/2019/10/08/2706124/izlozhbata-useshtaneto-antarktida-shte-bade-predstavena-v-sofiya.html", "text": "От 18.00 часа в Централното фоайе на Ректората на Софийския университет „Св. Климент Охридски” ще бъде официалното откриване на изложбата „Усещането Антарктида”. Това съобщиха от  Българския антарктически институт . Учениците от V, VI и VII клас на 96 СУ „Лев Николаевич Толстой“ и преподавателката им по изобразително изкуство Ангелина Боянова участват в проект от програмата „Екоантар“ на Българския антарктически институт с координатор Гергана Лаптева. Лично проф. Христо Пимпирев ще връчи грамоти на участниците в проекта. През месец януари творбите им ще бъдат показани в уникална по рода си изложба на Българската антарктическа база на о-в Ливингстън.  \r\nС изразните средства на декоративното изкуството учениците пресъздават своята гледна точка към красотата, растителния и животински свят на Антарктида. Паната са изработени изцяло от екологични материали като ориз, леща, семена чиа, яйчени черупки и др., което представлява т.нар. екологичното изкуство или „еко арт“. Това е съвременна форма на изкуство, насочена към творене в синхрон с околната среда. \r\nЧрез подобни художествени изяви се надяваме проблема за опазване на природата на Ледения континент да достигне до повече хора и всеки един от нас да се замисли с какво би могъл да помогне за запазване на уникалните екосистеми в Антарктида.", "date": "2019.10.08", "title": "Изложбата „Усещането Антарктида” ще бъде представена в София"}
{"url": "http://www.focus-news.net/news/2019/10/08/2706123/denyat-8-oktomvri-v-svetovnata-istoriya.html", "text": "През 1085 г. във Венеция е осветена катедралата “Св. Марк”.  През 1871 г. в голям пожар в Чикаго смъртта си намират 300 души. Разрушени са сгради в продължение на 10 километра. 90 хиляди души остават без дом, а щетите са за 200 милиона долара. Пожарът започва в 9 часа вечерта и продължава през нощта на следващия ден, когато е потушен с помощта на завалелия дъжд. 1896 г. - създава се индексът Дау-Джонс ­ главен показател за движението на американските стокови борси. През 1915 г. по време на Първата световна война завършва битката при Лоос, в която загиват 430 000 френски, английски и германски войници. В Англия излиза албумът на Джон Ленън - “Imagine” (1971). На 8 октомври е роден сръбският писател Бранислав Нушич. На тази дата умира революционерът Ернесто Че Гевара. \r\n \r\n2017 г.  \r\nНад 10 хил. пожарникари се борят с горски пожари в Северна Калифорния. Броят на жертвите е 41 души.  \r\n \r\n \r\n2017 г.  \r\nВ Барселона 350 000 души участват в демонстрация срещу отделянето на Каталония от Испания \r\n \r\n \r\n \r\n2016 г. \r\n140 души са убити при въздушна атака в Сана, Йемен. \r\n \r\n \r\n2015 г. \r\nНобеловата награда за литература за 2015 година се присъжда на беларуската писателка и журналистка Светлана Алексиевич. \r\n \r\n \r\n2014 г. \r\nНобеловата награда за химия за 2014 г. е присъдена на американеца Ерик Бетциг, германеца Щефан Хел и американеца Уилям Мьорнер за развитието на флуоресцентен микроскоп с висока резолюция, с който могат да проследят протеините отговорни за заболявания като Паркинсон, Алцхаймер и Хънтингтън. \r\n \r\n \r\n2013 г. \r\nНа британския физик Питър Хигс и белгийския физик-теоретик е присъдена Нобеловата награда за физика „за теоретичното откритие на механизъм, допринасящ съществено за нашето разбиране за произхода на масата на субатомните частици, експериментално потвърден от откриването на предсказаната фундаментална частица от инструментите ATLAS и CMS на Големия адронен колайдер на ЦЕРН“. \r\n \r\n \r\n2012 г. \r\nМинистър-председателят на Мозамбик Айреш Ари подава оставка. За наследник на поста е избран Алберто Вагина. \r\n \r\n \r\n2010 г. \r\nПрисъдена е Нобелова награда за мир на Лиу Сяобо за продължителната му и ненасилствена борба за основни човешки права в Китайската народна република. \r\n \r\n \r\n2005 г.  \r\nПри Кашмирското земетресение в контролираната от Пакистан част на областта. Жертвите са 87 350, а 3,3 милиона остават без подслон. Материалните щети се оценяват на 5 милиарда американски долара \r\n \r\n \r\n2004 г. \r\nНай-малко 34 души загиват при три атентата в град Таба в Египет. \r\n \r\n \r\n1996 г. \r\nПалестинският президент Ясер Арафат прави първото си официално посещение в Израел. \r\nЯсер Арафат е арабски политик; основател и лидер на палестинската нелегална организация Ал Фатах и председател на Организацията за освобождение на Палестина (ООП). \r\nЯсер Арафат е роден на 4 август 1929 г. - официално в Йерусалим, но вероятно в Кайро. Участва във войната от 1948 г., която завършва със създаването на Израел. През 1958 г. основава движението за борба срещу еврейската държава \"Ал Фатах\". През 1969 г. е избран за председател на изпълнителния комитет на Организацията за освобождение на Палестина (ООП). Ръководи въоръжената кампания срещу Израел от съседните страни Йордания и Ливан, което води до експулсирането му оттам и изгнаничеството му в Тунис. \r\nПрез 1987 г. започва преговори с Израел. След договореностите от Осло през 1993 г. получава Нобелова награда за мир, заедно с тогавашния израелски премиер Ицхак Рабин и външния министър Шимон Перес. \r\nАрафат е избран за президент на палестинската автономия през 1996 г. След силен международен натиск едва през 2003 година се съгласява да назначи премиер. Кабинетът на Махмуд Абас просъществува по-малко от четири месеца заради отказа на Арафат да преотстъпи контрола върху службите за сигурност. Наследникът на Абас - Ахмед Корей, също не издържа на авторитаризма на Арафат и няколко месеца преди смъртта на Арафат подава оставка, която после оттегля.  \r\nЯсер Арафат умира на 11 ноември 2004 г. \r\n \r\n \r\n1993 г. \r\nОрганизацията на Обединените Нации отменя икономическите санкции наложени на Република Южна Африка. \r\n \r\n \r\n1992 г. \r\nОрбиталният спътник на Венера “Пайъниър Винъс” се разбива, след като навлиза в атмосферата на планетата. Съоръжението се състои от две части, а по-късно се разделя на пет части. Изстреляно е  20 май 1978 г. от Космическия център “Кенеди”. Първоначалната му цел е да изследва слънчевите ветрове около Венера, атмосферата и повърхността на планетата чрез радарна система. \r\n \r\n \r\n1982 г. \r\nПолският парламент разпуска синдиката \"Солидарност\", с което слага край на първия в Източна Европа експеримент в профсъюзната демокрация. \r\n \r\n \r\n1980 г. \r\nВ Питсбърг се провежда последният концерт на Боб Марли, по време на който певецът губи съзнание. Изследванията показват, че той е болен от рак. Седем месеца по-късно Боб Марли умира. \r\nБоб Марли (Робърт Неста Марли) е певец, китарист и композитор, една от легендите на реге-музиката. Роден е на 6 февруари 1945 г. Израства в гетото Тренчтаун на Кингстън (столицата на Ямайка). Първата си плоча записва на 17-годишна възраст с помощта на Дж. Клиф. Основава група “Уейлърз” (“Wailers”) през 1963 г. в Ямайка заедно с П. Тош, Бъни Ливингстън, Дж. Брейтуейт, Б. Келсо. Групата започва като вокална формация, а след напускането на Брейтуейт и Келсо продължава като трио в стил ска. Разпада се през 1966 г. Тогава Боб Марли заминава за САЩ, но се принуждава скоро да се завърне в родината си, където възстановява “Уейлърз” (1969 г.). Световна популярност печели през 1973 г. с издаването на “Burnin”. Същата година разширява групата с вокално трио - “Боб Марли Уейлърз”, и предприема голямо турне из Европа. През 1975 г. “Мелъди мейкър” го обявява за “крал на регето”. През следващите години концертира триумфално по световните сцени. Умира на 11 май 1981 г. Някои албуми: “Survival” (1979 г.), “Uprising” (1980 г.), “Live at Liceum” (1981 г.), “Chances Are” (1981 г.), “Legend” (1984 г.), “Rebel Music” (1986 г.), “Talkin’ Blues” (1991 г.), “Songs of Freedom” (1992 г.), “Natural Mystic: The Legend Continues” (1995 г.). \r\n \r\n \r\n1980 г. \r\nСССР и Сирия сключват мирен договор, който на практика институционализира отношенията между двете страни. Съветският съюз ограничава сферата на отговорността си спрямо отбраната на Сирия. Той изключва ангажименти към сирийски войски в Ливан, защото Москва не желае да бъде въвлечена в нов Арабско-Израелски конфликт. \r\n \r\n \r\n1971 г. \r\nВ Англия излиза албумът на Джон Ленън - “Imagine”. \r\nДжон Ленън е английски рок и поп музикант, водеща фигура в популярния квартет \"Бийтълс\", поет и прозаик, артист. Роден е на 9 октомври 1940 г. През 1955 г. създава в Ливърпул групата \"Куоримен\" (\"Бийтълс\" от 1960 г.). През 60-те години издава книгите \"Със собствен почерк\" (1964 г.) и \"Прът в колелата\" (196 г.). През 1966 г. се запознава с Йоко Оно; работи с нея от 1968 г. (пръв съвместен албум). Последният концерт на \"Бийтълс\" е в Сан Франциско през 1966 г.; от 1970 г. групата официално се разпада. През 1969 г. Джон и Йоко се оженват. Много и ексцентрични са гражданските и творческите им инициативи. От 1975 г. двамата живеят в САЩ. Самостоятелни албуми на Джон Ленън: \"Wedding Album\" (1969 г.), \"John Lennon / Plastic Ono Band\" (1970 г.), \"Imagine\" (1971 г.), \"Mind Games\" (1973 г.), \"Walls and Bridges\" (1974 г.), \"Rock’n’Roll\" (1975 г.), \"Shaved Fish\" (1975 г.) и др. Съвместно с Йоко Оно издава 7 албума, от които \"Double Fantasy\" (1980 г.) получава награда \"Грамми\" за 1981 г. Джон Ленън е убит от Марк Чапмън на 8 декември 1980 г. пред жилището си в \"Дакота Билдинг\", Ню Йорк. \r\n \r\n \r\n1962 г. \r\nДържавата Алжир е приета за 109-ти член на ООН. \r\n \r\n \r\n1958 г. \r\nШведският доктор Ейк Сенинг успешно имплантира първия човешки пейсмейкър – изкуствена клапа на сърце. Устройството се базира на технология, разработена от канадския инженер Джон Хопс. Изобретението е резултат от опит да бъде открит начин за съживяване на спряло сърце. \r\n \r\n \r\n1952 г. \r\nПри железопътна катастрофа на три влака в северозападен Лондон загиват  112 души, а над 200 са ранени. \r\n \r\n \r\n1915 г. \r\nПо време на Първата световна война завършва битката при Лоос, в която загиват 430 000 френски, английски и немски войници. \r\nПървата световна война (1914-1918 г.) е война между две големи европейски групировки - Тройният съюз и Съглашението. Отначало войната обхваща само 8 европейски държави - Германия и Австро-Унгария, от една страна, и срещу тях - Великобритания, Франция, Русия, Белгия, Сърбия и Черна гора. По-късно в нея са въвлечени и други страни; участват общо 38 държави - 4 в т. нар. Централни сили - Германия, Австро-Унгария, България, Турция, и 34 в Антантата. Повод за войната е убийството на австро-унгарския престолонаследник Франц-Фердинанд в Сараево на 28 юни 1914 г. \r\n \r\n \r\n1896 г. \r\nСъздава се индексът Дау-Джонс ­ главен показател за движението на американските стокови борси. \r\nДау Джоунс е индекс за следене на състоянието на промишлените предприятия на американския фондов пазар. Създаден е от редактора на вестник Wall Street Journal и основателя на компанията Dow Jones & Company Чарлз Доу. Индексът Дау-Джонс се явява най-стария в средите на съществуващите американски пазарни индекси. Обхваща цените на 30 от най-големите и стабилни публични компании в САЩ. Често се счита за индикатор за състоянието на американската икономика. \r\n \r\n \r\n1873 г. \r\nВ САЩ е открит първият затвор за жени в Индиана, в който надзирателите са също жени. Въпреки че е наречен изправителен дом той е предназначен за извършителки на углавни престъпления. \r\n \r\n \r\n1871 г. \r\nГолям пожар в Чикаго убива 300 души, като разрушава сгради в продължение на 10 километра. 90 хиляди души остават без дом, а щетите са за 200 милиона долара. Пожарът започва в 9 часа вечерта и продължава през нощта на следващия ден, когато е потушен с помощта на завалелия дъжд. \r\n \r\n \r\n1756 г. \r\nФранцисканският духовник Андрия Качич-Миошич (1704-1760 г.) издава поетическото си и историографско съчинение \"Разговор угодни народа словенскога\", в което отделя значително място и на бляскавата история на българите. В произведението се посвещава специална песен на подвизите на Крум. \r\n \r\n \r\n1085 г. \r\nВъв Венеция е осветена катедралата “Св. Марк”. \r\n \r\n \r\n На тази дата са родени: \r\n \r\n \r\n1917 г. \r\nРоден е Родни Робърт – английски имунолог, биохимик, член на Лондонското кралско дружество (1964 г.). Лауреат е на Нобелова награда за химия (1972 г., заедно с Дж. Еделман). Учи в университетите в Ливърпул и Кембридж. През 1949-1960 г. е сътрудник на Националния институт за медицински изследвания в Лондон. Професор е в медицинското училище към болницата \"Сейнт Мери\" в Лондон (1960-1967 г.). От 1967 г. е професор в Оксфордския университет, от 1970 г. е член на Съвета за медицински изследвания. Открива първичната структура на имуноглобулините. Основните му трудове са по изследване на химичните структури на антителата. Умира на 7 септември 1985 г. \r\n \r\n \r\n1897 г. \r\nРоден е Рубен Мамулян – американски режисьор от арменски произход. Учи в Московския университет, занимава се с театър в студията на Вахтангов, поставя няколко спектакъла в Тбилиси. От 1919 г. е в емиграция, работи в театрите в Париж и Лондон. В САЩ е от 1923 г. Става известен с режисурата на музикални спектакли и на пиеси на съвременни автори. Атмосферата на театралния живот е възпроизведена в “Аплодисменти” (1929 г.). Успех постига с новаторския си подход в “Улиците на града” (1931 г.) и “Доктор Джекил и мистър Хайд” (1932 г.), след което предпочита техническото съвършенство на традиционните жанрови форми - “Обичай ме тази вечер” (1932 г.), “Песен на песните” (1933 г.), “Кралица Кристина” (1934 г.), “Живеем отново” (1934 г.), “Беки Шарп” (1935 г.), “Веселият бандит” (1936 г.), “Знакът на Зоро” (1940 г.), “Кръв и пясък” (1941 г.), “Лятна ваканция” (1948 г.). След 1942 г. е в театъра, но опитите му за завръщане в киното през 50-те и 60-те години са безуспешни - отстранен е от работа при снимането на “Порги и Бес” (1958 г.) и “Клеопатра” (1961 г. – 1962 г.). Умира на 4 декември 1987 г. в Лос Анджелис. \r\n \r\n \r\n1892 г. \r\nРодена е Марина Ивановна Цветаева - руска поетеса, дъщеря И. В. Цветаев, основател и първи директор на Московския музей на изящните изкуства.. Авторка е на сборниците стихове “Вечерен албум” (1910 г.) и във “Вълшебния фенер” (1912 г.).  През есента на 1922 г. емигрира отначало в Чехословакия, а след това във Франция (след 1925 г.). В емиграция издава много книги: “Занаят”, “Психея” (1923 г.), “Юнак” (1924) и др. Публикува няколко трагедии с антични сюжети: “Ариадна” (1924 г.), “Федра” (1927 г.) и др. Творбите й са преведени на много езици. Умира на 31 август 1941 г. в Елабуга. \r\n \r\n \r\n1864 г. \r\nРоден е Бранислав Нушич - сръбски писател и комедиограф, академик на Сръбската академия на науките (1933 г.). В продължение на десет години е на сръбска консулска служба в Македония. Работи като директор на Сараевския народен театър. Автор е на разкази и фейлетони, в които разобличава войнолюбивите интереси на сръбското правителство и изразява чувство на любов и симпатия към българския народ: \"Странички от Пожаровадския затвор\" (1889 г.), \"Записки на един ефрейтор от Сръбско-българската война\" (1886 г.). Ярък комедиограф, изобличител на социалните пороци в сръбското общество от края на ХIХ в.: \"Обикновен човек\" (1900 г.), \"Свят\" (1906 г.), \"Околосветско пътешествие\" (1910 г.), \"Госпожа министершата\" (1931 г.), \"Мистър Долар\" (1932 г.), \"Доктор\" (1936 г.), \"Покойник\" (1937 г.); автор е на драмите \"Така трябваше да стане\" (1900 г.), \"Семберийският княз\" (1900 г.), \"Бездна\" (1902 г.), \"Хаджи Лоя\" (1908 г.) и др. Особено популярна е неговата \"Автобиография\". Умира на 19 януари 1938 г. в Белград. \r\n \r\n \r\n На тази дата умират: \r\n \r\n \r\n2008 г. \r\nУмира Джеордже Емил Паладе \r\nТой е румънски клетъчен биолог. Описван е като „най-влиятелната клетъчен биолог“. През 1974 г. му се присъжда Нобелова награда за физиология и медицина, заедно с Албер Клод и Кристиан дьо Дюв. Наградата е предоставена за иновации в електронна микроскопия и фракциониране на клетките, които заедно полагат основите на съвременната молекулярна биология на клетките. Най-значимото му откритие са рибозомите по ендоплазмения ретикулум, което той описва за първи път през 1955 г.. \r\n \r\n \r\n2004 г.  \r\nУмира Жак Дерида. \r\nЖак Дерида е най-известният съвременен френски философ, писател, литературен, културен и политически теоретик (роден в Алжир), създател на деконструкцията. Той е изключително продуктивен, неговите многотомни публикации имат дълбоко влияние върху континенталната философия и литературна теория, особено през последната четвърт на XX век. \r\n \r\n \r\n1967 г. \r\nУбит е Ернесто (Че) Гевара де ла Серна – латиноамерикански революционер, един от ръководителите на Кубинската революция (1959 г.). Роден е на 14 юни 1928 г. в Росарио, Аржентина. Завършва медицина. По време на управлението на Перон е принуден да емигрира от Аржентина (1952 г.). През 1955 г. в Мексико се среща с Фидел Кастро. От 1956 г. е в редиците на революционен отряд в провинция Ориенте в Куба. През 1957 г. е назначен за командир на партизанска колона. През декември 1958 г. колоната му завзема провинция Лас Вилас, като побеждава войските на Батиста в гр. Санта Клара и заедно с колоната на К. Сиенфуегос влиза в столицата Хавана. След победата на революцията (1959 г.) е командир на гарнизонната крепост Ла Кабана в Хавана, директор е на Управлението за промишлено развитие на Куба. От ноември 1959 г. до февруари 1961 г. е президент на Националната кубинска банка. От февруари 1961 г. е министър на промишлеността. Един от лидерите е на движението \"26-ти юли\", а след това член на Националното ръководство на Единната партия на социалистическата революция. През април 1965 г. се обръща с писмо до Фидел Кастро, за да съобщи решението си, че ще продължи революционната въоръжена борба в някоя от страните по света, и напуска Куба. От ноември 1966 г. е в Боливия за организирането на партизанско движение. През октомври 1967 г. създаденият от него партизански отряд е обкръжен и разгромен от правителствени войски. Гевара е заловен и убит. \r\n \r\n \r\n1869 г. \r\nУмира Франклин Пиърс – американски политик; ХІV президент на САЩ (1853-1857 г.), кандидат от Демократическата партия. Роден е на 23 ноември 1804 г. Завършва Боудуин колидж през 1824 г. Сенатор е от 1837 г. Участва в Мексиканската война (1847 г.). През 1852 г печели президентската кампания срещу У. Скот. През 1857 г. е сменен от Джеймз Бъчънън. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.10.08", "title": "Денят 8 октомври в световната история"}
{"url": "http://www.focus-news.net/news/2019/10/08/2706126/sport-andi-mari-izliza-sreshtu-fabio-fonini-v-mach-ot-vtoriya-krag-na-seriite-mastars-v-shanhay.html", "text": "Тенис: Анди Мъри излиза срещу Фабио Фонини в мач от втория кръг на сериите „Мастърс“ в Шанхай. Шотландският тенисист се възстанови от тежка контузия и се завръща на корта в Китай, където днес ще се изправи срещу поставеният под номер 12 в световна ранглиста Фонини. Мачът започва в 12:30 часа българско време.", "date": "2019.10.08", "title": "Спорт: Анди Мъри излиза срещу Фабио Фонини в мач от втория кръг на сериите „Мастърс“ в Шанхай"}
{"url": "http://www.focus-news.net/news/2019/10/08/2706128/shte-bade-spryano-vodopodavaneto-v-rayonite-vitosha-i-ovcha-kupel-v-sofiya-poradi-avariya-na-strategicheski-vodoprovod.html", "text": "Ще бъде спряно водоподаването в районите „Витоша“ и „Овча купел“ в София поради авария на стратегически водопровод. Това съобщиха от пресцентъра на  „Софийска вода“ . Заради аварията от обяд се налага спиране на водоподаването на няколко места на столицата в следната последователност: \r\n- кв. „Драгалевци“ - от 12.00 часа до 00.00 часа на 9 октомври 2019 г.;  \r\n- в.з. „Малинова долина“ – от 12.30 часа до 00.30 часа на 9 октомври 2019 г.; \r\n- кв. „Киноцентъра“ - от 13.00 часа до 01.00 часа на 9 октомври 2019 г.;   \r\n- c. Владая в района между жп линия София - Перник, ул. „Лесковец“, ул. „Войнишко въстание“, ул. „Любомир Миланов“, ул. „Акад. П. Стайнов“, ул. „Равнище“, и в.з. „Приплат“ - от 12.00 часа до 00.00 часа на 9 октомври 2019 г.;   \r\n- кв. „Бояна“ - от 14.30 часа до 02.30 часа на 9 октомври 2019 г.;    \r\n- в.з „Беловодски път“ - от 15.00 часа до 03.00 часа на 9 октомври 2019 г.;   \r\n- в.з. „Килиите“ - от 15.30 часа до 03.30 часа на 9 октомври 2019 г.;     \r\n- в.з. „Мала кория“ - от 15.30 часа до 03.30 часа на 9 октомври 2019 г.;    \r\n- кв. „Княжево“ в района между ул. „Панорамен път”, ул. „Проф. Н. Державин”, бул. „Цар Борис III”, „Ген. Михаил Кутузов”, „Карамфил”, „Бойна слава”, „Клек”, „Сребриста липа” и „Бял равнец” - от 15.30 часа до 03.30 часа на 9 октомври 2019 г.;   \r\n- кв. „Княжево“ в района между бул. „Цар Борис” III и ул. „Княжевска”, жп линията София - Перник и ул. „Владайско въстание” - от 15.30 часа до 03.30 часа на 9 октомври 2019 г.;   \r\n- кв. „Горна Баня“ и в.з. „Горна баня“ – от 15.30 часа до 03.30 часа на 9 октомври 2019 г.  \r\nПодробна информация е публикувана на страницата на „Софийска вода“, в раздела „Планирани спирания“ -  .", "date": "2019.10.08", "title": "Ще бъде спряно водоподаването в районите „Витоша“ и „Овча купел“ в София поради авария на стратегически водопровод"}
{"url": "http://www.focus-news.net/news/2019/10/08/2706127/dvizhenieto-v-uchastaka-slanchev-bryag-burgas-v-rayona-na-grad-pomorie-tryabva-da-se-osashtestvyava-s-povisheno-vnimanie-poradi-izgrazhdane-na-vtoro-patno-platno.html", "text": "Мокри и хлъзгави са пътните настилки в областта. Това съобщиха за  Радио „Фокус“ – Бургас  от Областно пътно управление. Няма затворени пътни участъци, проходите са отворени за движение на всички моторни превозни средства. До 1 юли 2020 г. движението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път трябва да се осъществява с повишено внимание поради изграждане на второ пътно платно. Движението на моторни превозни средства се организира в двете новоизградени платна, като максималната скорост на движение е намалена на 50 км/ч. в участъците на съществуващите кръстовища. Движението в посочения участък се регулира от пътни знаци. \r\nИнтензивен е трафикът по основните направления в областта и по входно-изходните пътни артерии на град Бургас. Струпване на автомобили се наблюдава в района на пътен възел „Юг“, по бул. „Янко Комитов“, по бул. „Струга“, както и по някои участъци от бул. „Стефан Стамболов“. В централната градска част движението е натоварено в района на жп гара „Бургас“, на Новата поща, както и в района на кръговото кръстовище „Трапезица“. \r\nМария ПОПЧЕВА", "date": "2019.10.08", "title": "Движението в участъка Слънчев бряг – Бургас в района на град Поморие трябва да се осъществява с повишено внимание поради изграждане на второ пътно платно"}
{"url": "http://www.focus-news.net/news/2019/10/08/2706129/dvizhenieto-se-osashtestvyava-v-edna-lenta-po-patya-velingrad-karatepe-v-oblast-pazardzhik-poradi-niveletno-frezovane-na-patya.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление - Пазарджик. Движението по пътя Велинград – Каратепе от 27 км до 30 км се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Трафикът по пътя Златица – Панагюрски колони от 60 км до 66 км се осъществява в една лента поради ремонти дейности на асфалтовата настилка. Участъкът е сигнализиран с пътни знаци. Движението са контролира с пътни знаци. Трафикът по пътя Панагюрски колонии – Панагюрище в района на 75 км трябва да се осъществява с повишено внимание поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.10.08", "title": "Движението се осъществява в една лента по пътя Велинград – Каратепе в област Пазарджик поради нивeлетно фрезоване на пътя"}
{"url": "http://www.focus-news.net/news/2019/10/08/2706122/gazeta-express-kosovo-albin-kurti-zayavi-che-shte-prieme-sarbi-v-upravlyavashtata-koalitsiya-osven-predstaviteli-na-srabska-lista.html", "text": "Председателят на движение \"Самоопределение\" Албин Курти заяви, че ще започне преговори със сръбски политици в момента, в който поеме поста министър-председател, но добави, че няма намерение да включва в управляващата коалиция представители на подкрепяната от Белград „Сръбска листа“, пише прищинското издание  Gazeta Express . \r\n„Самоопределение“ спечели изборите по-рано в Косово, но не може да формира правителство самостоятелно. Очаква се, че Курти ще се коалира с „Демократичната лига на Косово“ (ДЛК). \r\nТой заяви, че преговорите с партията ще започнат незабавно. Курти добави, че процедурите за формирането на ново правителство ще отнемат известно време, понеже финалните резултати не могат да бъдат обявени докато не са преброени всички гласове от изборите.  \r\nТой продължи, че управляващата коалиция ще включва сръбски партии, освен „Сръбска листа“. \r\n„Нашата конституция казва, че поне един министър трябва да бъде от сръбската общност, но не споменава, че той трябва да е от „Сръбска листа“. Ще фокусираме приоритетите си върху малцинствата като общества, не като партии“, заяви той.  \r\nКурти заяви също така, че скоро ще започне преговори и с Върховният представител на ЕС, веднага след като поеме кабинета.  \r\n„Имаме нужда от диалог за разговорите (между Белград и Прищина). Трябва да се приготвим за този диалог добре, защото не можем да се провалим отново в преговори, които ще ни костват много. Трябва също така да ревизираме 33 споразумения, които сключихме между 2011 и 2017 г., какво е било приложено и какво не и какви са техните ефекти на хората в Косово. Ще започнем диалога със Сърбия, който трябва да има здрави основни принципи“, заяви вероятният бъдещ премиер на Косово.  \r\nТой добави, че стопроцентовите мита върху сръбския внос не са част от политиката на партията му, намеквайки че те може и да бъдат премахнати.  \r\n \r\n Теодор Пенев", "date": "2019.10.08", "title": "Gazeta Express (Косово): Албин Курти заяви, че ще приеме сърби в управляващата коалиция, освен представители на „Сръбска листа“"}
{"url": "http://www.focus-news.net/news/2019/10/08/2706101/dopalnitelni-200-miliona-leva-vlizat-v-byudzheta-za-bolnichna-pomosht-sled-protesta-na-meditsinskite-spetsialisti-obzor.html", "text": "Хиляди здравни специалисти се събраха на протест пред сградата на Министерския съвет в столицата и затвориха две от лентите за движение по бул. \"Цар Освободител\". Протестиращите носеха плакати, на които пишеше: „Искаме бъдеще за медиците днес“; „Стига унижение“; „Качествени здравни грижи чрез утвърдени медицински стандарти“; „Осигурете здравни грижи за нашите родители“, „Осигурете здравни грижи за подрастващите - нашето бъдеще“. Протестиращите развяваха и българския трибагреник. Част от исканията им са минималната заплата за всички сестри да е 900 лева и да имат по-добри условия на труд. От КНСБ поискаха 200 милиона лева повече в бюджета за болнично лечение за догодина. Протестиращите затвориха за кратко бул. „Цар Освободител“ за движение. Мотото на протеста беше: „Искаме решение на проблемите днес“.   \r\n Министърът на здравеопазването Кирил Ананиев  потвърди на брифинг в Министерски съвет, че 200 милиона лева ще влязат в системата за болнична помощ чрез увеличение на цените на клиничните пътеки. „Наистина от много години, може би, за първи път такъв огромен ресурс - в размер над 200 милиона лева, ще отиде за болничната помощ, а една голяма част от тях ще отиде за увеличение на заплатите. Анализът, който направихме през последните години, показва че обемът дейност е постигнал таван, тоест, тези пари ще влязат чрез увеличение на цените на клиничните пътеки“, уточни министър Ананиев. Той каза още, че с бюджета за 2020 година се дава устойчивост на допълнителния ресурс, отпуснат от правителството през настоящата година. „Тоест, това не са еднократни разходи, ние ще ги предвидим целогодишно, за да могат те да бъдат също една от основните части, които ще доведат до увеличаване на парите в болниците и съответно увеличаване на разходите за персонал“, подчерта министърът на здравеопазването. „Аз, като принципал на една голяма болниците – областните и държавните, имам право на определени указания, които трябва да бъдат изпълнявани, и ще търся висока отговорност от директорите и от управителните лица на болниците, ако те нарушават тези съотношения. Освен това, ще подсиля и хората от министерството на здравеопазването, които да участват в тези бордове и да наблюдават пряко както на нещата, които ще предложим в националния рамков договор, а също така и вътрешната организация по формирането и изразходването на разходите за персонал“, добави министър Кирил Ананиев.  \r\n Председателят на КНСБ Пламен Димитров  подчерта, че от синдиката настояват от тези 200 милиона лева поне 80% да отидат за заплати.  Той поясни, че това трябва да бъде регламентирано в новия рамков договор, за което трябва да бъдат убедени и от Българския лекарски съюз. „По този начин да гарантираме финансовия поток, който да стигне до болниците още в началото на следващата година. Да няма болница, която да не изпълнява колективния договор относно заплатите“, каза Димитров. „Това, което чух в тази среща, ме кара да остана умерен песимист, а именно за финансирането на училищно и детско здравеопазване. Там са заложени увеличения на заплатите, но не толкова, колкото хората искат и очакват. Там разговорите с финансовия министър и с премиера продължават, за да можем да гарантираме това увеличение, което ни е нужно, тъй като, да не забравяме, че в тази част на здравеопазването не се получават допълнителни плащания, хората разчитат само на тия заплати“, уточни той.  \r\nТеодора ПАТРОНОВА", "date": "2019.10.08", "title": "Допълнителни 200 милиона лева влизат в бюджета за болнична помощ след протеста на медицинските специалисти (ОБЗОР)"}
{"url": "http://www.focus-news.net/news/2019/10/08/2706133/pregled-na-osnovnite-temi-v-dobrudzhanskiya-pechat.html", "text": "„Общината да се разпорежда във ВИК поиска кандидат-кмет за Добрич“, съобщава на първа страница вестник  „Добруджанска трибуна“ . Според социалиста Георги Петков така ще се намали цената на водата. Експерти са категорични, че нито влизането на Общината във водното дружество, нито поевтиняването са възможни. В рубриката „Новини“ – „Увеличават заплатите на лекари и специалисти в МБАЛ – Добрич“. Увеличението е от първи септември тази година. Така специалистите по здравни грижи ще получават допълнителни 15,8% към трудовите си възнаграждения, лекарите ще получават с близо 12% повече. На практика средното увеличение на работните заплати в добричката болница е с около 100 лв. „В Генерал Тошево събират ненужните електронни и електрически уреди“, съобщава изданието. Общинската администрация на Генерал Тошево открива пункт, на който да бъдат издадени ненужни уреди и инструменти. В съобщение жителите са уведомени, че Общината заедно с две фирми по оползотворяване организира на 10 октомври - четвъртък акция за безвъзмездно предаване на излязло от употреба електронно и електрическо оборудване. Пунктът ще бъде разположен на паркинга до общинска администрация Генерал Тошево.  \r\nВестник  „Нова добруджанска трибуна“  припомня за Ангел Черкезов - забравеният кмет. Той е управлявал град Добрич през 1941 година, един забравен администратор, допринесъл за развитието на града в една превратна епоха, тази между Крайовския договор и девети септември 1944 година. След възвръщането на Южна Добруджа към България предизвикателствата са изключително големи не само поради регионалните специфики, но и поради международната конюнктура. Вестникът разкрива и най пазената тайна на Източна Европа. От днес започва публикация на една изключително полезна и изкупена още с появата си книга, която постепенно се е превърнала в настолно четиво за милиони граждани в страната и извън нея, които не само се чувстват, но и се гордеят да се наричат българи и то най-вече заради своята история. Всекидневникът разказва за Айзенхюттенщад -  германският огледален образ на българския Димитровград. Това е град, построен от комунистите през 1953 година, за да покажат на хората великия и прекрасен живот, който социализмът им дава, докато системата си отива. Това споделя американският актьор Том Ханкс три години по-късно след като посещава града. От спортната страница – „Добруджа 07“ на второ място на черноморските игри във Варна“. Отборът на „Нефтохимик 2010“ (Бургас) е спечелил петото издание на волейболния турнир при мъжете от черноморските игри във Варна, провело се в зала „Христо Борисов“. В другия мач от последния ден тимът на „Добруджа 07“ се е наложил над „Дунав“ с 3:1.", "date": "2019.10.08", "title": "Преглед на основните теми в добруджанския печат"}
{"url": "http://www.focus-news.net/news/2019/10/08/2706135/api-ot-800-chasa-do-1600-chasa-dvizhenieto-shte-se-izvarshva-v-aktivnata-lenta-po-avtomagistrala-trakiya-ot-km-161-do-km-165-v-posoka-burgas-poradi-ryazane-na-hrasti.html", "text": "От 8.00 часа до 16.00 часа днес движението ще се извършва в активната лента по автомагистрала „Тракия“ в участъка от км 161 до км 165 в посока Бургас поради рязане на храсти в средна разделителна ивица. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост, като спазват пътната сигнализация.", "date": "2019.10.08", "title": "АПИ: От 8.00 часа до 16.00 часа движението ще се извършва в активната лента по автомагистрала „Тракия“ от км 161 до км 165 в посока Бургас поради рязане на храсти"}
{"url": "http://www.focus-news.net/news/2019/10/08/2706130/79-godishna-zhena-ot-tsarevo-e-stanala-zhertva-na-izmama-sas-sumata-ot-8-000-lv.html", "text": "79-годишна жена от Царево е станала жертва на измама със сумата от 8 000 лв. Това съобщиха от  ОДМВР - Бургас . Служители от Районно управление – Царево съвместно със служители на Районно управление - Приморско са установили извършителите на измамата. Тя е осъществена спрямо 79-годишна жена от Царево, която е въведена в заблуждение, че ще ѝ бъде ремонтиран покрив на къщата. Извършителите са трима криминално проявени мъже. Двама от тях са от село Градец, община Котел (на 30 и 38 години), а един е на 37 години от село Средец, област Стара Загора. Мъжете са направили пълни самопризнания. Работата по цялостно документиране на престъпната им дейност продължава от служители на Районно управление – Царево.", "date": "2019.10.08", "title": "79-годишна жена от Царево е станала жертва на измама със сумата от 8 000 лв."}
{"url": "http://www.focus-news.net/news/2019/10/08/2706137/suhi-i-prohodimi-sa-patishtata-v-oblast-shumen.html", "text": "Нормално се осъществява движението по републиканската пътна мрежа в областта, предаде репортер на  Радио „Фокус“ - Шумен . Времето е облачно, температурата на въздуха е около 8 градуса. Пътните настилки са преобладаващо сухи. Върбишки проход остава затворен за всички видове пътни превозни средства. Ришки проход е отворен без ограничения. Камера за 24-часово видеонаблюдение на скоростта има по пътя София - Варна в района на км 5 край Шумен. В сила е забраната за автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. \r\nИвелина ИВАНОВА", "date": "2019.10.08", "title": "Сухи и проходими са пътищата в област Шумен"}
{"url": "http://www.focus-news.net/news/2019/10/08/2706132/zapochva-remontat-na-ulitsa-sofiysko-shose-v-pernik.html", "text": "Започва ремонтът на улица „Софийско шосе”. Това съобщиха от пресцентъра на  Община Перник . Официално стартът на строителството ще бъде даден на 9 октомври. „Строителните дейности включват подмяна на водопровода и ремонт на пътната настилка, както и смяна на бордюрите там, където се налага, и цялостно преасфалтиране на улицата“, заяви зам.- кметът Владислав Караилиев. Ремонтът е на стойност 655 200 лв. с ДДС и съгласно договора трябва да приключи в рамките на 105 дни. Докато текат ремонтните дейности ще се въвежда поетапно спиране на движението по улица „Софийско шосе”, а на определен етап от ремонта - и промяна в транспортната схема, като автобусите, които минават по „Софийско шосе“ ще бъдат насочени по обиколни маршрути. В тази връзка започва спешно кастрене на дърветата по улица „Отец Паисий”, за да се осигури безопасното им движение.", "date": "2019.10.08", "title": "Започва ремонтът на улица „Софийско шосе” в Перник"}
{"url": "http://www.focus-news.net/news/2019/10/08/2706134/donald-tusk-nelegalnite-turski-sondazhi-podkopavat-priyatelskite-otnosheniya-mezhdu-stranite.html", "text": "Продължаващите турски „нелегални сондажни дейности само подкопават добросъседстките отношения“ между Европейския съюз и Турция, заяви председателят на Европейската комисия Доналд Туск, пише електронното издание на гръцкия вестник  Kathimerini . \r\nТова се случи след като Анкара обяви намерението си да добива природен газ във водите, където Република Кипър даде лиценз за дейност на европейски енергийни компании. \r\n„Европейският съюз стои зад Кипър“, заяви Туск в съобщение в „Туитър“, като добави, че е в контакт с президента на републиката Никос Анастасиадес.  \r\n \r\n Теодор Пенев", "date": "2019.10.08", "title": "Доналд Туск: „Нелегалните“ турски сондажи подкопават приятелските отношения между страните"}
{"url": "http://www.focus-news.net/news/2019/10/08/2706136/katastrofa-mezhdu-lek-avtomobil-i-avtobus-zatrudnyava-dvizhenieto-po-bul-vasil-aprilov-v-plovdiv.html", "text": "Катастрофа между лек автомобил и автобус затруднява движението по бул. „Васил Априлов“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пътния инцидент е получен около 07.30 часа тази сутрин. В резултат на удара части от колата са се разхвърчали и нанесли материални щети по друг преминаващ автомобил. Водачът на първата кола е откаран в болница за преглед. Взета му е кръвна проба за алкохол и наркотични вещества. Движението в участъка е затруднено, регулира се от полицейски служители. \r\nТони МИХАЙЛОВ", "date": "2019.10.08", "title": "Катастрофа между лек автомобил и автобус затруднява движението по бул. „Васил Априлов“ в Пловдив"}
{"url": "http://www.focus-news.net/news/2019/10/08/2706141/sgradata-na-bezistena-v-yambol-shte-bade-osvetena-v-rozov-tsvyat-po-povod-svetovniya-mesets-za-borba-s-raka-na-gardata.html", "text": "По повод Световния месец за борба с рака на гърдата днес сградата на ямболския Безистен ще бъде оцветена в розова светлина. Това съобщиха от пресцентъра на  Община Ямбол . По този начин Ямбол ще участва в националната благотворителна кампания за борба с рака на гърдата „Национален розов ден“ от проекта Pink Light.  \r\nКампанията е част от мисията на Avon срещу рака на гърдата, която е най-мащабната благотворителна инициатива в България, с утвърдено име и последователни усилия в подкрепа на жените в борбата с рака на гърдата. Кампанията има за цел още веднъж да напомни за огромната важност от ранна превенция и редовни профилактични прегледи за жените, като по този начин цели да достигне най-много българки в цялата страна. \r\nЗаедно с красиви и известни сгради в София, Пловдив, Русе, Шумен, Ловеч и други градове в страната в 20.00 часа ще светне в розов цвят и уникалната сграда на Безистена, която е символ на града. Това е израз на подкрепата на Община Ямбол в Националния розов ден. \r\nОбщина Ямбол не за първи път се включва подобни благородни благотворителни инициативи. На 17 ноември 2015 Безистенът бе осветен във виолетова светлина, с което Ямбол заяви съпричастност към кампанията на Фондация „Нашите недоносени деца“ срещу преждевременното раждане и в подкрепа на засегнатите семейства.", "date": "2019.10.08", "title": "Сградата на Безистена в Ямбол ще бъде осветена в розов цвят по повод Световния месец за борба с рака на гърдата"}
{"url": "http://www.focus-news.net/news/2019/10/08/2706142/mokri-i-hlazgavi-na-mesta-sa-patishtata-v-oblast-smolyan.html", "text": "Мокри и хлъзгави на места са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето облачно, вали дъжд. През нощта не са получавани сигнали за инциденти по пътищата в областта. Движението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8611 Белица – Загражден от км 18+431 до км 19+981 трябва да се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 трябва да се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента. \r\nВ Смолян вали дъжд, пътните настилки са мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.08", "title": "Мокри и хлъзгави на места са пътищата в област Смолян"}
{"url": "http://www.focus-news.net/news/2019/10/08/2706140/pregled-na-osnovnite-temi-v-burgaskiya-pechat.html", "text": "„Слух подлуди родители в Карнобат“ е водещото заглавие в днешния брой на бургаския ежедневник  „Черноморски фар“ . Фалшива, но стряскаща мълва сред живеещите в ромските махали на Карнобат, че децата им ще бъдат прибрани от социалните, изпрати голяма част от родителите в училището и детската градина. От разговорите на развълнуваните родители става ясно, че в социалните мрежи са прочели новината за отнемането на децата им, пише още вестникът. „След „Томас Кук“ и „АСТРАЛ холидейз интернешънъл“ фалира“ е друго заглавие от първа страница на днешния брой. Започнаха да се сбъдват думите на опитни хотелиери, след фалита на втория най-голям британски туроператор „Томас Кук“ и неговите подразделения в различни части на Европа. Фирмата представител на „Томас Кук“ в България, „АСТРАЛ Холидейз“, обяви фалит. В писмо на ръководството се посочва, че това решение е взето след изключително много дискусии, усилия и опити да се осигури финансиране на дружеството. В писмото се подчертава още, че пътуванията на всички клиенти са изцяло платени и не съществува опасност от проблеми с полети или отказ за настаняване в хотели или други туристически услуги. Още една статия от страниците на „Черноморски фар“ е „Търсят с конкурс най-здравословната рецепта“. Бургаска неправителствена организация търси най-здравословната рецепта, която ученици да създадат и да предложат. Инициативата е във връзка с Европейския ден на здравословната храна и готвене, който се отбелязва на 8 ноември. Сдружение „Усмивка“ и Община Бургас за първи път провеждат подобна инициатива. В нея могат да участват деца и младежи от 5 до 15 години, пояснява материалът. В страницата „Спортна слава“ е поместена статията „8000 бургазлии щурмуват Хасково за мача „Левски“ – „Черноморец“. „Интервюто в днешния брой е с Михаил Попов, член на Управителния съвет на Института за пътна безопасност, а „Тема на деня“ е „Промоциите убиха желанието на бургазлията да слага зимнина“.", "date": "2019.10.08", "title": "Преглед на основните теми в бургаския печат"}
{"url": "http://www.focus-news.net/news/2019/10/08/2706139/premierat-boyko-borisov-bezumno-e-da-se-misli-che-darzhavata-mozhe-da-vzeme-detsa-ot-roditelite-im.html", "text": "Безумно е да се мисли, че държавата може да вземе децата. Това каза премиерът Бойко Борисов в предаването „Тази сутрин“ по  бТВ . „Обръщам се към нашите сънародници и питам какво държавата ще ги прави тези деца, къде ще ги настани? Единственото, което го има и в закона, е, че ако хванат родител, който изнасилва детето си, защото още когато бях главен секретар имаше една много хубава кампания за домашното насилие, ако го пребива като куче, дори кучетата, когато някой ги тормози или домашните животни, ние всички се вдигаме да ги защитим, и сега го има от закона“, добави Борисов. „Когато едно дете е лишено и изхвърлено да седи на вън в  мръсотията, в калта без грижа, без медицинско обслужване, без да ходи на училище като животно, буквално. Така ли трябва да стоим и да ги гледаме, това ли е правилното и хуманното? Как ще влезем в едно нормално семейство и ще му вземеш детето. Как ще го вземат и да го вземат къде ще го заведат“, обясни още премиерът. По думите му нито има такава стратегия, нито има такова решение, нито има такъв план. „Сезирахме прокуратурата. Разпоредих се на ДАНС и на МВР, защото вече става сериозно и ще ги хванат разни „пастори“ и партийни. Просто лъжат хората. Заговори се, че бъде приета Стратегия за закрила на детето, по принцип децата имат нужда от закрила, особено в такива проблемни семейства. Стотици хиляди примери има за изнасилени в семействата си деца, за пребивани системно и ние като общество да не смеем да го защитим това дете, защото някой минава и казва държавата ще ви вземе детето“, посочи още Борисов. По думите му слухът се е завъртял заради предстоящите избори. „Безумно е да се мисли, че може да се вземат децата. Да си отиват на училище децата, да си ги учат. Повече от 50 000 деца вкарахме в класните стаи миналата година, които не са стъпвали в класните стаи, това е един от големите ни успехи. Цел един град като Казанлък не е ходил на училище, тези деца после или крадат или отиват на социалния стълб. Нашата стратегия е да ги квалифицираме, да ги научим да работят, да учат, за да могат да се издържат“, коментира Бойко Борисов.", "date": "2019.10.08", "title": "Премиерът Бойко Борисов: Безумно е да се мисли, че държавата може да вземе деца от родителите им"}
{"url": "http://www.focus-news.net/news/2019/10/08/2706143/v-ednata-lenta-se-osashtestvyava-dvizhenieto-v-uchastak-ot-patya-mezhdu-tvarditsa-i-elena-v-oblast-veliko-tarnovo-zaradi-propadane-na-patnoto-platno.html", "text": "Интензивен е трафикът във Велико Търново в сутрешните часове, предаде репортер на  Радио „Фокус“ - Велико Търново . Настилките в града са сухи, времето – облачно и студено. Нови въведени ограничения за изминалото денонощие няма. Екипи на полицията следят за правилното протичане на движението. Патрули има на входовете и изходите на града, както и в по-натоварените участъци от първокласната и второкласна пътна мрежа в областта.  \r\nОтворен за движение е Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е началото на януари 2020 г. В едната лента се осъществява движението по пътя между село Поликраище и Горна Оряховица заради ремонт. Дейностите са в отсечката от км 4 до км 6+431. Трафикът в района се регулира със знаци и регулировчици, а временната организация е в сила до 31 октомври. Ремонт се извършва по пътя между селата Новград и Вардим. Движението се осъществява в едната лента в отсечката от км 34 до км 42+200. Трафикът се регулира със светофар и пътни знаци. Дейностите ще продължат до края на месеца. \r\nРени АТАНАСОВА", "date": "2019.10.08", "title": "В едната лента се осъществява движението в участък от пътя между Твърдица и Елена в област Велико Търново заради пропадане на пътното платно"}
{"url": "http://www.focus-news.net/news/2019/10/08/2706144/dvizhenieto-po-patya-s-polsko-padarevo-s-bikovo-v-oblast-sliven-se-osashtestvyava-v-ednata-lenta-poradi-remont.html", "text": "Трафикът по пътищата в областта е интензивен, но без задръствания, съобщиха от  Областно пътно управление - Сливен . Пътните настилки са мокри, но нормално проходими. Няма въведени ограничения по пътищата. Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Повишена е опасността от падащи камъни по пътя Сливен – Ичера – Градец. Движението по път II-66 Сливен – с. Старо село от км 2 до км 17 трябва да  се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30 ноември 2019 г. Движението по път III-555 с. Полско Пъдарево – с. Биково от км 0 до км 13 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври 2019 г.", "date": "2019.10.08", "title": "Движението по пътя с. Полско Пъдарево – с. Биково в област Сливен се осъществява в едната лента поради ремонт"}
{"url": "http://www.focus-news.net/news/2019/10/08/2706145/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya-v-sofiya.html", "text": "Акатист на св. крал Стефан Милутин ще бъде отслужен в митрополитската катедрала „Св. вмца Неделя” в столицата, предаде репортер на  Агенция „Фокус“ . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение ще започне в 17.00 часа.  \r\nНикола ПЕТКОВ", "date": "2019.10.08", "title": "Акатист на св. крал Стефан Милутин ще бъде отслужен в митрополитската катедрала „Св. вмца Неделя” в София"}
{"url": "http://www.focus-news.net/news/2019/10/08/2706138/anadolu-agency-vanshnoto-ministerstvo-na-turtsiya-zayavi-che-stranata-e-gotova-da-nahlue-v-siriya.html", "text": "Турция е готова за възможна военна операция на изток от река Ефрат в Северна Сирия, където да установи зона за сигурност, предава министерството на отбраната в Анкара, предава  Anadolu Agency . \r\n„Установяването на зона за сигурност е от особена важност за сирийциите, за да имат те безопасен живот заради нейното значение за стабилността и мира в нашия регион, заяви министерството в съобщение в „Туитър“.  \r\n„Турските сили за сигурност никога няма да толерират създаването на терористичен коридор на нашите граници. Всички приготовления за операцията са приключени“, добави турското министерство.  \r\nПрезидентът на САЩ Доналд Тръмп ще бъде подложен под увеличаващо се напрежение, след като Белият дом обяви, че ще изтегли войските си от Сирия, преди „отдавна планираната“ турска операция.  \r\nДоналд Тръмп все пак изключи варианта САЩ да помогнат на Турция за военната интервенция и се зарече, че „ако Турция направи нещо, което аз, в моята голяма и ненадмината мъдрост, счета за (нередно), то аз тотално ще унищожа и изпепеля икономиката на Турция“.  \r\nАнкара стигна до споразумение с Вашингтон за установяването на зона за сигурност в Северна Сирия по-рано, но на няколко пъти заяви, че не е доволна от постигнатия прогрес, като неколкократно заплашваше и с военни действия.   \r\n \r\n Теодор Пенев", "date": "2019.10.08", "title": "Anadolu Agency: Външното министерство на Турция заяви, че страната е готова да нахлуе в Сирия"}
{"url": "http://www.focus-news.net/news/2019/10/08/2706131/nezavisen-makedoniya-izborite-v-kosovo-byaha-demokratichni-i-sa-primer-za-regiona-smyata-pravozashtitna-organizatsiya.html", "text": "Съветът на Косово за защита на правата и свободите на човека заяви, че предсрочните парламентарни избори в страната са били добре организирани, много добре наблюдавани и „въпреки краткото време, в което бяха организирани, може да се считат за най-добрите избори досега“, пише македонският вестник  ”Независен“ . \r\nВ свое прессъобщение косовската правозащитна организация изтъкна факта, че партиите, които не победиха в изборите не оспорват резултатите от тях, „което създава по-лесна ситуация за формирането на нови институции“. \r\nСъветът също така оцени високата избирателна активност на гражданите като положителен напредък в сравнение с избирателната активност на последните парламентарни избори през юни 2017 г. Той също така очаква и призовава за създаването на нови институции възможно най-скоро, за да не се създаде институционален вакуум. \r\nОчаква се новото правителство на Република Косово да обърне специално внимание на правата на човека, без разлика между етническа принадлежност, пол, възраст и политически убеждения.  \r\n\"Очакваме да намалим реториката, която може да предизвика напрежение, предвид факта, че изборите приключиха и излишното напрежение ще се отрази на функционирането на новите институции и на ефективността на работата и демократичните процеси\", се казва в изявление на Съвета.  \r\nПравозащитната организация поздравява по случай победата в изборите досегашните опозиционни партии, движение „Самоопределяне“ и „Демократична лига на Косово“. Тя очаква партиите, останали в опозиция, „да играят конструктивна роля в интерес на гражданите и държавата.\" \r\n \r\n Теодор Пенев", "date": "2019.10.08", "title": "\"Независен\" (Македония): Изборите в Косово бяха демократични и са пример за региона, смята правозащитна организация"}
{"url": "http://www.focus-news.net/news/2019/10/08/2706147/mvr-dvama-dushi-sa-zaginali-a-20-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 20 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 15 тежки пътнотранспортни произшествия. В София са регистрирани 36 леки и три тежки катастрофи, при които са пострадали четирима души.", "date": "2019.10.08", "title": "МВР: Двама души са загинали, а 20 са пострадали при катастрофи в страната през изминалото денонощие"}
{"url": "http://www.focus-news.net/news/2019/10/08/2706148/remont-na-mostovo-saorazhenie-se-izvarshva-po-pat-ii-62-v-oblast-kyustendil-v-rayona-na-dupnitsa.html", "text": "По път II-62 се извършва ремонт на мостово съоръжение над река Тополница при Дупница, въведена е временна организация на движението. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци, преминаването се регулира със светофарна уредба. Ограничено е движението в платното посока ГКПП „Кулата“ на автомагистрала „Струма” при виадукта в района на село Джерман между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите на виадукта при 62-ри км са обособени две ленти към София и една лента към Благоевград. Превозните средства над 12 т, включително и автобусите, пътуващи към Кулата се отбиват от автомагистрала „Струма“ при пътен възел „Долна Диканя“, преминават по път Е-79 и при пътен възел „Бобошево“ продължават по автомагистралата. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.08", "title": "Ремонт на мостово съоръжение се извършва по път II-62 в област Кюстендил в района на Дупница"}
{"url": "http://www.focus-news.net/news/2019/10/08/2706149/prof-dimitar-yonchev-ekspert-po-sigurnostta-izteglyaneto-na-amerikanskite-voyski-ot-severna-siriya-nyama-da-promeni-situatsiyata-shte-uspokoi-turtsiya.html", "text": "Изтеглянето на американските войски от Северна Сирия няма да промени ситуацията в региона, но ще успокои Турция. Това каза за сутрешния блок „Добро утро, България“ на  Радио „Фокус“  проф. Димитър Йончев, експерт по сигурността. Според него това не беше неочаквано събитие. Американското присъствие в Близкия изток досега беше свързано с позицията на Израел в региона, обясни той. Президентът на САЩ Доналд Тръмп продължава да изпълнява предизборните си обещания, добави проф. Йончев. „За външната си политика Щатите не губят кой знае колко, а Тръмп набира точки преди изборите, защото колкото и да е необичайно, той стриктно се стреми да изпълни предизборните си обещания. Това е важен фактор в един разделен електорат, какъвто е той сега в Съединените щати. Играчите, които трябва да търсят ново равновесие са отделни участници като някои от съпротивата срещу Башар Асад, кюрдите и Иран, които биха предпочели да има военни подразделения на САЩ. Това равновесие е в по-нисък разряд, а не е промяна на равновесието в геополитически план“, обясни той. Проф. Димитър Йончев каза още, че изтеглянето на американските войски от Северна Сирия не е тревожно и не изисква намесата на България към момента. Отношенията между Русия и Турция ще претърпят еволюция, но предстои да стане ясно дали ще бъде за сметка на Сирия, добави експертът по сигурността. \r\nЕлеонора ЧОЛАКОВА", "date": "2019.10.08", "title": "Проф. Димитър Йончев, експерт по сигурността: Изтеглянето на американските войски от Северна Сирия няма да промени ситуацията, ще успокои Турция"}
{"url": "http://www.focus-news.net/news/2019/10/08/2706150/tass-stroitelstvoto-na-turski-potok-v-republika-srabska-shte-zapochne-prez-2020-g.html", "text": "Република Сръбска, субект в състава на Босна и Херцеговина, ще получава газ по специален клон от „Турски поток“, работата по строителството на който ще започне през 2020 г., предава  TACC . \r\nТова заяви по-рано министъра на енергетиката на Република Сръбска Петър Джокич.  \r\n\"Република Сръбска е готова за проекта, ние вече взехме всички необходими решения за този проект, в правителството през май и в общините през юли, когато определихме трасето на магистралата, свързваща Белград и Република Сръбска“ , заяви Джокич. \r\n„Работата (по строителството) започва следващата година. Не можем да започнем строителството, преди да започне изграждането на магистралата, тъй като това е единен проект. Имайки предвид, че днес е положен камък в основата на магистралата, това означава, че това е активен проект, работата е започнала физически \", каза министърът. \r\n \r\n Теодор Пенев", "date": "2019.10.08", "title": "ТАСС: Строителството на „Турски поток“ в Република Сръбска ще започне през 2020 г."}
{"url": "http://www.focus-news.net/news/2019/10/08/2706153/nyama-vavedeni-ogranicheniya-za-dvizhenieto-po-patishtata-v-oblast-blagoevgrad.html", "text": "Няма въведени ограничения за движението по пътищата в област Благоевград. Това съобщиха за  Радио „Фокус“ – Пирин  от Областно пътно управление – Благоевград. В региона не се извършват и ремонтни дейности по пътната мрежа. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е с нормална интензивност за делничен ден. През нощта не са регистрирани тежки пътни инциденти в областта. Повишена е опасността от падащи камъни в Кресненското дефиле и в проходите „Предел“ и „Папаз Чаир“. \r\nЛивия НИНОВА", "date": "2019.10.08", "title": "Няма въведени ограничения за движението по пътищата в област Благоевград"}
{"url": "http://www.focus-news.net/news/2019/10/08/2706146/mokri-sa-patishtata-na-teritoriyata-na-oblast-plovdiv.html", "text": "Мокри са пътищата на територията на областта. Това съобщиха за  Радио „Фокус“ – Пловдив  от Областното пътно управление. Водачите трябва да шофират с повишено внимание и съобразена скорост, за да не се създават предпоставки за възникването на пътни инциденти. Трафикът по основните направления в областта е интензивен, като засилено автомобилно движение се отчита по направленията Пловдив - Асеновград - Смолян, Пловдив - Карлово и Пловдив - Пазарджик, както и по пловдивския участък на АМ „Тракия“. До 11 октомври движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив - Куклен в участъка от км 6 до км 7 е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Движението по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативен маршрут за движение е по пътя Асеновград - Смолян. Срокът на дейностите е до 30 ноември. Забранено остава движението на камиони с височина над 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин.Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани. \r\nНатоварено е движението и на територията на град Пловдив. Струпване на автомобили има по булевардите „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Интензивен е трафикът и по входно-изходните артерии. Пътните настилки в града са предимно мокри, но нормално проходими. \r\nТони МИХАЙЛОВ", "date": "2019.10.08", "title": "Мокри са пътищата на територията на област Пловдив"}
{"url": "http://www.focus-news.net/news/2019/10/08/2706152/zatrudneno-e-preminavaneto-prez-gkpp-zlatarevo-poradi-remontni-deynosti.html", "text": "Затруднено е преминаването през ГКПП „Златарево“ поради ремонтни дейности. Това съобщиха за  Радио „Фокус“ – Пирин  от Главна дирекция „Гранична полиция“. На другия пункт между България и Р Северна Македония в Област Благоевград – „Станке Лисичково“ движението се извършва без проблеми.  На границата с Република Гърция на ГКПП „Кулата“ и на ГКПП „Илинден“ движението е нормално натоварено. \r\nЛивия НИНОВА", "date": "2019.10.08", "title": "Затруднено е преминаването през ГКПП „Златарево“ поради ремонтни дейности"}
{"url": "http://www.focus-news.net/news/2019/10/08/2706154/prof-dimitar-yonchev-ekspert-po-sigurnostta-es-prodalzhava-da-strada-che-sazdade-edinno-ikonomichesko-a-ne-edinno-politichesko-prostranstvo.html", "text": "ЕС продължава да страда, че създаде единно икономическо, а не единно политическо пространство. Това каза за сутрешния блок „Добро утро, България“ на  Радио „Фокус“  проф. Димитър Йончев, експерт по сигурността. „Икономиката и политиката не са толкова противопоставени и разделени, независими една от друга и когато нямаме единен политически субект, който да се нарича Европейски съюз и да взема решения с право върху територията на всички страни-членки, той не може да предприема бързи мерки. САЩ са като 51 държави с обща политическа инфраструктура и са много реактивни на световната сцена. Докато страните от ЕС непрекъснато съгласуват помежду си и всичко става много бавно. Отделните държави от ЕС ще имат своите интереси по отношение на Близкия изток, въпросът е кой колко е инвестирал в региона“, обясни той. Проф. Димитър Йончев каза още, че ЕС е труден партньор в динамични ситуации.  \r\nЕлеонора ЧОЛАКОВА", "date": "2019.10.08", "title": "Проф. Димитър Йончев, експерт по сигурността: ЕС продължава да страда, че създаде единно икономическо, а не единно политическо пространство"}
{"url": "http://www.focus-news.net/news/2019/10/08/2706157/premierat-boyko-borsov-nikoga-ne-sam-podvezhdal-meditsite-che-shte-im-uvelicha-zaplatite-s-ogromno-uvazhenie-se-otnasyam-kam-lekarite-i-meditsinskite-sestri.html", "text": "За здравеопазване са дадени 2 634 367 лв., когато започнахме да управляваме през 2009 г., през 2019 г. са 5 млрд. на година. Това каза премиерът Бойко Борисов в предаването „Тази сутрин“ по  бТВ . „Продължаваме с начина, по който нито един от протестиращите или от съсловните организации, които идват при мен не казват, за здравеопазването отделяте малко пари. Никога не съм подвеждал медицинските сестри, че ще им увелича заплатите, с огромно уважение се отнасям към лекарите и медицинските сестри“, добави Борисов. Премиерът обясни, че в бюджета за следващата година са предвидени с над 300 млн. лв. повече. „Медицинските сестри в едни болници получават много добри заплати, върху тази основна заплата. Аз онзи ден събрах и Здравната каса и Министерство на здравеопазването по този въпрос“, каза още министър-председателят. По думите му пари има за прослужено време, за трудов стаж и за извънреден труд. „Задавам въпроса защо толкова много години не са направени заплатите така, както искаме, защо за толкова много години няколко пъти фалираха държавата. И сега, когато всички увеличения на доходи и на заплати са нагоре, точно тогава всички искат да протестират, защото виждат, че ние събираме парите. Работим по-добре и имаме парите“, посочи още Борисов. Той коментира, че през април тази година са отпуснати 50 млн. лв. за по-високи цени на клиничните пътеки пред НЗОК. „Здравната каса е независима организация, защо всяка година ние доплащаме на Здравната каса. Ако има по-добър модел, да го използват, аз не знам някъде да са стигнали тавана на заплатите. За да не задълбаваме в темата за здравеопазване, аз следя рамката. Като приоритет ние винаги отпускаме повече пари за този сектор, това е безспорен факт. Как се разпределят вътре в сектора, не само Министерството, не само касата, но и главните лекари също трябва да си направят своето вътрешно преразпределение“, допълни премиерът. „Достатъчно пари, два пъти повече пари са се отпуснали за здравеопазване. Колко болници трябваше първо да се ремонтират, помните ли какви бяха линейките и какви са сега, помните ли какви беше апаратурата, допотопна беше в болниците и сега няма болница без най-съвременна апаратура. Огромни неща сме свършили, за да бъдат удовлетворени, така както полицаите, така както военните, така както в много други сектори“, добави още Борисов. „200 млн. лв. ще бъдат преразпределени, че да получават повече заплати. Не може да отиват Х милиона в една болница, доктора да получава 36 000 или 50 000 лв. заплата, медицинската сестра да получава 1 000. Трябва Министерство на здравеопазването така да направи лимитирането, че Х% да отидат за медицински работници. Разбира се, че поемам ангажимент. Кога не съм поемал и кога не съм си ги изпълнявал? С 86 млн. лв. с различи инструменти са дадени в здравеопазването и това ми е докладвано на мен, това обяснява и министърът на здравеопазването“, посочи още Бойко Борисов.", "date": "2019.10.08", "title": "Премиерът Бойко Борсов: Никога не съм подвеждал медиците, че ще им увелича заплатите, с огромно уважение се отнасям към лекарите и медицинските сестри"}
{"url": "http://www.focus-news.net/news/2019/10/08/2706155/sport-rodzhar-federer-izliza-sreshtu-albert-ramos-vinyolas-v-mach-ot-vtoriya-krag-na-seriite-mastars-v-shanhay.html", "text": "Тенис: Роджър Федерер излиза срещу Алберт Рамос Виньолас в мач от втория кръг на сериите „Мастърс“ в Шанхай. Швейцарецът ще играе срещу поставения под номер 46 в световната ранглиста днес, като другите мачове от втория кръг на престижния турнир за деня включват и Анди Мъри – Фабио Фонини, както и Даниил Медведев - Камерън Нори.", "date": "2019.10.08", "title": "Спорт: Роджър Федерер излиза срещу Алберт Рамос Виньолас в мач от втория кръг на сериите „Мастърс“ в Шанхай"}
{"url": "http://www.focus-news.net/news/2019/10/08/2706159/pregled-na-osnovnite-temi-vav-varnenskiya-pechat.html", "text": "„Във Варна няма приемни семейства за проблемни деца“, е водещо заглавие във вестник  „Черно море“ . В материала четем, че приемните семейства във Варна и областта са относително много. До момента те са 79, като тези дни са утвърдени още 4. Лошото е, че няма специализирани приемни семейства за деца с проблемно поведение и с увреждания. Това съобщи в сутрешния блок на тв „Черно море“ с водещ Иван Барбов Анна Конукова, началник на отдел „Закрила на детето“ към дирекция „Социално подпомагане“ във Варна. Натрупахме горчив опит с местенето на подрастващи над 10-годишна възраст, с които приемните родители не могат да се справят. Причината е, че започват да бягат от къщи и да скитат по улиците, посочи Конукова. Само през т.г. има няколко подобни случая. Когато приемните родители не могат да се справят, търсим други мерки за закрила, но те не се оказват толкова ефективни, призна тя. \r\nЗапочна продажбата на абонаментните карти за пенсионери във Варна, информираха от „Градски транспорт“, пише още в. „Черно море“. До 15 октомври включително ще се издават абонаментни карти на граждани на 65 и повече години. Право на карта на преференциални цени имат лицата, получаващи пенсия при условията на глава VI от КСО, навършили 65 г., с постоянен адрес на територията на община Варна. \r\nВарненци не искат мол на мястото на Дупката. Това стана ясно при отчитането на резултатите от проведеното допитване за съдбата на терена в центъра на Варна. Те не желаят също там да има паркинг, жилищни или обществени сгради. Мнението на участвалите в проучването експерти е там да се изгради многофункционален културен център. Повечето от гражданите също са изразили подобни предпочитания, като са поискали да има площадно пространство, парк, амфитеатър, край който да се запазят археологическите разкопки. Целта на проучването бе да се подпомогне общината при взимането на решение", "date": "2019.10.08", "title": "Преглед на основните теми във варненския печат"}
{"url": "http://www.focus-news.net/news/2019/10/08/2706156/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба към БЧК . Навсякъде е мъгливо и облачно, като на места вали дъжд. Най-ниската отчетена температура е на връх Ботев: - 3 градуса. Иначе температурите са в порядъка на 5-6 градуса. Съоръженията не работят. За последното денонощие няма регистрирани инциденти с туристи. \r\n \r\nИнформация за обстановката в планините можете да намерите на  \r\nТелефоните на ПСС са: 02/ 9632000 и 088 1470. \r\n \r\nТеодора ПАВЛОВА", "date": "2019.10.08", "title": "ПСС: Лоши са условията за туризъм в планините"}
{"url": "http://www.focus-news.net/news/2019/10/08/2706160/glavniyat-prokuror-sotir-tsatsarov-ne-namira-osnovaniya-za-iskane-do-sada-za-prekratyavane-na-balgarskiya-helzinkski-komitet.html", "text": "Главния прокурор Сотир Цацаров счете за неоснователен подадения на 30 септември 2019 г. сигнал за упражняване на правомощията на прокуратурата по Закона за юридическите лица с нестопанска цел (ЗЮЛНСЦ) - предявяване на иск до съда за прекратяване на сдружение „Български хелзинкски комитет“. Това съобщиха от пресцентъра на  Прокуратура на Република България . \r\n Мотивите на това решение на главния прокурор са:  \r\n„В подадения сигнал на бланка на „ВМРО Българско национално движение“ от Александър Сиди, народен представител в Народното събрание на Република България и Ангел Джамбазки, български представител в Европейския парламент, внесен на 30 септември 2019 г. от Ангел Василев Чакъров в Информационния център, в Съдебната палата, бул. „Витоша“ 2, са направени искания за:  \r\n- започване на разследване на дейността на Сдружение „Български хелзинкски комитет“ поради съмнение за пряка и косвена намеса в работата на съдебната власт и нарушаване на принципа на независимост и безпристрастност на българските магистрати;  \r\n- иницииране на производство пред окръжния съд, за прекратяване на Сдружението, поради нарушаване на разпоредбите на чл.117 от Конституцията на Република България и Етичния кодекс за поведение на българските магистрати, във връзка с чл. 13, ал. 1, т. 3, б. „б“ ЗЮЛНЦ.  \r\nТвърди се, че „…Сдружение „Български хелзинкски комитет“ се намесва в независимата съдебна система на Република България, както пряко (чрез становища по дела, лобистки призиви до съда в полза на подсъдимите, осъществяване на процесуално представителство на подсъдими лица), така и косвено (чрез организирането на безплатни семинари и удостояване с награди).  \r\nРазпоредбата на чл. 13 ЗЮЛНЦ урежда лимитативно хипотезите при наличието на които регистрацията на юридическо лице с нестопанска цел се прекратява, дори и в случаите когато то осъществява общественополезна дейност. Принудителното прекратяване на правен субект е възможно най – тежката санкция и затова предвидените хипотези в чл. 13 ЗЮЛНЦ следва да се прилагат ограничително. И това е така, тъй като юридическите лица с нестопанска цел, определени да извършват общественополезна дейност са създадени, за да подпомагат развитието и утвърждаването на духовните ценности, гражданското общество, здравеопазването, науката, културата, да подпомагат социално слабите, инвалидите и лицата, нуждаещи се от помощ, да защитават човешките права, околната среда и други цели (чл. 38 ЗЮЛНЦ).  \r\nСдружение „Български хелзинкски комитет“ е възникнало с вписването му в регистъра за юридическите лица с нестопанска цел при СГС, с решение по ф. д. 3168/1993 г., VІ- 21 с-в. В Устава на сдружението не е предвиден краен срок на осъществяване на дейността, а в чл. 4 е посочено, че целите и задачите, които сдружението си поставя са свързани с организирането на системни наблюдения върху ситуацията с човешките права в България и чужбина; изготвянето на доклади за ситуацията с правата на човека и разпространението им в страната и чужбина; изготвяне, превеждане и разпространение на материали, свързани с теорията и практиката на правата на човека; организиране на конференции, семинари, публични акции и други законни форми на гражданска дейност, свързани със защита на човешките права, включително и защита правата на отделни физически и юридически лица на територията на РБ и в чужбина.  \r\n В сигнала не се твърди осъществяваната от сдружението дейност да обуславя включването му в списъка по чл. 5 от Закона за мерките срещу финансирането на тероризма или да е насочена към подпомагане на тероризма – основания, при наличието на които единствено главният прокурор, съгласно разпоредбата на чл. 13, ал. 1 б. „в“ ЗЮЛНЦ, е активно легитимиран да сезира съда по регистрация с искане за прекратяване на дейността на сдружението.  \r\nЛипсват твърдения и относно останалите две основания по чл. 13, ал.1, т.3, б. „а“ и б. „г“[1] при наличието на които всяко заинтересовано лице, в т. ч. подателите на сигнала, а и съответния прокурор, може да поиска от съда по регистрация прекратяването на ЮЛ с нестопанска цел. В тези случаи, в съответствие с функционалната си компетентност, съгласно чл.127 от Конституцията, Прокуратурата е оправомощена да предяви конститутивен иск за прекратяване на юридически лица /търговци или такива с нестопанска цел/.  \r\n Конституционното право на гражданите да се сдружават, прогласено в чл. 12 е ограничено единствено от забраната за извършване на политическа дейност, присъща за политическите партии и поставяне на политически цели (чл. 12, ал. 2 КРБ), както и от осъществяване на дейност, насочена срещу суверенитета, териториалната цялост на страната и единството на нацията, към разпалване на расова, национална, етническа или религиозна вражда, към нарушаване на правата на свободите на гражданите, създаването на тайни или военизирани структури, или такива, които се стремят да постигнат целите си с насилие (чл. 44, ал. 2 КРБ).  \r\nТвърденията в искането за прекратяване на дейността на Сдружение „Български хелзинкски комитет“ за оказан „пряк и косвен …натиск и влияние върху българските магистрати“ в нарушение на чл. 117, ал. 2 от Конституцията на Република България, с оглед осъществяваните дейности под формата на организирани безплатни обучителни семинари за магистрати и осигуряването на процесуална защита на определени лица, като част от легитимно заявените цели при регистрацията на сдружението, не сочат на забранена от Конституцията и законите дейност, която подлежи на проверка, с оглед и на вече предприетите действия по реда на чл. 424 НПК.  \r\nПодателите на сигнала като активно легитимирани да предявят иск пред СГС, на основание чл. 13, ал. 1 т. 3 б. „б“ от ЗЮЛНЦ, , могат да упражнят това си право, ако считат, че твърденията им обосновават постановяване на решение за прекратяване на дейността на Сдружение „Български хелзинкски комитет.“", "date": "2019.10.08", "title": "Главният прокурор Сотир Цацаров не намира основания за искане до съда за прекратяване на Българския хелзинкски комитет"}
{"url": "http://www.focus-news.net/news/2019/10/08/2706161/mestni-izbori-2019-kandidatat-za-kmet-na-obshtina-simitli-apostol-apostolov-shte-provede-predizborna-sreshta-s-naselenieto-v-selo-cherniche.html", "text": "От 18.30 часа в сградата на кметството на село Черниче ще се проведе предизборна среща с Апостол Апостолов, кандидат за кмет на Община Симитли, Георги Стефанов – кандидат за кмет на село Черниче, както и с кандидатите за общински съветници. Това съобщиха от  предизборния щаб на Апостол Апостолов .", "date": "2019.10.08", "title": "Местни избори 2019: Кандидатът за кмет на Община Симитли Апостол Апостолов ще проведе предизборна среща с населението в село Черниче"}
{"url": "http://www.focus-news.net/news/2019/10/08/2706166/obshtina-veliko-tarnovo-startira-spetsializirano-gis-prilozhenie-s-koeto-predstavya-izpalnenite-proekti-prez-poslednite-4-godini.html", "text": "Общината стартира специализирано ГИС приложение „Новият облик на Велико Търново“, с което по иновативен начин представя изпълнените проекти през последните 4 години. Това съобщиха от пресцентъра на  Община Велико Търново . По този начин е подпомогната и улеснена комуникацията с гражданите, като се прилага на практика концепцията за съвременно електронно управление. \r\nЗа улеснение на гражданите и максимална прозрачност. Чрез приложението, върху онлайн карта на общината, е визуализирана информация за реализираните през годините проекти и инициативи, финансирани както от собствения и национален бюджет, така и по програми от Европейския съюз. Платформата показва основна информация, заедно със снимков материал и точното местоположение на всеки един от реализираните проекти. \r\nГИС приложението е интегрирано на сайта на Общината  , свободно достъпно за всички заинтересовани страни. По този начин гражданите на Община Велико Търново могат да видят и получат информация в синтезиран вид, къде и какви инициативи са били реализирани през последните години, в това число модернизацията на образователната инфраструктура, подобренията на бизнес средата в Западна индустриална зона, множеството съхранени в автентичен вид градски пространства, ремонти на ключови булеварди, улици, обекти на обществената инфраструктура и много други. \r\nПриложението е базирано на световно утвърдената ГИС платформа ArcGIS, което позволява на Общината да надгражда и развива и обогатява функционални възможности в бъдеще.", "date": "2019.10.08", "title": "Община Велико Търново стартира специализирано ГИС приложение, с което представя изпълнените проекти през последните 4 години"}
{"url": "http://www.focus-news.net/news/2019/10/08/2706163/ogranicheno-e-dvizhenieto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets-v-oblast-gabrovo.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при мост над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско – Малки Вършец, при км 46+800 - по общински път до III–403 в село Малки Вършец. Условията за пътуване в региона са нормални. Трафикът към момента не е интензивен. Времето е предимно ясно, а пътните настилки са сухи. За прохода Шипка остава в сила забраната за товарни автомобили над 12 тона. Движението в участъка от Габрово към върха, при км 164+150, се осъществява с повишено внимание поради пропаднал участък, който трябва да бъде укрепен до края на октомври. Поставена е необходимата сигнализация. Не се допуска преминаване на тежкотоварни автомобили над 10 тона по пътя между Крамолин и Велико Търново. Причината е намален габарит на пътя при км 26+444. Свлачище затруднява движението по пътя Габрово – Стоманеците. При км 7+060 е пропаднал участък от асфалтовата настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка, който трябва да бъде укрепен до 31 октомври. Поставена е необходимата сигнализация. \r\nРени АТАНАСОВА", "date": "2019.10.08", "title": "Ограничено е движението на автомобили с ширина над 3.3 метра по пътя между селата Кормянско и Малък Вършец в област Габрово"}
{"url": "http://www.focus-news.net/news/2019/10/08/2706164/prof-nikolay-gabrovski-golyamo-priznanie-e-che-sofiya-shte-bade-evropeyska-stolitsa-na-nevrohirurgiyata-prez-2022-g.html", "text": "Мотото, с което кандидатствахме за Европейската асоциация на неврохирургията е: \"Технологии, образование, лидерство\". Това каза проф. д-р Николай Габровски, началник на Клиниката по неврохирургия на Университетска болница \"Пирогов\", в интервю за  Агенция „Фокус“  във връзка с това, че София ще бъде Европейска столица на неврохирургията през 2022 г. „В действителност става въпрос затова, че Европейската асоциация на неврохирургичните дружества, това е най-голямата общност на неврохирурзи в Европа, а бих казал една от най-големите в света, която провежда ежегодно конференция, в която в продължение на 5-дни на мястото , което е избрано се събират неврохирурзи от цяла България, бих казал и от целия свят. Преди няколко години, защото преди няколко години направихме един форум, който беше за обучение на млади неврохирурзи през 2016 г. в София. Над 300 души се събраха тогава, имахме отлични отзиви както за организацията, така и за качеството на самото място, на което беше проведен този форум. Това беше една първа стъпка към доверието, което изградихме с Европейската асоциация на неврохирургията и в резултат, разбира се, от много други разговори, срещи. В крайна сметка на нас ни беше поверена тази възможност и ни беше гласувано това доверие. Убеден съм, че всичко ще бъде направено на много високо ниво, София дава отлични възможности затова. Вече има немалко международни форуми организирани тук, които са с много добри отзиви и висока посещаемост. Убеден съм, че и за този неврохирургичен форум, нещата ще вървят в тази посока и наистина се надявам след това България като страна, София като дестинация и българската неврохирургия като висока технологична специалност да бъде още по-разпознаваема в Европа“, коментира още Проф. Николай Габровски. \r\n \r\nБояна МАРКОВА  \r\n \r\n Пълния текст на интервюто четете по-късно в „Мнение”", "date": "2019.10.08", "title": "Проф. Николай Габровски: Голямо признание е, че София ще бъде Европейска столица на неврохирургията през 2022 г."}
{"url": "http://www.focus-news.net/news/2019/10/08/2706158/v-shumen-shte-se-provede-zasedanie-na-oblastnata-epizootichna-komisiya.html", "text": "От 10.00 часа в зала 2 на Областна администрация ще се проведе редовното седмично заседание на Областната епизоотична комисия. Това съобщиха от пресцентъра на  Областната администрация . Ще бъде обсъдена актуалната епизоотична обстановка в област Шумен и на територията на страната по отношение на болестта африканска чума по свинете.", "date": "2019.10.08", "title": "В Шумен ще се проведе заседание на Областната епизоотична комисия"}
{"url": "http://www.focus-news.net/news/2019/10/08/2706169/intenziven-e-trafikat-po-pat-i-1-montana-vidin.html", "text": "Интензивен е трафикът по път I-1 Монтана – Видин, съобщиха за  Радио „Фокус“ – Видин  от Областно пътно управление – Видин. Пътуват предимно тежкотоварни автомобили в посока Дунав мост 2. Най-натоварен е участъкът между Дунавци и Видин. Пътните настилки в областта са сухи. На граничните пунктове „Връшка чука“ и „Брегово“ няма образувани опашки от чакащи автомобили. Движението по път ІІ-81 Монтана – София през прохода Петрохан е ограничено за автомобили над 12 т. Обходен маршрут е определен през Своге.   \r\nВъв Видин трафикът е засилен по входно изходните артерии, в централната градска част и по бул. „Панония“.  \r\nАнна ЛОЗАНОВА", "date": "2019.10.08", "title": "Интензивен е трафикът по път I-1 Монтана – Видин"}
{"url": "http://www.focus-news.net/news/2019/10/08/2706165/merki-za-povishavane-na-bezopasnostta-na-dvizhenieto-se-predpriemat-v-sliven.html", "text": "Мерките за безопасност на движението като превенция срещу възникването на пътнотранспортни произшествия и засиленият контрол бяха сред темите на извънредно заседание на Общинската комисия по безопасност на движението и транспорт по пътищата в Сливен. Това съобщиха от пресцентъра на  Община Сливен . Заседанието  се състоя по инициатива на зам.-кмета и председател на комисията Румен Иванов и бе по повод на зачестилите пътни инциденти по бул. „Бургаско шосе“. В него участваха секретарят на община Сливен Валя Радева, директори и представители на различни институции в града и експерти от Общината. \r\nСред акцентите на заседанието беше представеният от ръководителя на обединената структура към Техническия университет – София в Сливен проф. Станимир Карапетков проект за реконструкция на кръстовището между бул. „Бургаско шосе“ и бул. „Илинденско въстание“. В тази връзка Румен Иванов заяви, че по този начин ще се осигури по-голяма безопасност на всички участници в движението и ще намали броя на пътните инциденти, които са приоритет в работата на комисията. По негова инициатива ще бъде извършено обследване на участъка и обсъждане на най-добрите варианти като алтернатива за ограничаване броя на произшествията. Предстои предложението да бъде актуализирано и внесено на следващо заседание на комисията. \r\nСред обсъдените акценти беше още необходимостта от въвеждане на промяна в организацията на движение и ограничаване на скоростта по бул. „Бургаско шосе“. Беше взето решение да бъде изградена повдигната пешеходна пътека след светофара на булеварда, в близост до намиращия се автомобилен сервиз, в посока към центъра. Ще бъде изготвен и проект за нова организация и полагане на пътната маркировка, както и възстановяване на оградните пана по цялото протежение на булеварда.", "date": "2019.10.08", "title": "Мерки за повишаване на безопасността на движението се предприемат в Сливен"}
{"url": "http://www.focus-news.net/news/2019/10/08/2706168/mestni-izbori-2019-ivanka-tasheva-abv-problemat-s-demografskata-kriza-v-silistra-mozhe-da-bade-reshen-chrez-sazdavane-na-novi-rabotni-mesta-v-it-sektora.html", "text": "Проблемът с демографската криза в Силистра може да бъде решен чрез създаване на нови работни места в IT сектора и задържане на младите в общината. Това каза за сутрешния блок „Добро утро, България“ на  Радио „Фокус“  Иванка Ташева, председател на АБВ Силистра, водач на листата на АБВ за общински съветници. „До 30 години ще изчезнат половината от настоящите професии и ще бъдат заменени от дигитални. Затова ние ще започнем обучение на учениците в Обединен детски комплекс. Планираме да обучим и нови учители, като в обучения по програмиране смятаме, че могат да се включат и хора, които нямат такава грамотност. IT специалистите, които ще бъдат обучени, ще могат да работят в родния си град и да получават високи възнаграждения“, обясни тя. Иванка Ташева изрази надежда Силистра да се превърне в град на дигиталната грамотност. АБВ ще работи и за финансов стимул при раждане на дете и за процедурата инвитро, добави тя. Партията ще настоява да отпадне таксата за посещение на детски градини и ясли, заяви Ташева.  \r\nЕлеонора ЧОЛАКОВА", "date": "2019.10.08", "title": "Местни избори 2019: Иванка Ташева, АБВ: Проблемът с демографската криза в Силистра може да бъде решен чрез създаване на нови работни места в IT сектора"}
{"url": "http://www.focus-news.net/news/2019/10/08/2706125/v-remont-sa-chast-ot-tretoklasniya-pat-dobrich-s-balik-i-kraybrezhniyat-pat-balchik-kavarna.html", "text": "Няма въведени промени в движението на автомобили в областта по републиканската пътна мрежа, предаде кореспондент на  Радио „Фокус” – Варна . Продължава ремонтът на крайбрежния път Балчик - Каварна. Част от третокласния път Добрич – с. Балик е в ремонт. Предвидено е дейността да приключи до 31 октомври тази година. Движението на автомобили се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци. Започва ремонт на 12 км от третокласния път III-207 Тервел – Честименско. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. В Добрич времето е облачно, духа слаб до умерен вятър, температурата на въздуха е около 6 градуса.  \r\nЖулиета НИКОЛОВА", "date": "2019.10.08", "title": "В ремонт са част от третокласния път Добрич – с. Балик и крайбрежният път Балчик – Каварна"}
{"url": "http://www.focus-news.net/news/2019/10/08/2706172/16-sm-e-nivoto-na-reka-dunav-pri-svishtov.html", "text": "С 1 см се е понижило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 15 см, а температурата на водата е 16.6 градуса.  \r\nДнес отново ще бъде топло за периода. На места в Дунавската равнина сутринта ще има мъгла. Ще духа слаб източен вятър. Максималните температури ще са между 24° и 29°.", "date": "2019.10.08", "title": "16 см е нивото на река Дунав при Свищов"}
{"url": "http://www.focus-news.net/news/2019/10/08/2706162/dzhavad-zarif-iran-se-protivopostavya-na-turska-voenna-operatsiya-v-siriya.html", "text": "Външният министър на Иран Мохамад Джавад Зариф заяви пред турския си колега Мевлют Чавусоглу в телефонно обаждане, че Техеран е против военните действия в Сирия, предава  AFP , като се позовава на информация на външното министерство. \r\n\"Зариф изрази опозицията си срещу военните действия, призова за зачитане на териториалната цялост на Сирия и националния й суверенитет, подчерта необходимостта от борбата срещу тероризма и от установяването на стабилност и сигурност в Сирия\", се казва в съобщение на министеството, което цитира министъра. \r\n \r\n Теодор Пенев", "date": "2019.10.08", "title": "Джавад Зариф: Иран се противопоставя на турска военна операция в Сирия"}
{"url": "http://www.focus-news.net/news/2019/10/08/2706173/lek-avtomobil-e-izgoryal-pri-pozhar-v-pirdop.html", "text": "Лек автомобил е изгорял при пожар в Пирдоп. Това съобщиха от  ОДМВР - София . Сигналът е подаден около 10.16 часа на 7 октомври в РУ - Пирдоп. Съобщено е за горящ гараж на ул. „Тополница“. Извършен е оглед на местопроизшествието съвместно с експерт от РСПБЗН - Пирдоп. Установено е, че вследствие на пожара е изгорял лек автомобил „Тойота“. По случая е образувано досъдебно производство.", "date": "2019.10.08", "title": "Лек автомобил е изгорял при пожар в Пирдоп"}
{"url": "http://www.focus-news.net/news/2019/10/08/2706175/tass-parlamentat-v-kiev-saobshti-che-ukrayna-shte-provede-forum-za-namirane-na-strategiya-za-zavrashtaneto-na-donbas.html", "text": "Украинското правителство ще разгледа на форума в Мариупол стратегия за връщане на \"окупираните територии\" на Донбас, предава  TACC .  \r\nToва съобщи говорителят на украинския парламент Дмитрий Разумков в ефира на канала  ICTV   \r\n“Правителството планира в края на октомври да проведе голям форум в Мариупол, на който се планира да се обмисли стратегия за връщане на окупираните територии в Украйна. Инициативите ще бъдат представени преди всичко от президента и правителството\", каза той. \r\nТой оплака oще, че за пет години \"те не са създали единна адекватна стратегия за връщане на Донбас“, загубили са време в „икономическите, хуманитарните и много други аспекти\", поради което \"процесът ще бъде по-труден, отколкото би могъл да бъде преди\". \r\n \r\n Теодор Пенев", "date": "2019.10.08", "title": "ТАСС: Парламентът в Киев съобщи, че Украйна ще проведе форум за намиране на стратегия за завръщането на Донбас"}
{"url": "http://www.focus-news.net/news/2019/10/08/2706171/milena-cholakova-ruo-sliven-normalizira-se-obstanovkata-v-uchilishtata-kadeto-detsata-byaha-izvedeni-ot-roditelite-zaradi-sluh-che-shte-badat-otneti-ot-sotsialnite-sluzhbi.html", "text": "Нормализира се обстановката в училищата в Сливен с преобладаващ брой ромски ученици и тази сутрин родителите са започнали да водят децата си на училище и на детска градина. „Тази сутрин направих проверка в Шесто училище „Братя Миладинови“ и Осмо училище „Юрий Гагарин“, както и в детската градина в кв. „Надежда“, където вчера децата бяха изведени от родителите си. Децата вече се връщат в класните стаи“, съобщи пред  Радио „Фокус“ – Сливен  Милена Чолакова - началник на Регионално управление на образованието (РУО) – Сливен. „Мисля, че положението започва да се нормализира, но сега трябва да направим малко повече разяснителни кампании сред родителите, да ги успокояваме, че това са фалшиви новини и усилията ни ще бъдат в тази насока. Не мога да кажа, че сме спокойни, но все пак важното е, че започнаха да водят децата си в училище и детската градина“, допълни Чолакова. \r\n„Фокус“ припомня, че вчера учебният процес в двете училища и детската градина в кв. „Надежда“ бе прекратен, тъй като родителите изведоха децата си от училищата заради страх, че социалните служби ще им ги отнемат в изпълнение на Националната стратегия за детето. \r\nЛюдмила ЙОРГОВА", "date": "2019.10.08", "title": "Милена Чолакова, РУО – Сливен: Нормализира се обстановката в училищата, където децата бяха изведени от родителите, заради слух, че ще бъдат отнети от социалните служби"}
{"url": "http://www.focus-news.net/news/2019/10/08/2706176/kashta-e-goryala-v-selo-gradishte-v-oblast-gabrovo-nyama-postradali-pri-intsidenta.html", "text": "Къща е горяла в село Градище, община Севлиево, съобщиха за  Радио „Фокус“-Велико Търново  от РД „Пожарна безопасност и защита на населението“-Габрово. Сигнал за инцидента е получен вчера, в 19.18 ч. Няма пострадали хора. Унищожени са домашно имущество, техническо оборудване и част от сградата. Спасени са покривът и останалата част от къщата. В потушаването на пожара са участвали два противопожарни автомобила и петима пожарникари от РСПБЗН – Севлиево. \r\nЛуиза ТРАНЧЕВА", "date": "2019.10.08", "title": "Къща е горяла в село Градище в област Габрово, няма пострадали при инцидента"}
{"url": "http://www.focus-news.net/news/2019/10/08/2706167/premierat-boyko-borisov-politicheskite-partii-tryabva-da-ostavyat-prokurorite-da-si-izberat-koy-da-e-glaven-prokuror.html", "text": "За да е обективен изборът направихме промени в закона, съдийската гилдия да си избира ръководството и прокурорската гилдия да си избира ръководството, за да няма пряко вмешателство на политически партии в този избор. Това каза премиерът Бойко Борисов в предаването „Тази сутрин“ по  бТВ . „Когато БСП управляваше преди години двамата съветници на президента Георги Първанов, единият стана главен прокурор, другият стана шеф на Върховния касационен съд“, добави премиерът. Борисов коментира, че когато Сотир Цацаров е станал главен прокурор, желание на партията е бил Бойко Найденов. „Тъй като с Бойко Найденов като зам.-главен прокурор бяхме работили много по-дълго. Г-н Цацаров го познавах като съдия в Пловдив, един от най-добрите съдии, да не кажа най-добрият. Изборът беше добър, той направи успешен мандат. Сега прокурорите са си избрали този кандидат за главен прокурор“, обясни Борисов. „Представете си, че ние като правителство бяхме изпратили партиен кандидат да се конкурира с него. Например Емил Радев като наш евродепутат, кандидат за главен прокурор, и вие ме питате сега вашият ли главен прокурор искате да стане главен прокурор, ако стане“, допълни министър-председателят. „Аз и сега работя с Иван Гешев като зам.-главен прокурор с една единствена тема. Особено борбата с контрабандата и виждате колко убийства изкараха. Ако се остави прокуратурата да бъде превръщана в арбитраж, защото сега политиците какво правим, всеки тича и хвърля по един сигнал в прокуратурата и почва да вика сезирана е прокуратурата, чакаме да реши, всички партии това правят. Чакаме тя да ни е арбитър, хубаво де ама, когато арбитърът стане толкова важен, че да може и да решава мачове. Политическите партии трябва да оставят прокурорите да си изберат, който си преценят“, посочи още Бойко Борисов.", "date": "2019.10.08", "title": "Премиерът Бойко Борисов: Политическите партии трябва да оставят прокурорите да си изберат кой да е главен прокурор"}
{"url": "http://www.focus-news.net/news/2019/10/08/2706151/pregled-na-osnovnite-temi-vav-velikotarnovskiya-pechat.html", "text": "„Отпускат 1,1 милиона лева за обновяване на спешните центрове“ е заглавие от първа страница на областния всекидневник  „Янтра ДНЕС” . 1,1 млн. лв. са предвидените средства от Министерство на здравеопазването за ремонт на спешната помощ във Великотърновска област. От тях 443 705 лв. без ДДС са заложени в Центъра за спешна медицинска помощ във Велико Търново, а останалите 669 574 лв., също без ДДС, са за филиалите в Г. Оряховица, Свищов, Павликени, Стражица и Полски Тръмбеш. Обновяването на спешните звена е по проекта „Подкрепа за развитие на системата за спешна медицинска помощ“ на МЗ, финансиран по ОП „Региони в растеж“. „Великотърновска област е с най-евтини горива“ е друго заглавие от страниците на вестника. Великотърновска област отново оглави класацията на най-ниски горива в страната. Вчера в големите верига бензиностанции средната цена за най-масовия бензин А-95 се продаваше за 2,17 лв./л при средна цена у нас 2,23 лв./л. Как се търгуваха останалите горива в областта може на прочетете на стр. 2 във вестника. \r\n„Тихомир Иванов и Илиян Кънчев станаха шампиони на държавното по бодибилдинг“ четем на спортната страница на вестника. \r\n„Горнооряховка е най-запаленият търсач на горски трюфели в региона“ е водещо заглавие в другия областен ежедневник  „Борба“ . Областта е сред най-богатите у нас на диви трюфели. Доказателство за това е не само Професионалната гимназия по електроника „Александър Степанович Попов“ във Велико Търново, която се прочу с това, че в двора й растат ценните черни гъби, но и наличието на десетки пунктове за изкупуване  и все по-големият брой хора, тръгнали да дирят скъпите трюфели. Заниманието привлича основно мъже, тъй като в гората може да бъде опасно, но Мима Шопова от Горна Оряховица се справя също толкова добре и дори по-успешно от някои търсачи от силния пол. Повече за нейното хоби ще намерите в страниците на вестника. „Областната полиция удари притежатели и разпространители на наркотици“ е друго заглавие от ежедневника. Над 3 кг марихуана иззе полицията при спецакция за противодействие разпространението на наркотични вещества в петък. При съвместни проверки от служители на сектор „Противодействие на криминалната престъпност“ при ОДМВР-Велико Търново и колегите им от полицейското управление в града, в жилища в селата Присово, Малки чифлик и Пчелище, са установени над 3 кг марихуана. „Антъни Иванов спечели конкурса “Мистър BGswim”, приятелката му взе второ място при жените“, четем на спортната страница на вестника.", "date": "2019.10.08", "title": "Преглед на основните теми във великотърновския печат"}
{"url": "http://www.focus-news.net/news/2019/10/08/2706179/prof-snezha-zlateva-klinika-po-toksikologiya-kam-voennomorska-bolnitsa-varna-alkoholat-e-narkotik-nomer-edno.html", "text": "Алкохолът е дрога номер едно и уврежданията, които нанася на младия мозък, са изключително сериозни. Това каза завеждащият Клиниката по токсикология към Военноморска болница – Варна проф. Снежа Златева, предаде репортер на  Радио „Фокус“ – Варна . Тя посочи, че алкохолът се е превърнал в част от живота на младите варненци и рядко събиранията на подрастващите преминават без пиене. Проблем е и че спиртните напитки се разпространяват свободно в търговската мрежа, което ги прави лесно достъпни. Проф. Снежа Златева подчерта, че често родителите са наясно с това, че децата им консумират алкохол, но си затварят очите, без да си дават сметка за пораженията, който той нанася върху младата психика. „Мозъкът се развива до 25-та година. Освен, че има негативен ефект върху психиката, алкохолът, както и наркотиците оказват влияние върху репродуктивната система, както и върху почти целия организъм“, категорична бе проф. Златева. \r\nПо отношение употребата на наркотици експертът посочи, че от миналата година се наблюдава заливане на пазара във Варна с евтина дрога, като родители са споделяли пред медиците за съществуването на нелегални лаборатории във „Владиславово“. Проф. Снежа Златева коментира, че не може да потвърди достоверността на тази информация, но по думите й – факт си остава това, че непрекъснато постъпват пациенти в клиниката по Токсикология с тежки психози и интоксикации, следствие прием на амфетамини, екстази и т.н. \r\nСериозно влияние върху здравето на хората оказват и анаболните стероиди. „В тях се прибавят различни вещества и аминокиселини, за които хората не подозират. Наскоро имахме млада жена на не повече от 30 години, която бе приета с увредено сърце. След като премахнахме всички възможно причини за увреждането я попитахме дали не ходи на фитнес и не взима такива смеси – тя отговори, че взима. Това е само един пример за вредата, която стероидите нанасят върху тялото на спортуващите“, категорична бе проф. Златева. \r\nДесислава ВАСИЛЕВА", "date": "2019.10.08", "title": "Проф. Снежа Златева, Клиника по токсикология към Военноморска болница – Варна: Алкохолът е наркотик номер едно"}
{"url": "http://www.focus-news.net/news/2019/10/08/2706181/ombudsmanat-diana-kovacheva-zhitelite-na-bosilegrad-informirat-za-povishavane-na-broya-na-zlokachestvenite-zabolyavaniya-sred-mestnoto-naselenie.html", "text": "Жителите на Босилеград информират за повишаване на броя на злокачествените заболявания сред местното население във връзка със замърсяване на почвата и водата от обогатителната фабрика в село Караманица. Това каза в интервю за сутрешния блок „Добро утро, България“ на  Радио „Фокус“  омбудсманът Диана Ковачева. Тя подчерта, че наши сънародници и сръбски граждани от Босилеград са сигнализирали за това обществения посредник на България и на Сърбия Зоран Пашалич в изнесената обща приемна. „Става въпрос за поречието на река Драговищица, където се извършват минни обогатителни дейности в района на община Босилеград, които замърсяват както почвата, така и водата. Гражданите, които ни сезираха с оплакването, съобщават, че са замърсени не само водата, която те използват за напояване и за отглеждане на селскостопански животни, но и подпочвените води, които се използват за пиене. Един от най-тревожните сигнали, които ние получихме, е свързан с тревога за здравето на хората. Те изнесоха данни, че многократно се е увеличил броят на злокачествените онкологични заболявания на хората, живеещи в района“, обясни тя. Омбудсманът Диана Ковачева допълни, че българското малцинство в Босилеград е изразило тревога по отношение на обучението на майчин език на децата в предучилищна възраст, което към момента липсва като възможност. Те настояват да има притурки към учебниците по български език, които да са свързани с историята, географията и културата на България. Дава се възможност от страна на Сърбия 30% от учебниците да бъдат свързани именно с България, но това все още не е факт, обясни омбудсманът. Проблем има още с липсата на инвестиции в района и намаляване на броя на хората от българско малцинство на територията на Босилеград, каза още тя. \r\nЕлеонора ЧОЛАКОВА", "date": "2019.10.08", "title": "Омбудсманът Диана Ковачева: Жителите на Босилеград информират за повишаване на броя на злокачествените заболявания сред местното население"}
{"url": "http://www.focus-news.net/news/2019/10/08/2706182/dvizhenieto-se-osashtestvyava-v-edna-lenta-po-patya-milkovitsa-somovit-v-oblast-pleven-zaradi-remontni-deynosti.html", "text": "Движението се осъществява в една лента по път II-11 Милковица - Сомовит от км 196 до км 206 до 15 октомври. Това съобщиха за  Радио „Фокус“  от Областно пътно управление – Плевен. Причината са ремонтни дейности с частично асфалтиране. Участъкът е сигнализиран с пътни знаци. Пътните настилки в областта са сухи. Максималните температури ще бъдат между 15° и 18°. Движението по път II-52 Свищов – Никопол в участъка на Лозица – Никопол от км 84 до км 101 се осъществява в една лента на определени участъци поради частични ремонтни дейности на асфалтовата настилка. Срокът е до 11 октомври. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.08", "title": "Движението се осъществява в една лента по пътя Милковица - Сомовит в област Плевен заради ремонтни дейности"}
{"url": "http://www.focus-news.net/news/2019/10/08/2706183/7-150-lv-sa-sabrani-na-blagotvoritelnoto-avtomobilno-shou-smolyan-race-2019-za-da-mozhe-alkan-da-prohodi-otnovo.html", "text": "7 150 лв. са събраните средства от зрелищното автомобилно шоу „Smolyan Race 2019“, които ще бъдат дарени на нашия съгражданин Алкан, за да може да проходи отново. Това съобщи организаторът на състезанието от \"Авто мото клуб Смолян\" Тодор Мелемов, съобщиха от пресцентъра на  Община Смолян . В момента Алкан е в болнично заведение в Турция и като се върне ще му дарим лично средствата, за да продължи лечението си, обясни Мелемов. \r\nАкцент на шоуто бе благотворителната кампания, която организаторите подеха още преди месец, за да може 24-годишният мъж да проходи отново. На 7 май 2015 г. животът на Алкан Челеби се преобръща след тежка автомобилна катастрофа. Последиците от инцидента са обездвижване на краката. Доктори в Турция дават шанс на Алкан да проходи отново, но за поредицата от операции, които трябва да претърпи са необходими 50 000 лв. Тази сума е непосилна за семейството му. \r\nПо този повод организаторите на Smolyan Race 2019 решават със средствата от таксите за състезанието, както и тези от кутията за дарения да подпомогнат лечението на Алкан. Кутията беше поставена в Младежкия дом и дарения се събираха по време на самото състезание. Имаше и благотворителен пазар за авточасти. Беше обявена и банкова сметка за набиране на средства. \r\nБез инциденти и с много емоции завърши тазгодишното издание на Smolyan Race 2019. Този уикенд центърът на Смолян се превърна в арена на автомобилни дуели, забава и много адреналин. Шоуто наблюдаваха стотици граждани и гости на града. Мотото на спортното събитие беше „Пазете семейството си на пътя“, а в него участваха 90 любители на силните усещания зад волана. \r\nОрганизаторите на зрелищното автомобилно шоу бяха подготвили разнообразна програма за жителите и гостите на Смолян. Chefs Club Smolyan също се включи в състезанието. За шоуто пристигна и Иван Манчев, който прави кулинарна демонстрация на характерни храни от региона- молекулярна кухня и fast food. \r\nВчера победителите в автомобилното шоу бяха наградени от зам.-председателя на Държавната агенция „Безопасност на движението по пътищата“ Анжелина Тотева и зам.-кмета Марин Захариев. \r\nОрганизатор на спортното събитие е \"Авто мото клуб Смолян\". Автомобилното шоу се реализира с подкрепата на Община Смолян и ДА „Безопасност на движението по пътищата”, която обособи по време на състезанието Зона за пътна безопасност.", "date": "2019.10.08", "title": "7 150 лв. са събрани на благотворителното автомобилно шоу „Smolyan race 2019“, за да може Алкан да проходи отновo"}
{"url": "http://www.focus-news.net/news/2019/10/08/2706180/v-blagoevgrad-shte-se-provede-zasedanie-na-oblastnata-epizootichna-komisiya-vav-vrazka-s-afrikanskata-chuma-po-svinete.html", "text": "Заседание на Областната епизоотична комисия във връзка с обстановка по отношение на заболяването африканска чума по свинете ще се проведе от 11.00 часа в конферентната зала на Областна администрация – Благоевград, предаде репортер на  Радио „Фокус“ – Пирин . Очаква се на заседанието да бъде представена информация относно разпространението на заболяването и резултатите от превантивните действия, предприети в Област Благоевград за ограничаването му. \r\nЛивия НИНОВА", "date": "2019.10.08", "title": "В Благоевград ще се проведе заседание на Областната епизоотична комисия във връзка с африканската чума по свинете"}
{"url": "http://www.focus-news.net/news/2019/10/08/2706170/london-evening-standard-sled-kato-sadat-otkaza-da-prinudi-dzhonsan-da-tarsi-otsrochka-za-brekzit-toy-e-izpraven-pred-novo-sadebno-delo.html", "text": "Премиерът на Великобритания Борис Джонсън ще се изправи срещу ново съдебно дело, след като опозицията ще обжалва решението на съда, че министър-председателят няма да бъде принуждаван да търси отсрочка от Брюксел за Брекзит, ако не постигне сделка с Европейския съюз, пише лондонският вестник  London Evening Standard . \r\nПо-рано стана ясно, че шотландският съд в Единбург е отказал да приеме искането на депутата от Шотландската национална партия Джоана Чери и други нейни колеги да принуди премиера да търси отсрочка за Брекзит от ЕС.  \r\nСпоред съда не е нужно да бъде принуждаван премиера да се съгласява със Закона за излизане от Европейския съюз (№ 2), известен и като Закона на Бен, който ще го принуди да търси отсрочка за Брекзит, ако не бъде сключена сделка до средата на октомври, като се имат предвид „недвусмислените уверения“, които премиерът и правителството са дали на съда.  \r\nЧери и нейните колеги все пак ще се опитат да обжалват решението.  \r\n„Принудихме правителството на консерваторите да заключи, че премиерът ще се съгласи със закона и ще обещае да изпрати писмо с искане за удължаване на (срока за) Брекзит и да не подкопава целта на „Закона на Бен“, заяви тя.  \r\nЧери добави обаче, че Джонсън е известен със своята несъобразителност спрямо закона и противно на желанитята дори на правителството.  \r\n„Не вярваме на лидера на торите и не вярваме, че може да се има доверие в думата му да изпрати писмото в духа на закона. По тази причина, ще обжалваме решението и очаваме то да бъде изслушано (на 8 октомври).“, заяви още Чери.  \r\nСъдът също така ще изслуша искането на противниците на Джонсън да бъде предоставено правомощие на съдебни представители да подпишат писмото за отсрочката на Брекзит, ако премиерът откаже да го направи.  \r\nДокументите, представени в съда от името на министър-председателя в петък, разкриха, че той приема, че трябва да изпрати писмото с искане за удължаване на крайния срок за Брекзит при условията, определени в законодателството. \r\n„Ние ще обсъдим дали премиерът отказва да направи това, което заяви пред съда, че ще направи, съда може да подпише писмото от министър-председателя“, заяви представител на шотландския съд.  \r\nРешението по-рано беше огромна победа за Джонсън, две седмици след като Върховният съд гласува, че прекратяването на заседанията в британския парламент е било незаконен ход.  \r\nОпитите на премиера да постигне сделка със своя ревизиран план за Брекзит също завършиха без успех, след като той не получи подкрепа от европейските лидери.  \r\n \r\n Теодор Пенев", "date": "2019.10.08", "title": "London Evening Standard: След като съдът отказа да принуди Джонсън да търси отсрочка за Брекзит, той е изправен пред ново съдебно дело"}
{"url": "http://www.focus-news.net/news/2019/10/08/2706184/zapochna-rabotata-po-tsyalostnata-podmyana-na-vodoprovodnata-mrezha-v-zhk-dunav-v-grad-gotse-delchev.html", "text": "Започна работата по цялостната подмяна на водопроводната мрежа в жилищния квартал „Дунав“ в Гоце Делчев. Това съобщиха от пресцентъра на  Общината . Това е част от мерките предвидени в проекта „Опазване на водните ресурси в трансграничния регион“, който Община Гоце Делчев реализира заедно с няколко партньора: Общинските ВиК дружества в Комотини, Терми и Термаикос, Република Гърция, отделът по проучвания на Университета в Тесалия, Република Гърция, и община Кърджали. Проектът се финансира по програмата за Трансгранично сътрудничество Гърция – България 2014 – 2020 г., а бюджетът за Община Гоце Делчев е в размер на 292 396 лв.  \r\nЦелта на проекта е устойчивото управление на водните ресурси в трансграничния регион, посредством внедряване на нови иновативни технологии. Проектът предвижда изграждането на система за мониторинг на загубите на питейна вода в жк. ,,Дунав” чрез монтиране на сонда и внедряване на съпътстващ софтуер. В рамките на проекта ще бъде сменена водопроводна мрежа в междублоковото пространство с обща дължина 1061.17 метра. Ще бъдат подменени и всички сградни водопроводни отклонения, които са около 31 на брой с обща дължина 294 метра. Новите тръби, които ще бъдат положени са полиетиленови с дълбока плътност и по-голям диаметър.  \r\nСлед като бъде извършена подмяната на водопроводната мрежа, ще се положи асфалт на улиците и ще се направи цялостно благоустрояване на междублоковите пространства. Така, един от най-големите жилищни квартали в Гоце Делчев ще промени напълно своя облик.", "date": "2019.10.08", "title": "Започна работата по цялостната подмяна на водопроводната мрежа в жк. „Дунав“ в град Гоце Делчев"}
{"url": "http://www.focus-news.net/news/2019/10/08/2706189/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-9-oktomvri.html", "text": "„Софийска вода” временно ще прекъсне водоснабдяването в някои части на столицата на 9 октомври. Това съобщиха от пресцентъра на  дружеството . \r\nВъв връзка с подмяна на спирателен кран в с. Житен се налага спиране на водоподаването от 09.00 до 21.00 часа на клиентите на „Софийска вода”, живеещи в района на: с. Житен; с. Доброславци -бивш стопански двор на ул. „Липа“, по ул. „Градинарска“ от ул. „Липа“ до ул. „Житенски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Житница“ на площада пред кметството.  \r\nВъв връзка с изместване на водомерен възел на ул. 689 във вилна зона „Мала кория“ се налага спиране на водоподаването от 09.00 до 20.00 часа на клиентите на „Софийска вода”, живеещи в района на: вилна зона „Мала кория“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 684 ъгъла с ул. „Мала кория“.  \r\nВъв връзка с превключване на уличен водопровод на ул. „Великан“ в кв. „Карпузица“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Великан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Великан“ ъгъла с ул. „Княжевска“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.08", "title": "„Софийска вода” временно ще прекъсне водоснабдяването в някои части на столицата на 9 октомври"}
{"url": "http://www.focus-news.net/news/2019/10/08/2706188/61-godishen-sluzhitel-na-gorsko-stopanstvo-v-oblast-vidin-e-zadarzhan-za-podkup.html", "text": "61-годишен служител на горско стопанство в област Видин е задържан за подкуп. Това съобщиха от  ОДМВР - Видин . Той е арестуван вчера с полицейска мярка за срок до 24 часа. Полицейските действия са предприети в хода на досъдебно производство по описа на ОДМВР - Видин и получена информация, че служителят на горското стопанство е поискал имотна облага – парична сума, за да не извърши действия по служба. По пътя между селата Толовица и Макреш униформени спрели за проверка лек автомобил „Мицубиши Паджеро“ с видинска регистрация. Колата шофирал 61-годишният видинчанин. В багажния отсек били открити и иззети осем банкноти с номинал 50 лева и пет банкноти с номинал 20 лева, поставени в кутия от цигари, както и други документи, относими към разследването. Работата по досъдебното производство продължава под надзора на Окръжна прокуратура – Видин.", "date": "2019.10.08", "title": "61-годишен служител на горско стопанство в област Видин е задържан за подкуп"}
{"url": "http://www.focus-news.net/news/2019/10/08/2706185/politico-borel-shte-poseti-parvo-kosovo-kato-varhoven-predstavitel-na-es.html", "text": "Първата визита като Върховен представител на Европейския съюз на Жосеп Борел ще бъде в Косово, въпреки че собственото му правителство не признава суверенитета на Прищина, пише списание  Politico . \r\nБорел, който в момента е действащ външен министър на Испания, направи изявлението си по-рано, когато отговаряше на въпроси, свързани с качествата си като бъдещ Върховен представител на ЕС.  \r\nТой трябваше да отговори на въпроси, свързани с това каква е визията му в подкрепяния от ЕС диалог в „замразения“ конфликт между правителствата на Сърбия и Косово, като се има предвид това, че собственото му правителство не признава суверенитета на вторите.  \r\nСпоред някои източници, Борел ще назначи специален посланик в диалога, което може да ограничи до минимум неговата собствена намеса в конфликта.  \r\nТой обаче ясно даде да се разбере, че решаването на конфликта е негова основна цел.  \r\n„Моята първа визита ще е в Прищина“ , заяви той пред Европейската комисия по външните работи.  \r\n„Никога не съм бил в Косово, по очевидни причини, но първото ми посещение ще е там“, заяви той.  \r\nКосово обяви своята независимост през 2008 г. от Сърбия, което се случи почти десетилетие след края на конфликта, който прекрати сръбското управление на региона. Повече от сто страни са разпознали Косово като независима страна, включително Великобритания, Германия, САЩ и Франция. Белград отказва да признае суверенитета на Прищина и счита Косово за сепаратистка територия. Други страни като съюзника на Белград Русия, както и пет други държави от ЕС, включително Испания имат същото становище.  \r\nОтказът на Испания да признае независимостта на Косово е свързан с притесненията, че такава стъпки биха дали кураж на сепаратистите в страната, като например Каталунското движение за независимост.  \r\nПопитан дали ще се опита да прокара в правителството в Мадрид идеята за признаването на суверенитета на прищина, Борел заяви, че „признанието на Косово е компетенция на страните членки“ на ЕС.  \r\n„Едно нещо е важно – Косово и Сърбия и трябва да стигнат до споразумение. Това е важното нещо. И аз ще направя възможно най-много за да постигна този приоритет“, заяви той.  \r\nБорел добави, че ЕС щом не е могъл да реши проблем, който стои до границата на съюза е „много трудно да се повярва, че ще сме геополитическа сила“.  \r\n \r\n Теодор Пенев", "date": "2019.10.08", "title": "Politico: Борел ще посети първо Косово като Върховен представител на ЕС"}
{"url": "http://www.focus-news.net/news/2019/10/08/2706177/181-940-lv-sa-sabrani-v-initsiativata-vecher-na-dobrodetelite-v-podkrepa-na-palnotsennoto-razvitie-i-shtastlivoto-detstvo-na-nay-malkite-detsa.html", "text": "181 940 лв. набра най-голямото благотворително събитие на фондация „За нашите деца“ - инициативата „Вечер на добродетелите 2019“. Това съобщиха организаторите от  Фондация „За нашите деца“ . С набраните средства, в двата комплекса за ранно детско развитие в София и Пловдив, ние ще подкрепим поне 800 деца в ранна възраст и техните семейства.   \r\nНад 400 гости подкрепиха нашата кауза и присъстваха на Вечер на добродетелите 2019. Сред тях бяха зам.-министърът на образованието и науката Деница Сачева, председателят на ДАЗД Елеонора Лилова, програмният директор „Закрила на детето“ в УНИЦЕФ Даниела Колева, както и редица представители на дипломатически мисии в България. „Ние вече събираме 400 сърца, които туптят заедно с ритъма на нашето сърце и точно това ни дава много заряд, много хъс, много енергия да бъдем по-добри в това да даваме адекватното решение на проблема на всяко едно дете, на всяко едно семейство“, заяви изпълнителният директор на фондация „За Нашите Деца“ Иванка Шалапатова. Емоционалното ѝ обръщение може да видите  .   \r\nПатрон на събитието беше вицепрезидентът на Република България Илияна Йотова. Заради уговорен преди месеци ангажимент в чужбина, тя не присъства на събитието и отправи своето послание чрез  . „Наша обща цел като държава, като общество, трябва да бъде да накараме българските деца да вярват, да имат надежда и да имат много, много смели мечти“, каза още тя. Г-жа Йотова се обърна с много топли думи към фондация „За Нашите Деца“: „С любов и голяма всеотдайност, Вие връщате слънцето в очите на децата и правите така, че всяко дете да има своите мама и татко“. \r\nПоздравителен адрес до фондация „За Нашите Деца“ и гостите на Вечер на добродетелите изпрати еврокомисарят с ресор „Иновации и младеж“ Мария Габриел. В него тя изрази подкрепата си дейността на фондацията. Целият текст може да прочетете  .  \r\nВодещи на събитието бяха едни от най-обичаните български артисти: Йоана Буковска, Дария Симеонова, Бойко Кръстанов, Стоян Алексиев, както и звездната двойка Дони и Нети. Те представиха три истински истории на деца и техните семейства, подкрепени от фондация „За Нашите Деца“, които разчувстваха всички присъстващи. Героите на самите истории също бяха в залата, което направи вечерта наистина незабравима.  \r\nВ името на пълноценното развитие и щастливото детство на децата между 0 и 7 години, гостите наддаваха на благотворителен търг за уникални предмети и вълнуващи преживявания, предоставени безвъзмездно от партньори на фондацията, подкрепящи нашата кауза. Сред тях бяха ценни шал и картина, изработени по древна техника от българка, живееща в Одрин, дарени от вицепрезидента Илияна Йотова, три тандемни скока с парашут, вечеря с 5-степенно меню, предоставено от шеф Анри Донно, скулптурата „Архангел Михаил“ на Ангел Каравланов, уникална творба на талантливата художничка Събина Данева, дарение от Министерството на труда и социалната политика, както и картината „Преди да падне здрач“ на Исус Радев, който е възпитаник на дома за деца, лишени от родителски грижи „Мария Терезия“ в Стара Загора. \r\nВ арт програмата на събитието участваха популярни български артисти. Тя беше открита с две великолепни изпълнения на детския хор на БНР. Прекрасната Мариана Попова пък изпя „Две хубави очи“, с което остави гостите на благотворителното събитие без дъх. Не по-малко впечатляващи бяха и изпълненията на балет Арабеск, пианистът Людмил Ангелов и младите таланти Димитър и Христо. \r\n„Ние трябва да сме заедно и трябва да продължим до момента, в който има и едно дете в риск. Нашата мисия заедно ще продължи“, се обърна към гостите Иванка Шалапатова.", "date": "2019.10.08", "title": "181 940 лв. са събрани в инициативата „Вечер на добродетелите“ в подкрепа на пълноценното развитие и щастливото детство на най-малките деца"}
{"url": "http://www.focus-news.net/news/2019/10/08/2706190/antichna-rimska-kolona-e-izzeta-pri-proverka-na-chasten-imot-v-selo-archar-v-oblast-vidin.html", "text": "Антична римска колона е иззета при проверка на частен имот в село Арчар в област Видин. Това съобщиха от  ОДМВР - Видин . На 7 октомври служители от участъка в Арчар извършили претърсване в частен имот в селото, обитаван от 64-годишна жена. Там открили и иззели каменен блок, наподобяващ база от антична римска колона. Артефактът не е бил предоставен за идентификация и регистрация по надлежния ред. По случая в РУ - Видин е образувано досъдебно производство.", "date": "2019.10.08", "title": "Антична римска колона е иззета при проверка на частен имот в село Арчар в област Видин"}
{"url": "http://www.focus-news.net/news/2019/10/08/2706186/d-r-natasha-baeva-odbh-shumen-kam-momenta-nyama-novi-obyaveni-ognishta-na-afrikanska-chuma-po-svinete-v-oblastta.html", "text": "Към момента няма нови обявени огнища на африканска чума по свинете в област Шумен. Това съобщи на заседанието на Областната епизоотична комисия д-р Наташа Баева от ОДБХ, предаде репортер на  Радио „Фокус“ - Шумен . През изминалата седмица има 100 умрели свине в промишлени свинеферми и ферми тип А, като са изпратени за изследване 59 проби. Получените до момента резултати са отрицателни за африканска чума по свинете. Постъпилите проби от 4 диви свине от индивидуален отстрел също са отрицателни за вируса. „Днес за лабораторно изследване се изпращат нови проби от диви свине“, заяви д-р Баева.  \r\nПо отношение на епизоотичната обстановка в страната, тя посочи, че на 3 октомври е обявено огнище на африканска чума по свинете при диви свине в област Търговище. \r\nИвелина ИВАНОВА", "date": "2019.10.08", "title": "Д-р Наташа Баева, ОДБХ - Шумен: Към момента няма нови обявени огнища на африканска чума по свинете в областта"}
{"url": "http://www.focus-news.net/news/2019/10/08/2706192/svetofarat-na-krastovishteto-na-bul-tsar-simeon-veliki-i-ul-sv-otets-paisiy-v-stara-zagora-nyama-da-raboti-zaradi-stroitelno-remontni-deynosti.html", "text": "Общината уведомява жителите и гостите на града, че поради строително-ремонтни дейности светофарната уредба на бул. „Цар Симеон Велики“ и ул. „Св. Отец Паисий“ няма да работи до 17.00 часа днес. Това съобщиха от пресцентъра на  Община Стара Загора . \r\nОбщината се извинява за причиненото неудобство и призовава водачите на МПС да шофират с повишено внимание в указания участък и да спазват стриктно вертикалната и хоризонталните маркировки.", "date": "2019.10.08", "title": "Светофарът на кръстовището на бул. „Цар Симеон Велики“ и ул. „Св. Отец Паисий“ в Стара Загора няма да работи заради строително-ремонтни дейности"}
{"url": "http://www.focus-news.net/news/2019/10/08/2706191/kampaniyata-deset-prichini-da-ostana-v-moya-grad-shte-bade-predstavena-v-kyustendil.html", "text": "Кампанията „Десет причини да остана в моя град” ще бъде представена от 17.30 часа в парка пред Художествена галерия „Владимир Димитров – Майстора” в Кюстендил. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Програмата включва изложба от пана, които илюстрират развитието на града. Част от кампанията е отличаване на млади хора, избрали да се развиват в родния си град, в определени категории - култура, образование, технологии, спорт, икономика, сигурност. \r\nВенцеслав ИЛЧЕВ", "date": "2019.10.08", "title": "Кампанията „Десет причини да остана в моя град” ще бъде представена в Кюстендил"}
{"url": "http://www.focus-news.net/news/2019/10/08/2706193/pregled-na-osnovnite-temi-v-balkanskiya-pechat-agentsiya-fokus.html", "text": "Председателят на движение \"Самоопределение\" Албин Курти заяви, че ще започне преговори със сръбски политици в момента, в който поеме поста министър-председател, но добави, че няма намерение да включва в управляващата коалиция представители на подкрепяната от Белград „Сръбска листа“, пише прищинското издание  Gazeta Express . \r\n„Самоопределение“ спечели изборите по-рано в Косово, но не може да формира правителство самостоятелно. Очаква се, че Курти ще се коалира с „Демократичната лига на Косово“ (ДЛК). \r\nТой заяви, че преговорите с партията ще започнат незабавно. Курти добави, че процедурите за формирането на ново правителство ще отнемат известно време, понеже финалните резултати не могат да бъдат обявени докато не са преброени всички гласове от изборите.  \r\nТой продължи, че управляващата коалиция ще включва сръбски партии, освен „Сръбска листа“. \r\n„Нашата конституция казва, че поне един министър трябва да бъде от сръбската общност, но не споменава, че той трябва да е от „Сръбска листа“. Ще фокусираме приоритетите си върху малцинствата като общества, не като партии“, заяви той.  \r\nКурти заяви също така, че скоро ще започне преговори и с Върховният представител на ЕС, веднага след като поеме кабинета.  \r\n„Имаме нужда от диалог за разговорите (между Белград и Прищина). Трябва да се приготвим за този диалог добре, защото не можем да се провалим отново в преговори, които ще ни костват много. Трябва също така да ревизираме 33 споразумения, които сключихме между 2011 и 2017 г., какво е било приложено и какво не и какви са техните ефекти на хората в Косово. Ще започнем диалога със Сърбия, който трябва да има здрави основни принципи“, заяви вероятният бъдещ премиер на Косово.  \r\nТой добави, че стопроцентовите мита върху сръбския внос не са част от политиката на партията му, намеквайки че те може и да бъдат премахнати.  \r\n \r\n*** \r\n \r\n  Продължаващите турски „нелегални сондажни дейности само подкопават добросъседстките отношения“ между Европейския съюз и Турция, заяви председателят на Европейската комисия Доналд Туск, пише електронното издание на гръцкия вестник  Kathimerini . \r\nТова се случи след като Анкара обяви намерението си да добива природен газ във водите, където Република Кипър даде лиценз за дейност на европейски енергийни компании. \r\n„Европейският съюз стои зад Кипър“, заяви Туск в съобщение в „Туитър“, като добави, че е в контакт с президента на републиката Никос Анастасиадес.  \r\n \r\n*** \r\n \r\n  Съветът на Косово за защита на правата и свободите на човека заяви, че предсрочните парламентарни избори в страната са били добре организирани, много добре наблюдавани и „въпреки краткото време, в което бяха организирани, може да се считат за най-добрите избори досега“, пише македонският вестник  ”Независен“ . \r\nВ свое прессъобщение косовската правозащитна организация изтъкна факта, че партиите, които не победиха в изборите не оспорват резултатите от тях, „което създава по-лесна ситуация за формирането на нови институции“. \r\nСъветът също така оцени високата избирателна активност на гражданите като положителен напредък в сравнение с избирателната активност на последните парламентарни избори през юни 2017 г. Той също така очаква и призовава за създаването на нови институции възможно най-скоро, за да не се създаде институционален вакуум. \r\nОчаква се новото правителство на Република Косово да обърне специално внимание на правата на човека, без разлика между етническа принадлежност, пол, възраст и политически убеждения.  \r\n\"Очакваме да намалим реториката, която може да предизвика напрежение, предвид факта, че изборите приключиха и излишното напрежение ще се отрази на функционирането на новите институции и на ефективността на работата и демократичните процеси\", се казва в изявление на Съвета.  \r\nПравозащитната организация поздравява по случай победата в изборите досегашните опозиционни партии, движение „Самоопределяне“ и „Демократична лига на Косово“. Тя очаква партиите, останали в опозиция, „да играят конструктивна роля в интерес на гражданите и държавата.\"", "date": "2019.10.08", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2019/10/08/2706195/56-godishen-velosipedist-e-blasnat-ot-lek-avtomobil-v-grad-dunavtsi-shofyorat-e-izbyagal-ot-myastoto-na-katastrofata.html", "text": "56-годишен велосипедист е блъснат от лек автомобил в Дунавци, шофьорът е избягал от мястото на катастрофата. Това съобщиха от  ОДМВР - Видин . Инцидентът е станал на 7 октомври в 18.40 часа. Лек автомобил „Сеат“, управляван от 37-годишен местен жител, движейки се по ул. „Коста Йорданов“, настигнал и блъснал отзад попътно движещ се 56-годишен велосипедист, след което напуснал местопроизшествието. По-късно колата със следи от участие в ПТП била намерена укрита в частен имот в село Арчар. Водачът е задържан в полицейския арест за срок до 24 часа. При тестването му с дрегер техническото средство не е отчело наличие на алкохол. Пострадалият велосипедист е настанен във видинската болница с фрактура на горен крайник, мозъчно сътресение и множество охлузни рани по главата и крайниците. Взета му е и кръвна проба. Участвалите в пътния инцидент превозни средства – колата със счупени ляв фар и мигач, деформация на капака и спукано предно панорамно стъкло и велосипеда, били иззети по надлежния ред. Работата на разследващите по случая продължава, образувано е досъдебно производство.", "date": "2019.10.08", "title": "56-годишен велосипедист е блъснат от лек автомобил в град Дунавци, шофьорът е избягал от мястото на катастрофата"}
{"url": "http://www.focus-news.net/news/2019/10/08/2706197/40-godishen-mazh-e-blasnal-s-lek-avtomobil-6-parkirani-koli-na-ul-saedinenie-v-plovdiv-sled-upotreba-na-alkohol.html", "text": "Пловдив. 40-годишен мъж е блъснал с лек автомобил 6 паркирани коли на ул. „Съединение“ в Пловдив след употреба на алкохол. Това съобщи за  Радио „Фокус“ – Пловдив  говорителят на Областната дирекция на МВР. Сигналът е получен след 03.00 часа тази нощ. Мъжът е тестван с дрегер и апаратът е отчел близо 2.5 промила алкохол. Задържан е за срок до 24 часа.  \r\nОбразувано е бързо производство. \r\nТони МИХАЙЛОВ", "date": "2019.10.08", "title": "40-годишен мъж е блъснал с лек автомобил 6 паркирани коли на ул. „Съединение“ в Пловдив след употреба на алкохол"}
{"url": "http://www.focus-news.net/news/2019/10/08/2706194/politsiyata-v-elena-razsledva-poboy-nad-22-godishen-mazh-ot-grada.html", "text": "Полицията в Елена разследва побой над 22-годишен мъж от града. Това съобщиха от  Областна дирекция на МВР – Велико Търново . Деянието е извършено около 20.00 ч. вчера на улица в град Елена. Като съпричастен към извършеното престъпление е задържан за срок до 24 часа 44-годишен мъж от същия град. Започнато е досъдебно производство за хулиганство. Работата по изясняване на случая продължава. Причините за побоя са в процес на изясняване.", "date": "2019.10.08", "title": "Полицията в Елена разследва побой над 22-годишен мъж от града"}
{"url": "http://www.focus-news.net/news/2019/10/08/2706196/12-godishno-momche-e-postradalo-pri-pozhar-v-kashta-v-grad-lom.html", "text": "12-годишно момче е пострадало при пожар в къща в град Лом. Това съобщиха от  ОДМВР - Монтана . Сигналът за пожара е подаден на 7 октомври 2019 г. около 17.00 часа на ЕЕН 112. Съобщено е за възникнал пожар в стая на къща в град Лом. Незабавно на място е изпратен дежурен екип от служители на РСПБЗН - Лом, които са загасили огъня. Вследствие на пожара е изгоряло част от имуществото в стаята и е пострадало 12-годишно момче, живеещо на адреса. То е настанен за лечение в МБАЛ - Монтана с изгаряния по двата крака и без опасност за живота. По първоначални данни пожарът е възникнал вследствие на късо съединение в електрическа печка за отопление, която е повалена по невнимание от пострадалия, който поради заболяване се придвижва с инвалидна количка. Местопроизшествието е посетено от дежурна оперативна група на РУ - Лом, извършен е оглед и е образувано досъдебно производство.", "date": "2019.10.08", "title": "12-годишно момче е пострадало при пожар в къща в град Лом"}
{"url": "http://www.focus-news.net/news/2019/10/08/2706174/oblastnata-epizootichna-komisiya-v-kyustendil-shte-provede-zasedanie.html", "text": "Областната епизоотична комисия в Кюстендил ще проведе заседание. Това съобщиха за  Радио „Фокус” – Кюстендил  от комисията. Заседанието е насрочено за 14.00 часа и ще се проведе в залата на Областната администрация. Ще бъде представена актуалната епизоотична обстановка в страната, както и ситуацията на територията на Кюстендилска област, която към момента не е засегната от заболяването африканска чума по свинете, но е обявена като санитарна зона. Ще бъде представена и информация относно проверки за инфлуенца по птиците в област Кюстендил. \r\nВенцеслав ИЛЧЕВ", "date": "2019.10.08", "title": "Областната епизоотична комисия в Кюстендил ще проведе заседание"}
{"url": "http://www.focus-news.net/news/2019/10/08/2706199/piyan-shofyor-e-blasnal-parkiran-lek-avtomobil-v-grad-lom-i-izbyagal-ot-myastoto-na-katastrofata.html", "text": "Пиян шофьор е блъснал паркиран лек автомобил в град Лом и избягал от мястото на катастрофата. Това съобщиха от  ОДМВР - Монтана . Инцидентът е станал на 7 октомври 2019 г. около 15.00 часа на ул. „Цар Петър“ в град Лом. 51-годишен водач при управление на лекия си автомобил „Киа Сепиа“ поради движение с несъобразена скорост на десен завой губи контрол над МПС-то и блъска паркирания плътно вдясно по посока на движението лек автомобил „Фолксваген Поло“. Водачът не спира и напуска местопроизшествието. При реализираното ПТП са нанесени щети по двете МПС-та. Същия ден в 15.50 часа водачът е установен от служители на пътен контрол при РУ - Лом. При извършената му проверка за употреба на алкохол с техническо средство „алкотест 7510“ са отчетени 1.78 промила в издишания въздух. На нарушителя е издаден талон за медицинско изследване. Той  не приема показанието на техническото средство и е направил кръвна проба в МБАЛ - Лом. Съставени са му 2 акта по ЗДвП. По случая е образувано бързо производство. Водачът не е задържан в арестното помещение на РУ - Лом поради здравословни причини. Работа по случая продължава РУ - Лом.", "date": "2019.10.08", "title": "Пиян шофьор е блъснал паркиран лек автомобил в град Лом и избягал от мястото на катастрофата"}
{"url": "http://www.focus-news.net/news/2019/10/08/2706203/pregled-na-osnovnite-temi-v-evropeyskiya-pechat-agentsiya-fokus.html", "text": "Опозиционни източници предупреждават, че усилията за съставяне на единно временно правителство на националното единство са „мъртви“ на фона на задълбочаващ се конфликт между партиите, върху това кой ще служи като временен премиер, пише шотландското издание  The Scotsman . \r\nЛидерът на Шотландската национална партия Никола Стърджън влезе в нарастващия спор между опозиционните партии в парламента, във връзка с разговор за противопоставянето срещу премиера Борис Джонсън, като каза на лейбъристите и либералните демократи да „пораснат” и да направят компромис. \r\n„И лейбъристите и либералните демократи трябва да порастнат. Кой ще води временно правителството е въпрос за дни и не е ключов фактор. Важното е да изкараме правителството на Торите и да подсигурим отсрочка (за Брекзит), а след това да имаме парламентарни избори“, написа тя в „Туитър“.  \r\nПоследната среща между лидери и депутати от основните опозиционни партии, които се стремят да блокират Брекзит без сделка отново не успя да сближи партиите нито по ходовете за овладяване на контрола над парламентарния график, нито във връзка с организирането на вот на недоверие, за да бъде отстранен Джонсън от властта . \r\nОсновните несъгласия между лейбъристите и либерлните демократи са свързани с това кой ще води временното правителство, което според плана ще забави Брекзит и ще проведе парламентарни избори.  \r\nВ критика към лидера на лейбъристите Джереми Корбин за това, че не иска да отстъпи премиерския пост на „неутрална“ фигура, Стърджън предупреди, че поставянето на интересите на партията му пред тези на Великобритания няма да се отразят добре на лейбъристите при евентуални избори след Брекзит без сделка.  \r\n„Смятам, че другите партии са твърде съсредоточени върху краткосрочни, тесни партийни политически интереси, като това кой да води временно правителство – временно правителство, което ако тази стратегия се следва, ще бъде на власт в рамките на дни“, заяви Стърджън.   \r\n„Смятам, че партиите, включително Шотландската национална партия трябва да бъдат готови и подготвени за компромиси“, добави тя.  \r\nОпозиционните лидери ще продължат да се срещат, за да дискутират парламентарни стратегии, но източник, близък до тях заяви, че опитите да се формира подобно временно правителство са „мъртви“, освен ако не бъде осъществен пробив в рамките на две седмици, преди Джонсън да бъде принуден да поиска отсрочка, според законодателството, гласувано по-рано.  \r\nИзточник на либерал-демократите потвърди, че сред опозицията има сериозни противоречия, свързани с настояването на Джереми Корбин да води временно правителство.  \r\n„Позицията на Джереми Корбин е такава, че може да имаме временно правителство, но само ако той го води. (…) Тяхното тотално нежелание да работят с никой друг прави Лейбъристите най-голямата пречка пред спирането на (Брекзит) без сделка“, заяви още източникът.  \r\n \r\n*** \r\n \r\n  Премиерът на Великобритания Борис Джонсън ще се изправи срещу ново съдебно дело, след като опозицията ще обжалва решението на съда, че министър-председателят няма да бъде принуждаван да търси отсрочка от Брюксел за Брекзит, ако не постигне сделка с Европейския съюз, пише лондонският вестник  London Evening Standard . \r\nПо-рано стана ясно, че шотландският съд в Единбург е отказал да приеме искането на депутата от Шотландската национална партия Джоана Чери и други нейни колеги да принуди премиера да търси отсрочка за Брекзит от ЕС.  \r\nСпоред съда не е нужно да бъде принуждаван премиера да се съгласява със Закона за излизане от Европейския съюз (№ 2), известен и като Закона на Бен, който ще го принуди да търси отсрочка за Брекзит, ако не бъде сключена сделка до средата на октомври, като се имат предвид „недвусмислените уверения“, които премиерът и правителството са дали на съда.  \r\nЧери и нейните колеги все пак ще се опитат да обжалват решението.  \r\n„Принудихме правителството на консерваторите да заключи, че премиерът ще се съгласи със закона и ще обещае да изпрати писмо с искане за удължаване на (срока за) Брекзит и да не подкопава целта на „Закона на Бен“, заяви тя.  \r\nЧери добави обаче, че Джонсън е известен със своята несъобразителност спрямо закона и противно на желанитята дори на правителството.  \r\n„Не вярваме на лидера на торите и не вярваме, че може да се има доверие в думата му да изпрати писмото в духа на закона. По тази причина, ще обжалваме решението и очаваме то да бъде изслушано (на 8 октомври).“, заяви още Чери.  \r\nСъдът също така ще изслуша искането на противниците на Джонсън да бъде предоставено правомощие на съдебни представители да подпишат писмото за отсрочката на Брекзит, ако премиерът откаже да го направи.  \r\nДокументите, представени в съда от името на министър-председателя в петък, разкриха, че той приема, че трябва да изпрати писмото с искане за удължаване на крайния срок за Брекзит при условията, определени в законодателството. \r\n„Ние ще обсъдим дали премиерът отказва да направи това, което заяви пред съда, че ще направи, съда може да подпише писмото от министър-председателя“, заяви представител на шотландския съд.  \r\nРешението по-рано беше огромна победа за Джонсън, две седмици след като Върховният съд гласува, че прекратяването на заседанията в британския парламент е било незаконен ход.  \r\nОпитите на премиера да постигне сделка със своя ревизиран план за Брекзит също завършиха без успех, след като той не получи подкрепа от европейските лидери.  \r\n \r\n*** \r\n \r\n  Представители на Европейския съюз и Черна Гора подписаха договор за сътрудничество в областта на граничния контрол, пише базираното в Брюксел издание  New Europe . \r\nВ преговорите е участвала и агенцията за граничен контрол и брегова охрана „Фронтекс“.  \r\nСпоред договора, „Фронтекс“ ще помага на Черна Гора в контрола върху границата, ще изпълнява заедно с черногорските граничари съвместни операции и ще разполага свои екипи в регионите, граничещи с ЕС, които са и обект на договора.  \r\nТези дейности ще се извършват в опит да бъде предотвратена нелегална миграция и други престъпления и ще се извършват с помощта на по-добра техническа и оперативна помощ на границата.  \r\nПодсилването на сътрудничеството между държавите и „Фронтекс“ ще спомогне за спирането на нелегалната миграция и допълнително ще подобри сигурността по външните граници на Европейския съюз.  \r\nПодобни споразумения по-рано са били подписвани и със Северна Македония, Сърбия, както и Босна и Херцеговина и само трябва да бъдат ратифицирани.  \r\n \r\n*** \r\n \r\n  Първата визита като Върховен представител на Европейския съюз на Жосеп Борел ще бъде в Косово, въпреки че собственото му правителство не признава суверенитета на Прищина, пише списание  Politico . \r\nБорел, който в момента е действащ външен министър на Испания, направи изявлението си по-рано, когато отговаряше на въпроси, свързани с качествата си като бъдещ Върховен представител на ЕС.  \r\nТой трябваше да отговори на въпроси, свързани с това каква е визията му в подкрепяния от ЕС диалог в „замразения“ конфликт между правителствата на Сърбия и Косово, като се има предвид това, че собственото му правителство не признава суверенитета на вторите.  \r\nСпоред някои източници, Борел ще назначи специален посланик в диалога, което може да ограничи до минимум неговата собствена намеса в конфликта.  \r\nТой обаче ясно даде да се разбере, че решаването на конфликта е негова основна цел.  \r\n„Моята първа визита ще е в Прищина“ , заяви той пред Европейската комисия по външните работи.  \r\n„Никога не съм бил в Косово, по очевидни причини, но първото ми посещение ще е там“, заяви той.  \r\nКосово обяви своята независимост през 2008 г. от Сърбия, което се случи почти десетилетие след края на конфликта, който прекрати сръбското управление на региона. Повече от сто страни са разпознали Косово като независима страна, включително Великобритания, Германия, САЩ и Франция. Белград отказва да признае суверенитета на Прищина и счита Косово за сепаратистка територия. Други страни като съюзника на Белград Русия, както и пет други държави от ЕС, включително Испания имат същото становище.  \r\nОтказът на Испания да признае независимостта на Косово е свързан с притесненията, че такава стъпки биха дали кураж на сепаратистите в страната, като например Каталунското движение за независимост.  \r\nПопитан дали ще се опита да прокара в правителството в Мадрид идеята за признаването на суверенитета на прищина, Борел заяви, че „признанието на Косово е компетенция на страните членки“ на ЕС.  \r\n„Едно нещо е важно – Косово и Сърбия и трябва да стигнат до споразумение. Това е важното нещо. И аз ще направя възможно най-много за да постигна този приоритет“, заяви той.  \r\nБорел добави, че ЕС щом не е могъл да реши проблем, който стои до границата на съюза е „много трудно да се повярва, че ще сме геополитическа сила“.", "date": "2019.10.08", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2019/10/08/2706200/prof-snezha-zlateva-klinika-po-toksikologiya-kam-voennomorska-bolnitsa-varna-savremennata-marihuana-mozhe-da-otklyuchi-shizofreniya.html", "text": "Съвременната марихуана може да отключи шизофрения. Това каза завеждащият клиниката по Токсикология към Военноморска болница – Варна проф. Снежа Златева, предаде репортер на  Радио „Фокус“ – Варна . Изследванията показват, че при пушене на марихуана с високи количества THC (Тетрахидроканабинол) в мозъка се активират канабоидните рецептори, които се увреждат и по този начин се предизвикват психози или шизофреноподобно поведение. Проф. Златева обясни, че центърът на генномодифицираната марихуана е Холандия, където търговията с този вид наркотик е най-широко разпространен.  \r\n„Всъщност вече едва ли има не генномодифицирана марихуана. Онзи коноп, който е растял тук, а и въобще по целия свят е съдържал 0,2% наркотичното вещество THC. Марихуаната която хипитата са пушили през 60-те и 70-те години на миналия век, няма нищо общо с наркотикът, който се разпространява в момента“, каза още проф. Златева. Тя подчерта, че концентрацията на THC в листата на марихуаната е от 10 до 50%, което я прави изключително твърд и опасен наркотик. Именно поради тази причина уврежданията върху мозъка са толкова сериозни и драстични. Специалистът подчерта, че е постижение това, че в България не бе разрешено да се ползва марихуаната за медицински цели, но пък е било разрешено да се сее. „В страната ни има закон за ГМО храните, но дали някой ще следи, че тази марихуана не е генномодифицирана? Аз, честно казано, дълбоко се съмнявам“, допълни проф. Златева. \r\nПо отношение на интоксикациите с наркотици, тя посочи, че за поредна година най-много са случаите на пациенти приети със свръхдоза от амфетамини и екстази, които водят до свръхвъзбуда, агресия, психоза и патологично повишение на телесната температура. През миналата година е имало смъртен случай на млад човек, който е починал след взимане на дрога, която е била причина той да вдигне 43 градуса температура. „Хората умират от инсулти и инфаркти, защото се стига до свръхвъзбуда на целия организъм, а в перспектива води и до психози. Под въздействието на амфетамини и метаамфетамини са се били войниците от Япония през Втората световна война. Германците са получавали ежедневна дажба такива наркотици, защото са усещали прилив на енергия, свръхагресия и не са искали да се хранят. Организмът е работил на максимална степен, докато просто в един момент органите започват да отказват и е идвало неизбежното“, разясни експертът. Именно този вид стимулираща дрога е най-разпространена към момента във Варна, като се изключи марихуаната, която е на първо място по пушене. \r\nДесислава ВАСИЛЕВА", "date": "2019.10.08", "title": "Проф. Снежа Златева, Клиника по токсикология към Военноморска болница – Варна: Съвременната марихуана може да отключи шизофрения"}
{"url": "http://www.focus-news.net/news/2019/10/08/2706204/regionalnata-biblioteka-v-dobrich-predstavya-filatelna-izlozhba-posvetena-na-140-godishninata-na-balgarski-poshti.html", "text": "На 9 октомври - датата, когато в Берн, Швейцария, е учреден Всемирният пощенски съюз, в сградата на Регионална библиотека „Дора Габе“ в 11.00 часа ще бъде открита осмата филателна изложба, посветена на 140-годишнината на „Български пощи“ и 140-ата година от създаването на пощенска станция Добрич. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“ в библиотеката, предаде кореспондент на  Радио „Фокус” – Варна .  В експозицията участват Регионална библиотека „Дора Габе” с изложба на библиотечни документи „140 години пощенски съобщения”, Областна пощенска станция - Добрич с витрина „140 години пощенска станция Добрич”, инж. Димитър Чернев от Добрич с изложба „Първи български пощенски клейма, цивилни цензурни печати”, Христо Христов от Силистра с изложба „Юбилеи на пощенските станции 1879-1979”, Добромир Христов от Силистра с изложба „Васил Левски”, Музей „Васил Левски” - Карлово с изложба „Апостолът” – документални свидетелства, и Народно читалище „Йордан Йовков – 1870 година” с витрина на Общински комитет „Васил Левски”, Филателно дружество „Добруджа” с изложба „Български книжовни и духовни средища”, Николай Пенев с изложба „9-ти Октомври – Световен ден на пощата“.  \r\nИзложбата се осъществява от Филателно дружество „Добруджа“ - Добрич, НЧ „Йордан Йовков – 1870“ - Добрич и Областна пощенска станция, с любезното домакинство на РБ „Дора Габе“. В периода 10 - 18 октомври в Регионална библиотека „Дора Габе” ще бъдат провеждани открити тематични уроци след предварителна заявка. \r\nЖулиета НИКОЛОВА", "date": "2019.10.08", "title": "Регионалната библиотека в Добрич представя филателна изложба, посветена на 140-годишнината на „Български пощи“"}
{"url": "http://www.focus-news.net/news/2019/10/08/2706205/politsiyata-v-gorna-oryahovitsa-razsledva-sluchay-na-zastrelyan-blagoroden-elen-v-zemlishteto-na-selo-draganovo.html", "text": "Полицията в Горна Оряховица разследва случай на застрелян благороден елен. Служители на РУ – Горна Оряховица изясняват обстоятелствата по смъртта на животното. Това съобщават от  ОДМВР – Велико Търново . Сигналът за случая е получен вчера сутринта. По данни на подателя животното е било намерено простреляно в землището на село Драганово. На местопроизшествието е извършен оглед в присъствието на ветеринарен лекар. По случая е започнато досъдебно производство.", "date": "2019.10.08", "title": "Полицията в Горна Оряховица разследва случай на застрелян благороден елен в землището на село Драганово"}
{"url": "http://www.focus-news.net/news/2019/10/08/2706198/new-europe-cherna-gora-i-es-podpisaha-dogovor-za-podsilvaneto-na-satrudnichestvoto-v-oblastta-na-granichniya-kontrol.html", "text": "Представители на Европейския съюз и Черна Гора подписаха договор за сътрудничество в областта на граничния контрол, пише базираното в Брюксел издание  New Europe . \r\nВ преговорите е участвала и агенцията за граничен контрол и брегова охрана „Фронтекс“.  \r\nСпоред договора, „Фронтекс“ ще помага на Черна Гора в контрола върху границата, ще изпълнява заедно с черногорските граничари съвместни операции и ще разполага свои екипи в регионите, граничещи с ЕС, които са и обект на договора.  \r\nТези дейности ще се извършват в опит да бъде предотвратена нелегална миграция и други престъпления и ще се извършват с помощта на по-добра техническа и оперативна помощ на границата.  \r\nПодсилването на сътрудничеството между държавите и „Фронтекс“ ще спомогне за спирането на нелегалната миграция и допълнително ще подобри сигурността по външните граници на Европейския съюз.  \r\nПодобни споразумения по-рано са били подписвани и със Северна Македония, Сърбия, както и Босна и Херцеговина и само трябва да бъдат ратифицирани.  \r\n \r\n Теодор Пенев", "date": "2019.10.08", "title": "New Europe: Черна Гора и ЕС подписаха договор за подсилването на сътрудничеството в областта на граничния контрол"}
{"url": "http://www.focus-news.net/news/2019/10/08/2706201/prof-tashko-deliyski-umbal-prof-georgi-stranski-pleven-provezhdame-bezplatni-profilaktichni-mamologichni-pregledi-prez-mesets-oktomvri.html", "text": "Провеждаме безплатни профилактични мамологични прегледи през месец октомври. Това каза за  Радио „Фокус“  проф. д-р Ташко Делийски, началник на Клиниката по онкологична хирургия в УМБАЛ ,,Проф. Георги Странски“ - Плевен. ,,В Световния месец на борба с рака на гърдата – октомври, „УМБАЛ – Д-р Г. Странски” ЕАД се присъединява със специалната информационна и профилактична кампания. Участието в кампанията е с безплатни профилактични и диагностични прегледи в Отделението за диспансерно наблюдение на болни с онкологични заболявания, онкохирургичен кабинет в дните от понеделник до четвъртък с предварително записване от 10.00 до 11.00 часа на тел. 064/ 886 345“, каза проф. д-р Ташко Делийски. Той допълни, че прегледите се осъществяват от онкохирурзи от Клиниката по онкологична хирургия на Университетската болница. ,,По преценка на специалиста и при показания се осъществява и допълнително диагностично изследване. Ще се проведат и безплатни консултации при психолог, които ще се осъществяват всеки вторник през октомври от 08.00 до 10.00 часа в психологичния кабинет на Отделението за диспансерно наблюдение на болни с онкологични заболявания с предварително записване“, подчерта още проф. д-р Ташко Делийски.  \r\nВиолета КРЪСТЕВА", "date": "2019.10.08", "title": "Проф. Ташко Делийски, УМБАЛ ,,Проф. Георги Странски“ - Плевен: Провеждаме безплатни профилактични мамологични прегледи през месец октомври"}
{"url": "http://www.focus-news.net/news/2019/10/08/2706178/lokomotiv-e-goryal-na-zhp-gara-matnitsa-v-shumen.html", "text": "Локомотив е горял на жп гара „Мътница“ в Шумен. Това съобщиха от  ОДМВР - Шумен . Сигналът е подаден в 14.16 часа на 7 октомври. Съобщено е за пожар в локомотив на влак на жп гара „Мътница“. Насочен е противопожарен екип от РСПБЗН - Шумен. След пристигане огнеборците ликвидирали пламъците с ръчни пожарогасители. Изяснено е, че пламъците в машинното отделение тръгнали след късо съединение. Локомотивът бил спасен, унищожен е маншон на ел. двигател и ел. инсталация.", "date": "2019.10.08", "title": "Локомотив е горял на жп гара „Мътница“ в Шумен"}
{"url": "http://www.focus-news.net/news/2019/10/08/2706206/nad-8-000-000-kasa-nelegalni-tsigari-sa-zadarzhani-pri-savmestna-operatsiya-agentsiya-mitnitsi-i-gd-bop-v-stolichniya-rayon-iskar.html", "text": "Над 8 000 000 къса нелегални цигари са задържани при съвместна операция Агенция „Митници“ и ГД БОП в столичния район „Искър“. Това съобщиха от пресцентъра на  Агенция „Митници“ . На 4 октомври 2019 г. митнически служители от ГД „Митническо разузнаване и разследване“, съвместно със служители на ГД БОП, отдел „Митнически режим, парична данъчна и осигурителна система“ извършват проверка на товарен автомобил, паркиран пред склад в район „Искър“. В камиона са открити 730 мастербокса (7 300 000 къса) цигари от марката „COOPER“ без бандерол за платен акциз. При последвала проверка в склада, пред който е бил паркиран камионът, вътре са открити още 73 мастербокса (730 000 къса) от нелегалните тютюневи изделия. Образувано е досъдебно производство по описа на ГД МРР под надзора на РП София. Повдигнати са обвинения на три лица по чл. 324 от НК. Общото количество на задържаните нелегални цигари е 803 мастербокса или 8030000 къса цигари. Предотвратената щета за бюджета възлиза на 3 011 250 лв.", "date": "2019.10.08", "title": "Над 8 000 000 къса нелегални цигари са задържани при съвместна операция Агенция „Митници“ и ГД БОП в столичния район „Искър“"}
{"url": "http://www.focus-news.net/news/2019/10/08/2706202/mestni-izbori-2019-kolyo-milev-bsp-darzhavata-tryabva-da-preseche-nasazhdaneto-na-strahove-sred-romite.html", "text": "Кандидатът за кмет на Сливен от Коалиция „БСП за България“ Кольо Милев настоява държавата  да пресече насаждането на страхове сред ромите. Това съобщиха от предизборния щаб на  БСП-Сливен . \r\nСпоред Милев насаждането на ирационални страхове у ромите е вредно и престъпно и може да има тежки последици, като манипулацията днес е с ромите от Сливен, Карнобат, Асеновград, но утре напрежението ще ескалира в други градове. Той подчертава, че държавата трябва бързо да пресече тази манипулация и да разкрие кой има интерес да разбунва тази част от обществото, пускайки слухове за отнемането на ромски деца. \r\n„За съжаление правителството няма политика за ромите днес, нямаше и преди 10 години. Парите за ромска интеграция изтичаха във фондации, от което общността не стана по – грамотна, нито по – малко бедна и изолирана. Маргинализацията им стигна дотам, че само един слух е в състояние да „подпали“ цял квартал от 20 000 души, посочва Кольо Милев. \r\n„Лично аз съм притеснен за последиците. Защото заигравката с децата е грозна и ще доведе до още по – голям отлив на ромчетата от училище. Второто ми притеснение идва от критично ниските нива на доверие в институциите. Това рефлектира върху работата на социалните работници. В махалите те ще бъдат с вързани ръце. Как си представяте след този случай ситуация, в която социален работник се опита да си свърши работата по проверка на сигнал за дете, чиито права наистина може да са нарушени? Страхът и манипулацията са пагубни за всички“, коментира още Милев.", "date": "2019.10.08", "title": "Местни избори 2019: Кольо Милев, БСП: Държавата трябва да пресече насаждането на страхове сред ромите"}
{"url": "http://www.focus-news.net/news/2019/10/08/2706209/politsiyata-razsledva-umishlen-palezh-na-lek-avtomobil-v-momchilgrad.html", "text": "Полицията разследва умишлен палеж на лек автомобил в Момчилград. Това съобщиха от  ОДМВР - Кърджали . Образувано е досъдебно производство за палеж в РУ - Момчилград след извършен оглед на горелия лек автомобил „Опел“ с турска регистрация. Колата пламнала около 1.20 часа на 7 октомври на паркинг в града. Изгорели са гума, подкалник и броня. При извършения оглед били открити следи от умишлен палеж. Работата по образуваното досъдебно производство продължават група „Криминална полиция“ и разследващ полицай в управлението.", "date": "2019.10.08", "title": "Полицията разследва умишлен палеж на лек автомобил в Момчилград"}
{"url": "http://www.focus-news.net/news/2019/10/08/2706213/tenis-liya-karatancheva-se-klasira-za-osnovnata-shema-v-turnira-v-turtsiya-s-nagraden-fond-ot-15-hil-dolara.html", "text": "Тенис: Лия Каратанчева се класира за основната схема в турнира в Турция с награден фонд от 15 хил. долара.  \r\nТова се случи след като българката постигна две победи в квалификациите. Тя успя да победи Анджелина Граович и Лаура Маир. В турнира в Анталия тя ще играе срещу Клаудиа Жиовине.  \r\nОсвен Каратанчева в основната схема ще играят и българките Гергана Топалова и Петя Аршинкова.", "date": "2019.10.08", "title": "Тенис: Лия Каратанчева се класира за основната схема в турнира в Турция с награден фонд от 15 хил. долара."}
{"url": "http://www.focus-news.net/news/2019/10/08/2706210/rayonnata-prokuratura-vav-varna-predade-na-sad-nepalnoleten-mladezh-obvinen-za-nanasyane-na-poboy-na-uchenik.html", "text": "Районната прокуратура във Варна предаде на съд непълнолетен младеж, обвинен за нанасяне на побой на ученик. Обвинението на непълнолетния Добромир Д. е за причиняване на средна телесна повреда. Това съобщиха от пресцентъра на  Апелативна прокуратура - Варна . Той ще отговаря за извършено престъпление по член 129, ал. 2 от Наказателния кодекс. Пострадалият, на когото подсъдимият счупил долната челюст, е ученик от варненска професионална гимназия.  \r\nНа 3 май 2018 г. пострадалото момче заедно със свой съученик отишли през голямото междучасие в магазин, за да си купят нещо. Наредили се на опашката на касата, за да платят. Тогава до пострадалото момче застанал непознат, който заявил, че е преди него. Това бил подсъдимият Добромир. След като ученикът възразил, непознатият започнал да говори на висок глас и го напсувал. \r\nСлед като двете момчета платили и излезли навън, пред магазина ги чакал подсъдимият. Казал им, че иска да си поговорят и се насочили към паркинг, близо до училището. Там Добромир нанесъл два удара с юмрук в лицето пострадалия. Момчето залитнало и паднало на земята. Тогава насилникът започнал да го дърпа за косата и му нанесъл още един удар в лицето.  \r\nНазначената по делото съдебномедицинска експертиза е категорична, че на пострадалото момче е причинена средна телесна повреда, която се изразява в двустранно счупване с разкъсно-контузна рана, оток и кръвонасядане на долната  челюст, довела до трайно затруднение на функциите на дъвчене и говорене за около 2 месеца.  \r\nКъм момента на извършване на престъплението подсъдимият е бил на 17 години и с недостатъчен родителски контрол, упражняван от неговата майка. Ако бъде признат за виновен от съда, той ще се ползва от особената част на Наказателния кодекс при определяне наказанията на непълнолетните.", "date": "2019.10.08", "title": "Районната прокуратура във Варна предаде на съд непълнолетен младеж, обвинен за нанасяне на побой на ученик"}
{"url": "http://www.focus-news.net/news/2019/10/08/2706214/d-r-bozhidar-chukurlanov-za-2018-godina-sa-se-poyavili-51-novi-veshtestva-koito-se-dobavyat-v-t-nar-dizaynerski-drogi.html", "text": "За 2018 година са се появили 51 нови вещества, които се добавят в т. нар. дизайнерски дроги. Това съобщи д-р Божидар Чукурланов, във връзка разпространението на наркотици във Варна, предаде репортер на  Радио „Фокус“ – Варна . Той посочи, че това означава всяка седмица синтезиране на ново вещество, което прави работата на специалистите изключително трудна. По думите му това е нов етап в еволюцията на дизайнерските дроги, тъй като с промяна на формулата се получават нови вещества, които не са включени в забранителните списъци на съответното законодателство. Това пък автоматично ги прави незасегнати от преследването на законодателството и могат да бъдат разпространявани през т. нар. „Зона на здрача“ на интернет.  \r\nСпоред д-р Чукурланов проблемът се състои в това, че тези нови формули имат определени действия, които не могат да бъдат изучени от лекарите достатъчно бързо. Така заливайки пазара за кратко време с ниска цена и хилядократна печалба, много бързо настъпват епидемии от интоксикации, които не са напълно изяснени на специалистите. Оттам вече терапевтичния подход за спасяване на хората е изключително труден. Друг етап от синтезирането на диназайнерските дроги е прибавянето на нови молекули, които придават акцент на определено въздействие. Специалистът разясни, че такива например са т. нар. „хи-хи“ таблетки.  \r\n„Там Ви показват един  пръст и изпадате в изключително добро настроение, безкритичност, повишено либидо. Това са само малка част от добавките, които се слагат към наркотиците, но трябва да се знае, че те са изключително вредни за здравето на приемащите ги хора“, коментира д-р Божидар Чукурланов. Той посочи, че една част от дрогата се прави в нелегални лаборатории в България,  но друга не малка част може да бъде закупена от интернет. „Това са т. нар. смеси за пушене и соли за вана, които си пристигат безпрепятствено с други пратки“, коментира още д-р Чукурланов. \r\nДесислава ВАСИЛЕВА", "date": "2019.10.08", "title": "Д-р Божидар Чукурланов: За 2018 година са се появили 51 нови вещества, които се добавят в т. нар. дизайнерски дроги"}
{"url": "http://www.focus-news.net/news/2019/10/08/2706207/the-scotsman-nadezhdite-za-vremenno-pravitelstvo-sa-martvisled-konflikt-mezhdu-opozitsionnite-partii-vav-velikobritaniya.html", "text": "Опозиционни източници предупреждават, че усилията за съставяне на единно временно правителство на националното единство са „мъртви“ на фона на задълбочаващ се конфликт между партиите, върху това кой ще служи като временен премиер, пише шотландското издание  The Scotsman . \r\nЛидерът на Шотландската национална партия Никола Стърджън влезе в нарастващия спор между опозиционните партии в парламента, във връзка с разговор за противопоставянето срещу премиера Борис Джонсън, като каза на лейбъристите и либералните демократи да „пораснат” и да направят компромис. \r\n„И лейбъристите и либералните демократи трябва да порастнат. Кой ще води временно правителството е въпрос за дни и не е ключов фактор. Важното е да изкараме правителството на Торите и да подсигурим отсрочка (за Брекзит), а след това да имаме парламентарни избори“, написа тя в „Туитър“.  \r\nПоследната среща между лидери и депутати от основните опозиционни партии, които се стремят да блокират Брекзит без сделка отново не успя да сближи партиите нито по ходовете за овладяване на контрола над парламентарния график, нито във връзка с организирането на вот на недоверие, за да бъде отстранен Джонсън от властта . \r\nОсновните несъгласия между лейбъристите и либерлните демократи са свързани с това кой ще води временното правителство, което според плана ще забави Брекзит и ще проведе парламентарни избори.  \r\nВ критика към лидера на лейбъристите Джереми Корбин за това, че не иска да отстъпи премиерския пост на „неутрална“ фигура, Стърджън предупреди, че поставянето на интересите на партията му пред тези на Великобритания няма да се отразят добре на лейбъристите при евентуални избори след Брекзит без сделка.  \r\n„Смятам, че другите партии са твърде съсредоточени върху краткосрочни, тесни партийни политически интереси, като това кой да води временно правителство – временно правителство, което ако тази стратегия се следва, ще бъде на власт в рамките на дни“, заяви Стърджън.   \r\n„Смятам, че партиите, включително Шотландската национална партия трябва да бъдат готови и подготвени за компромиси“, добави тя.  \r\nОпозиционните лидери ще продължат да се срещат, за да дискутират парламентарни стратегии, но източник, близък до тях заяви, че опитите да се формира подобно временно правителство са „мъртви“, освен ако не бъде осъществен пробив в рамките на две седмици, преди Джонсън да бъде принуден да поиска отсрочка, според законодателството, гласувано по-рано.  \r\nИзточник на либерал-демократите потвърди, че сред опозицията има сериозни противоречия, свързани с настояването на Джереми Корбин да води временно правителство.  \r\n„Позицията на Джереми Корбин е такава, че може да имаме временно правителство, но само ако той го води. (…) Тяхното тотално нежелание да работят с никой друг прави Лейбъристите най-голямата пречка пред спирането на (Брекзит) без сделка“, заяви още източникът.  \r\n \r\n Теодор Пенев", "date": "2019.10.08", "title": "The Scotsman: Надеждите за временно правителство са „мъртви“,след конфликт между опозиционните партии във Великобритания"}
{"url": "http://www.focus-news.net/news/2019/10/08/2706216/vavezhda-se-vremenna-organizatsiya-na-dvizhenieto-v-sofiya-za-provezhdaneto-na-kontsert-na-10-oktomvri.html", "text": "Въвежда се временна организация на движението в София за провеждането на концерт на 10 октомври. Това съобщиха от пресцентъра на  Столична община . От 18.00 до 22.00 часа във връзка с провеждането на концерт, ще бъде забранено движението и разрешено паркирането на превозни средства в крайна дясна лента  на бул. „Асен Йорданов” между бул. „Шипченски проход” и „Площад на авиацията”, от страната на зала „Арена Армеец“, без да бъдат засегнати спирките на масовия градски транспорт.", "date": "2019.10.08", "title": "Въвежда се временна организация на движението в София за провеждането на концерт на 10 октомври"}
{"url": "http://www.focus-news.net/news/2019/10/08/2706208/dokumentalnata-izlozhba-prof-asen-vasilev-tvorets-i-pedagog-shte-bade-predstavena-v-smolyan-na-10-oktomvri.html", "text": "Документалната изложба „Проф. Асен Василев – творец и педагог“ ще бъде открита в Държавния архив в града на 10 октомври от 16.00 часа. Това съобщиха от  Държавен архив – Смолян . Изложбата е посветена на 110 години от рождението на почетния гражданин на Смолян. В нея ще бъдат показани художествени произведения на проф. Асен Василев, предоставени със съдействието на Художествена галерия – Смолян.", "date": "2019.10.08", "title": "Документалната изложба „Проф. Асен Василев – творец и педагог“ ще бъде представена в Смолян на 10 октомври"}
{"url": "http://www.focus-news.net/news/2019/10/08/2706217/tass-nato-ne-se-interesuva-ot-sazdavaneto-na-organizatsiya-za-opazvaneto-na-mira-v-persiyskiya-zaliv.html", "text": "НАТО не е получило предложения от Русия за създаване на организация за опазване на сигурността в Персийския залив, като алиансът счита съществуващите механизми за сътрудничество с редица държави в региона за достатъчни, предава  ТАCC , като се позовава на пресслужбата на НАТО.  \r\nТя коментира идеята, която руският президент Владимир Путин предложи по-рано да се създаде международна организация за сигурност и сътрудничество в Персийския залив, която би гарантирала стабилност в региона. \r\n„Ние не сме получавали такива предложения от Русия“, заявиха от централата на алианса и подчертаха, че НАТО „поддържа дългосрочни партньорства, политически диалог и практическо сътрудничество“ с редица държави в региона.  \r\n\"НАТО и неговите партньори в рамките на Истанбулската инициатива за сътрудничество са изправени пред подобни предизвикателства и заплахи. Тази инициатива служи като основа за сътрудничество на съюза с Бахрейн, Кувейт, Катар и Обединените арабски емирства“, се казва в съобщението на пресслужбата на НАТО. \r\nИстанбулската инициатива за сътрудничество включва Бахрейн, Кувейт, Катар и ОАЕ. Тя не включва Саудитска Арабия и Оман, но те активно си сътрудничат с НАТО извън рамките на тази програма. В същото време ключовата страна в Персийския залив и основният противник на САЩ и Саудитска Арабия в региона, Иран, винаги е била и остава изключена от всякакви инициативи за сътрудничество с НАТО в региона. \r\nНа 3 октомври руският президент Владимир Путин, изказвайки се на пленарно заседание на дискусионния клуб във Валдай, заяви, че Руската федерация предлага да се създаде организация с участието на Русия, Китай, САЩ, държави от ЕС и други страни, които да решават проблемите, свързани със сигурността в Персийския залив. \r\n \r\n Теодор Пенев", "date": "2019.10.08", "title": "ТАСС: НАТО не се интересува от създаването на организация за опазването на мира в Персийския залив"}
{"url": "http://www.focus-news.net/news/2019/10/08/2706187/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на пункта. Преминаването се извършва без голямо изчакване. \r\nВенцеслав ИЛЧЕВ", "date": "2019.10.08", "title": "Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/10/08/2706215/mestni-izbori-2019-kandidatat-na-pp-abv-za-kmet-na-yambol-yordan-milkov-otkri-predizbornata-si-kampaniya-i-predstavi-listata-za-obshtinski-savetnitsi.html", "text": "Кандидатът на ПП АБВ за кмет на община Ямбол Йордан Милков откри предизборната си кампания и представи листата от кандидати за общински съветници. Това съобщиха от пресцентъра на  ПП АБВ . За да изрази подкрепата си, в залата бе и проф. Любомир Халачев, председател на Обществения съвет на АБВ и член на изпълнителното бюро на АБВ.  \r\nОфициалното откриване започна със стихотворението „Приказка за честта“ от Христо Смирненски неслучайно – кандидатът за кмет на ПП АБВ Йордан Милков е учител по български език и литература, директор на Езиковата гимназия в града, но и първите му думи към събралите се членове и симпатизанти на партията бяха: „С чест, достойнство и морал влизаме в битката за спечелването на местните избори на 27 октомври 2019 г.“. Той подчерта, че е време да повярваме в себе си, да вземем съдбата си в свои ръце. Време е да дадем подкрепа и доверие на професионалиста, да изберем личността.  \r\n„Време е! Да изберем кмета, който ще представлява и ще работи за гражданите на Ямбол. Сега е моментът да станем работодатели на кмета и да му поискаме оставката, когато предаде доверието ни“, заяви Йордан Милков. Той официално пое ангажимент за смяна на 12-годишния едноличен и корупционен модел на управление; електронно управление на общината; безплатни детски градини; ефективно ползване парите на данъкоплатците без увеличаване на данъците и такса смет през следващите 4 години; стабилна общинска икономика; възстановяване символите на Ямбол; намаляване обхвата на синята зона и изграждане на безплатни паркинги.  \r\nПредставен беше екипът от съмишленици по пътя към победата и успеха – листата от 14 кандидати за общински съветници. „Моралът трябва да се върне в политиката и конкретно в община Ямбол“, категоричен бе вторият в листата и досегашен общински съветник от ПП АБВ Драгомир Димитров. Той даде пример с общинските съветници на досегашния кмет от ГЕРБ, който сега се кандидатира като независим. През целия мандат те го подкрепяха, без да дават обяснения за действията си, а на последната сесия го бламираха, макар да черпеха облаги чрез него през тези 4 години.  \r\n„Време е общината да спре да работи като търговско дружество в  интерес на определени хора и да върнем властта в ръцете на хората“, бе посланието на третият в листата Атанас Христов. Друг кандидат за общински съветник – Георги Бодуров, подчерта важността на местните избори, защото чрез тях пряко участваме в управлението на общината, избирайки свои представители за кмет и общински съветници. \r\n„Смисълът на промените беше във всеки град, във всяко село да можем сами да ръководим нещата, от които зависи нашия живот“, припомни в словото си проф. Любомир Халачев. Той подчерта, че АБВ се бори парите да отиват в общините, а там добрият кмет да има възможност да работи, а не финансите да се дават по волята на един чиновник на централно ниво. Гостът подчерта, че „има една огромна пречка в България, която е затиснала като камък всички интереси, желания и мечти на хората и им пречи да живеят нормално и това се нарича корупция. Липсата на корупция е най-голямата инвестиция в една държава“. \r\nПроф. Халачев изброи три неща, които са задължителни, за да се ръководи един град или една община: „Трябва да знаеш, че всеки ден се ходи на работа; от общинските пари не се краде; трябва да знаеш, че всеки момент оставката ти е в джоба – не във вътрешния, а във външния.“  \r\nТой бе категоричен: „Искаме да има ясна и разбираема демокрация, а тя не може да съществува там, където има корупция, насилие, скрити сили, тайни договорки“. Проф. Любомир Халачев изрази увереността си в доброто бъдеще на Ямбол с кандидата за кмет и листата за общински съветници от ПП АБВ, на които пожела успех. \r\nС гласа си на местните избори всички ние предопределяме бъдещето на Ямбол за следващите 4 години. Срещата прерасна в диалог между кандидатите и гражданите.", "date": "2019.10.08", "title": "Местни избори 2019: Кандидатът на ПП АБВ за кмет на Ямбол Йордан Милков откри предизборната си кампания и представи листата за общински съветници"}
{"url": "http://www.focus-news.net/news/2019/10/08/2706221/v-stara-zagora-shte-se-provede-festivalat-zdravey-zdrave.html", "text": "На 12 и 13 октомври в  НЧ „Св. Климент Охридски 1858“ в Стара Загора ще се проведе третото издание на фестивала „Здравей, Здраве“. Това съобщиха от пресцентъра на  Община Стара Загора . Форумът, който ще протече под мотото „ЕдинЕние“, се организира със съдействието на Общината. \r\nФестивалът популяризира здравословния начин на живот във всички негови аспекти: физическо, емоционално, ментално и духовно здраве като използва ресурсите на Стара Загора и за Стара Загора. Той цели да се информират хората и да се провокира интерес към здравословния начин на живот, да се представи широка гама от естествени начини на възстановяване на здравето, за предотвратяване на заболявания. Дава се трибуна на холистични лекари, консултанти, терапевти, треньори на лечебни двигателни практики, които представят впечатляващ и завладяващ свят в полза на здравето. \r\nОткриването ще бъде на 12 октомври в 9.00 часа пред читалището с участието на Общински духов оркестър, танцово певческа група „Ангелски криле“, мажоретен състав на Центъра за подкрепа за личностно развитие към Община Стара Загора и танцовия състав на Община Стара Загора с ръководител Марина Тенева. Симона Ненова от Шесто основно училище „Свети Никола“ ще изпълни песен за Стара Загора. \r\n„Много нови идеи има тази година. Очаквайте много нови гости и изненади“, съобщи Боряна Узунова, организатор на Фестивала. \r\nЗа пръв път е организирана специална детска програма. В двора на читалището ще работи  специален кът „За децата с любов“. Там малчуганите ще могат да се забавляват в грънчарската работилница на троянския майстор Иван Тошев, в работилница за оригами, както и в работилница за вкусни картинки от плодове и зеленчуци с децата от Детска градина №10 „Светлина“.  „Много интересно начинание е детската хоротека, в която децата от танцов състав „Българче“ при Шесто основно училище, ще учат връстниците си да играят различни хора“, коментира Боряна Узунова. Фондация „ Грижа за здравето“ съвместно с клуб „Роден за приключения“ организират детски образователни игри за здравето.  \r\nВ залите на читалището ще има занимания по йога за деца с Деш и Галя, а доц. Руска Паскалева от Тракийския университет ще говори за превенция на гръбначните изкривявания при децата. Лекцията ще бъде съпроводена с демонстрация.  Сугестопедичен център за предучилищна и начална подготовка „Боян Мага“ пък ще представи открит урок по български език за предучилищна възраст и първи клас.  \r\nСред известните лектори в третото издание на фестивала са д-р Румен Стоилов, който ще открие с лекцията „Как да останем здрави в новата реалност за България и света“, Кирил Кирилов, алпинистът Атанас Скатов, Галина Герасимова, Сергей Грива, проф. Дамян Попхристов и др.  Над 40 са лекторите и презентаторите в двата фестивални дни. Всички те са ерудирани и работещи дълги години в своята област специалисти. \r\nФестивалът ще бъде закрит с лечебен сеанс „Астрофонотерапия\", в който композиторът Петър Бакърджиев ще композира на живо лечебна музика и ще бъдат показани лечебните картини на старозагорката Генка Иванова. \r\nТази година базарът, съпътстващ фестивала, ще бъде на открито пред читалището и в него ще участват над 50 български производители и едни от Китай. Ще се предлагат хранителни добавки, натурална козметика, масла, естествени камъни, амулети. Ще има и уреди за измерване на остепороза, за квантова диагностика и електропунктурна диагностика. Ще се предлага и дегустация на веган продукти.", "date": "2019.10.08", "title": "В Стара Загора ще се проведе фестивалът „Здравей, Здраве“"}
{"url": "http://www.focus-news.net/news/2019/10/08/2706220/mestni-izbori-2019-kandidatat-za-kmet-inzh-ivan-panayotov-predstavi-svoyata-platforma-za-upravlenie-na-pazardzhik-pred-sdruzhenieto-na-predpriemachite-i-rabotodatelite.html", "text": "Кандидатът на ГЕРБ за кмет на Община Пазарджик инж. Иван Панайотов и кандидатите за общински съветници Найден Шопов, Евтим Янев и Даниел Мирчев се срещнаха с членовете на Сдружението на предприемачите и работодателите. Това съобщиха от пресцентъра на  партията . „В платформата за управление на Пазарджик сме заложили три важни аспекта. Те са спазване на правилата и законност, стратегическо планиране за 25 години напред и носене на политическа отговорност при неизпълнение на програмата. Гарантирам, че ще има диалог между централната и местната власт с цел увеличаване на държавното и европейското финансиране за Пазарджик“, заяви  Панайотов. Работодателите поискаха от него преразглеждане на методиката за плащане на такса смет. Сега фирмите плащат 13 промила  такса смет, което е сред най-високите в страната.  \r\n„Ние ще гарантираме на бизнеса спокойствие, прозрачност на обществените поръчки и редовно плащане по договорите, по които Общината е партньор“, увери  пред работодателите областният координатор на ГЕРБ и кандидат за общински съветник Найден Шопов. На свой ред Евтим Янев анализира пазара  на труда в Пазарджик. Според данните, изнесени от него, 2500 души от общината пътуват ежедневно до Пловдив, за да работят там. „Решенията за връщането на младите хора в града минават през дуалното обучение, подобряване на условията за инвестиции  и конкуренция между фирмите“, бе категоричен Иван Панайотов. В заключение той каза: „Сключвам обществен договор за добро управление с вас и всички жители на Пазарджик. Ще го спазвам стриктно. С целия си професионален път до сега съм доказал, че съм честен и отговорен човек“.", "date": "2019.10.08", "title": "Местни избори 2019: Кандидатът за кмет инж. Иван Панайотов представи своята платформа за управление на Пазарджик пред Сдружението на предприемачите и работодателите"}
{"url": "http://www.focus-news.net/news/2019/10/08/2706222/dve-postoyanni-komisii-shte-zasedavat-v-dobrich-vav-vrazka-s-predstoyashtoto-izvanredno-zasedanie-na-obshtinskiya-savet.html", "text": "Две постоянни комисии ще заседават във връзка с предстоящото извънредно заседание на Общинския съвет през този месец, съобщиха от  Община град Добрич . Заседанията са открити за гражданите и ще се проведат на 10 октомври в Малката заседателна зала на Общината. Постоянната комисия „Устройство на територията, жилищна политика и строителство“ ще заседава от 14.30 часа, а Постоянната комисия „Законност, обществен ред и контрол“ - от 15.30 часа. Извънредното заседание на Общинския съвет в насрочено за 11 октомври.", "date": "2019.10.08", "title": "Две постоянни комисии ще заседават в Добрич във връзка с предстоящото извънредно заседание на Общинския съвет"}
{"url": "http://www.focus-news.net/news/2019/10/08/2706223/tri-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Засегнати от аварии са абонатите от населените места Брезово, Дрангово и Патриарх Евтимово. \r\nС нарушено водоподаване са също живущите в района на улиците „Панайот Сребров“ и „Садовска“, както и в района на Промишлената зона в град Асеновград. Екипите на водоснабдителното дружество работят и по отстраняването на аварии в района на ул. „Дружба“ в град Карлово, също при улиците „Петрова нива“, „Георги Кондолов“ и „Иван Драсов“ в град Пловдив. С нарушено водоподаване са и абонатите в района на бул. „Копривщица“ и при блок № 52 в областния град. \r\nТони МИХАЙЛОВ", "date": "2019.10.08", "title": "Три села в Пловдивска област са с нарушено водоподаване заради аварии"}
{"url": "http://www.focus-news.net/news/2019/10/08/2706218/v-pleven-shte-se-provede-sreshta-ot-poreditsata-klub-psihologiya-i-zdrave-posvetena-na-polzite-ot-vegetarianskoto-hranene.html", "text": "Днешната среща от ,,Клуб психология и здраве“ е посветена на ползите от вегетарианското  хранене. Това каза за  Радио „Фокус“  Йорданка Дейчева, психолог и лектор в поредицата семинари ,,Клуб психология и здраве“. Семинарът ще се състои от 18.00 часа в Църка на адвентистите от Седмия ден в Плевен. ,,Вегетарианството е здравословен избор за хранене, както показват проучванията. Световната здравна организация препоръчва да се яде месо не повече от два пъти на седмица. Промяната на храненето изисква не само воля, но и умения да приготвяме вкусни вегатариански ястия“, каза Йорданка Дейчева. Тя допълни, че на срещата на клуба тя ще   предложи идеи за здравословна закуска. ,,От 18.00 до 18.15 часа ще представя - кратка информация за ползата от вегетарианството. След това до 19.00 часа ще видите как се приготвят някои рецепти. Накрая ще опитаме вкусна ли е вегетарианската храна и ще общуваме свободно“, каза още Йорданка Дейчева.  \r\nВиолета КРЪСТЕВА", "date": "2019.10.08", "title": "В Плевен ще се проведе среща от поредицата ,,Клуб психология и здраве“, посветена на ползите от вегетарианското хранене"}
{"url": "http://www.focus-news.net/news/2019/10/08/2706224/dazd-spored-balgarskoto-zakonodatelstvo-ne-se-predvizhdat-novi-merki-za-izvezhdane-na-detsa-ot-semeystvata.html", "text": "Според българското законодателство не се предвиждат нови мерки за извеждане на деца от семействата. Това се посочва в  позиция на Държавната агенция за закрила на детето (ДАЗД)  във връзка със зачестили публикации в социалните мрежи, че Държавната агенция щяла да предприема действия за „отнемане“ на деца от училищата, ДАЗД категорично отхвърля тази информация.  \r\n„В ДАЗД няма назначени социални работници, които да работят пряко с деца. Държавната агенция за закрила на детето има едва 66 служители, в шест града в страната – София, Бургас, Варна, Враца, Пловдив и Русе.  \r\nОтделите за закрила на детето, в които работят социални работници, са към Дирекциите „Социално подпомагане“, които са на 147 места в страната и са териториални поделения на Агенцията за социално подпомагане (АСП) – структура на Министерството на труда и социалната политика (МТСП)“, съобщават от ДАЗД.  \r\n„Използваме случая, за да направим поредното уточнение, че в последните месеци се разпространяват неверни твърдения, че в страната се въвеждат нови политики за отнемане на деца от родителите им. Бихме искали да успокоим и информираме отново широката общественост, че както и досега, според българското законодателство не се предвиждат нови мерки за извеждане на деца от семействата.  \r\nВ ДАЗД нямаме информация социални работници да извършват нарочни действия в тази посока. Социалните работници се намесват в ситуации, когато детето се нуждае от закрила в случаи на престъпни действия и експлоатация спрямо него, описани в Закона за закрила на детето. Социалните работници следва да извършват своята работа със задълбочени социални проучвания, да изготвят внимателно социални доклади по случаите на децата в риск до съда“, се посочва още в позицията на Агенцията.   \r\n„В тази връзка председателят на Държавната агенция за закрила на детето има правомощия да контролира (но не и да ръководи) дейността на споменатите дирекции \"Социално подпомагане\". При установяване на нарушения в тези дирекции, ДАЗД може да издава задължителни предписания към тях, както и да дава съответните указания за тяхното изпълнение. Тъй като в Държавната агенция за закрила на детето не работят (и никога не са работили) социални работници, ДАЗД не може (и никога не е могла) да предприема мерки за извеждане на дете от неговото семейство. В Агенцията работят експерти и инспектори с контролни функции, но не и социални работници.  \r\nВсеки гражданин, който има притеснения относно неправомерни действия от страна на служителите от институции или организации, работещи с деца и смята, че са нарушени правата на дете, може да сигнализира Държавната агенция за закрила на детето (ДАЗД) за проверка на дейността им“, се казва още в позицията.  \r\nСпоред ДАЗД орган за закрила на детето са и кметовете на общини, т.е. това са органите на местно ниво, към които може да се търси помощ при затруднения на семейството и нужда от подкрепа.  \r\n„Държавната агенция за закрила на детето изразява позиция, че е крайно време да се спрат манипулациите и да се съхрани психиката на децата и родителите, които се безпокоят от слуховете, че някой ще извежда децата от дома им. Нека си зададем въпросите: Кой ни причинява тези страхове и защо, с каква цел? На кого да вярваме – на официалните източници или на слухове в мрежата? Изборът е у всеки един от нас.  \r\nНие – всички хора, независимо в каква роля сме, малки или големи, поставяме и създаваме условията за живот, за нас и за децата ни занапред. Ние избираме да живеем в дух на разбирателство и доверие помежду си, или в дух на подозрения и съмнения. Ние всички имаме страхове и няма по-голям страх от това да не се разболява детето ни и да не му се случи нещо лошо“, посочват от ДАЗД.  \r\n„И ние, служителите от ДАЗД, сме хора като всички граждани с човешки страхове. Важното е обаче, не дали се страхуваме и дали за малко или за повече време сме се поддали на заблуди, а дали и как успяваме да преодоляваме страховете си, и как ги побеждаваме. И ние, служителите от ДАЗД ще продължаваме да защитаваме позицията, че за децата и родителите семейството е естествената среда за живот, а домът трябва да е най-сигурното и защитено място за тях“, пише още в позицията на Агенцията.", "date": "2019.10.08", "title": "ДАЗД: Според българското законодателство не се предвиждат нови мерки за извеждане на деца от семействата"}
{"url": "http://www.focus-news.net/news/2019/10/08/2706227/premierat-boyko-borisov-otnosheniyata-s-germaniya-sa-traditsionni-te-sa-osnovani-na-printsipa-na-vzaimnata-izgoda.html", "text": "В новият център тези над 200 души, които сте днес сте наша гордост и неслучайно сте избрани. Това каза премиерът Бойко Борисов по време на откриването на инженеринг център в София, предаде репортер на  Агенция „Фокус“ . „Не само традициите, просто българският мозък е такъв иновативен. Джон Атанасов неслучайно пръв се сети да програмира компютрите и то в сфери, които могат само да ни радват – самоуправляващи се автомобили, електрически автомобили, това, което е за бъдещето. Този център ще работи много години напред и ще създава най-високотехнологичен продукт, на който разчитаме вие да правите“, добави Борисов. „Искам да благодаря на моя колега, приятел и подчинен и после мой началник като държавен глава Росен Плевнелиев за това, че не си седна в държавния безплатен офис и безплатна кола, която има до живот, а продължи да прави това, за което навремето го харесах. Той беше един от визионерите в правителството и продължава да го прави и сега. Разбира се, отношенията с Германия, господин посланик, са традиционни, те са основани на принципа на взаимната изгода, а ние винаги сме се славели със своята дисциплина, това което и вие притежавате. Вчера беше срещата на правителството с американската търговска банка, с американския посланик. Чухте какви оценки даде за бизнес климата, за отношението и за това, което се случва в България, колкото и да не е приятно за нашите политически противници. Преди една седмица на пловдивския панаир и руският посланик даде същата оценка, а днес и посланика на Германия, който е един изключително ерудиран човек и само дни в България е намерил тънките, слаби, но емоционални неща за българина, което иска да чуе“, каза още премиерът. „За „Бош“, многомилиардна компания да говоря няма смисъл, защото вие прекрасно я знаете. Тук преди 7-8 години бяха военни казарми, аз служех в Плевен, но Плевнелиев е бил тук, доведе ме на това забутано, затънтено място се изгради това, което виждате днес. Може би сте видели как и деца спортуват на тенис кортовете, а и се прави наука, правят се велики неща и продължава да се изгражда“ допълни още Борисов.  \r\n„Само преди няколко дни във Варна КБС, една от най-големите, глобални институции и група в Европа съкрати много от офисите си и се премести във Варна, където пак стотици работни места, висококвалифицирани, добре платени и доста българи, които са работили в чужбина подобна работа започват да се прибират по родните места. Попитах сега казаха ми 20-30 човека са се върнали, за да работят в „Бош“ тук“, посочи министър-председателят.  \r\n„Действително усилията ни започват да се възнаграждават, защото на 100 метра от тук е аутосорсинг центъра на Световната банка. Малко по-надолу ще бъде един от 8-те суперкомпютъра, които и вие ще можете да използвате 24/7. Неслучайно България беше избрана. Сигурно над 250 автомобилни заводи има в България и дори от „Фолксваген“ още не са се произнесли. Ние имаме само една слабост, че спазваме европейските правила, това беше намерено като кусур за България. Всичко, което беше необходимо ние сторихме и се надявам, че решението ще е такова“, коментира още Борисов.", "date": "2019.10.08", "title": "Премиерът Бойко Борисов: Отношенията с Германия са традиционни, те са основани на принципа на взаимната изгода"}
{"url": "http://www.focus-news.net/news/2019/10/08/2706219/vavezhda-se-dopalnitelna-dvuposochna-avtobusna-spirka-v-sofiya.html", "text": "Въвежда се допълнителна двупосочна автобусна спирка в София. Това съобщиха от пресцентъра на  Столична община . Считано от 10 октомври 2019 г. ще бъде организирано спирането на автобусите от линия №204 на спирките, разположени на бул. „Евлоги и Христо Георгиеви“: \r\n- с код 1807 „ул. 6-ти септември“ преди ул. „Милин камък“ в посока ж.к. „Дружба 2“, обслужваща автобусни линии № 72, 76 и 604; \r\n- с код 1808 „Ул. 6-ти септември“ след ул. „6-ти септември“ в посока ж.к. „Гоце Делчев“, обслужваща автобусни линии № 72, 76, 94 и 604.", "date": "2019.10.08", "title": "Въвежда се допълнителна двупосочна автобусна спирка в София"}
{"url": "http://www.focus-news.net/news/2019/10/08/2706226/sv-sinod-na-balgarskata-pravoslavna-tsarkva-organizira-blagotvoritelna-izlozhba-v-sgradata-na-narodnoto-sabranie.html", "text": "На 9 октомври 2019 г. от 11.00 часа в сградата на Народното събрание, Клуба на народния представител, ще бъде открита благотворителна изложба, организирана от Св. Синод на Българската православна църква, предаде репортер на  Агенция „Фокус“ . На нея ще се разпродават най-добрите творби от Синодалния Национален конкурс „Възкресение Христово“. Инициативата е част от благотворителна кампания на Св. Синод на Българската православна църква - Българска патриаршия „Деца рисуват за деца“, която цели да събере средства за онкоболните деца и техните семейства, лекуващи се в Клиниката по детска клинична хематология и онкология при УМБАЛ „Царица Йоанна – ИСУЛ“.  \r\nНикола ПЕТКОВ", "date": "2019.10.08", "title": "Св. Синод на Българската православна църква организира благотворителна изложба в сградата на Народното събрание"}
{"url": "http://www.focus-news.net/news/2019/10/08/2706230/8-godini-zatvor-poluchi-mazh-obvinen-za-prichinyavane-na-katastrofa-kray-varna-pri-koyato-sa-zaginali-dvama-mladezhi-i-e-postradalo-15-godishno-momiche.html", "text": "20-годишният Асан Хр. е осъден днес от състав на Варненския окръжен съд на 12 години лишаване от свобода за причиняване смъртта на двама непълнолетни и средни телесни повреди на 15-годишно момиче при управление на автомобил с превишена скорост. Това съобщиха от пресцентъра на  Апелативна прокуратура - Варна . Подсъдимият е признал вината си и поиска наказателното дело срещу него да се гледа при условията на съкратено съдебно следствие. Така след намаляване на наказанието му с една трета заради съдебната процедура съдът определи Асан да изтърпи ефективно 8 години лишаване от свобода при общ режим. С присъдата той бе лишен и от право да управлява автомобил за срок от 11 години.  \r\nТежкият пътен инцидент, отнел живота на 14-годишно момиче и 17-годишно момче, е станал на 6 август 2018 г. в района на местността Харамията край Варна. При позволена скорост от 90 км/час подсъдимият управлявал колата си със 119 км/час. Заради високата скорост возещите се в автомобила негови познати няколко пъти му направили забележки да намали и изразили страховете си от рисковото шофиране. Въпреки това и четиримата пътували без предпазни колани. Подсъдимият нямал голям опит в шофирането, тъй като станал правоспособен водач пет месеца по-рано.  \r\nТака в отсечката от Харамията към Варна Асан изгубил контрол над колата, тя напуснала пътното платно и навлязла в тревата, преминала без бетонна шахта и се ударила в няколко дървета. 17-годишният приятел на Асан загинал на място в автомобила, 14-годишната пътничка изхвърчала и тялото и паднало в храстите. До него изпадало и тялото на оцелялата 15-годишна, на която били причинени няколко средни телесни повреди.  \r\nПодсъдимият Асан Хр. шофирал автомобил без правоспособност още от 2017 г., когато си купил колата от свой познат. За шофирането без книжка той е имал акт за административно нарушение и наказателно постановление.  \r\nПрисъдата на Варненския окръжен съд подлежи на обжалване пред Апелативния съд.", "date": "2019.10.08", "title": "8 години затвор получи мъж, обвинен за причиняване на катастрофа край Варна, при която са загинали двама младежи и е пострадало 15-годишно момиче"}
{"url": "http://www.focus-news.net/news/2019/10/08/2706225/mestni-izbori-2019-yaroslav-dimitrov-oik-pleven-obucheniyata-na-sektsionnite-izbiratelni-komisii-v-oblastta-zapochvat-ot-21-oktomvri.html", "text": "Обученията на секционните избирателни комисии в Плевен започват от 21 октомври. Това каза за  Радио „Фокус“  Ярослав Димитров от ОИК - Плевен. ,,По график обученията трябва да се проведат до 25 октомври, включително. Началото ще бъде дадено с членовете на СИК от район „Дружба“. Обученията ще са в зала „Катя Попова“ и във Военния клуб“, каза Ярослав Димитров. Той допълни, че графикът на обученията е публикуван на страницата на Комисията.  \r\nВиолета КРЪСТЕВА", "date": "2019.10.08", "title": "Местни избори 2019: Ярослав Димитров, ОИК - Плевен: Обученията на секционните избирателни комисии в областта започват от 21 октомври"}
{"url": "http://www.focus-news.net/news/2019/10/08/2706229/mestni-izbori-2019-simeon-velinov-oik-smolyan-89-sektsionni-izbiratelni-komisii-sa-naznacheni-na-teritoriyata-na-obshtinata.html", "text": "С решение на Общинска избирателна комисия – Смолян са назначени секционни избирателни комисии на територията на общината за изборите за общински съветници и кметове, които ще се проведат на 27 октомври. Това каза за  Радио „Фокус“ – Смолян  Симеон Велинов, председател на Общинска избирателна комисия – Смолян. „Секциите са 89, като в това число е включена и секцията в МБАЛ „Д-р Братан Шукеров“ – Смолян. Въпреки че заповедта на директора на болницата предстои няколко дни преди изборите да бъде факт, но в областната болница винаги има секция. Остава под въпрос дали ще има подвижна секционна избирателна комисия в община Смолян, което пък е свързано с това дали ще се съберат необходимия брой заявления на лица с увреждания, които искат да бъдат посетени от подвижна избирателна секция. До момента на други избори не сме имали такава, но предстои да видим дали този път ще се назначи“, поясни Велинов.   \r\nТо допълни, че с решение № 72 на ОИК – Смолян са утвърдени образците на бюлетините за общински съветници, за кмет на Община Смолян и за кметове на кметства. „Кметствата, в които ще бъдат произвеждани избори освен в град Смолян, са за кметствата Виево, Влахово, Могилица, Момчиловци, Смилян, Търън и Широка лъка. Седем са кметствата в общината, а заедно с Община Смолян, ще се избират 8 кметове. Образците на бюлетините за общински съветници, кмет на община и кметове на кметства днес или утре ще бъдат качени на сайта на ОИК – Смолян. Техният тираж е утвърден съобразно броят на избирателите, имащи право да гласуват там, като е завишен с 10% като евентуален аванс“, посочи Велинов. \r\nТой обобщи, че до момента спокойно и нормално преминава подготовката на изборите в община Смолян. Досега има само един подаден сигнал от политическа партия в Смолян, който е от края на миналата седмица и е за агитационни материали в детска градина в Смолян. „Сигналът е подаден до прокуратурата, а те са го възложили на ОДМВР, като се очаква до края на деня или утре да има официално взето становище по него“, уточни Велинов. \r\nНели ГЕРГЬОВСКА", "date": "2019.10.08", "title": "Местни избори, 2019: Симеон Велинов, ОИК – Смолян: 89 секционни избирателни комисии са назначени на територията на общината"}
{"url": "http://www.focus-news.net/news/2019/10/08/2706228/tacc-kitay-privetstva-kontseptsiyata-na-rusiya-za-kolektivna-sigurnost-v-persiyskiya-zaliv.html", "text": "Kитай приветства руската инициатива за създаване на организация за колективна сигурност в Персийския залив. Това съобщи на брифинг официалният представител на Министерството на външните работи на Китайската народна република Ген Шуан, предава  TACC . \r\n\"Трябва да изясня тази информация, но мога да дам основен отговор. Ситуацията в залива е изключително сложна и Китай внимателно я наблюдава. Мирът и стабилността в региона са в интерес на всички страни\", каза той. \r\n\"Приветстваме всички мерки и предложения, които ще повлияят положително на мира и стабилността в региона, както и намеренията да се поддържат контакти със съответните страни\", подчерта дипломатът. \r\nНа 3 октомври руският президент Владимир Путин предложи да се създаде организация с участието на Руската федерация, САЩ, Китай, Индия, ЕС и други страни за решаване на проблемите със сигурността в Персийския залив. \r\n \r\n Теодор Пенев", "date": "2019.10.08", "title": "TACC: Китай приветства концепцията на Русия за колективна сигурност в Персийския залив"}
{"url": "http://www.focus-news.net/news/2019/10/08/2706231/normalno-se-osashtestvyava-preminavaneto-prez-gkpp-malko-tarnovo.html", "text": "ормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта. Трафикът към момента е с нормална интензивност и преминаването се извършва без голямо изчакване, но поради дъжда пътните настилки са мокри и хлъзгави и шофьорите трябва да бъдат внимателни. \r\nМария КУРТЕВА", "date": "2019.10.08", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/10/08/2706211/rtk-kosovo-sasht-shte-otdelyat-5-mln-dolara-za-razchistvaneto-na-kosovo-ot-mini-i-eksplozivi.html", "text": "САЩ са готови да отделят 5 млн. долара за унищожението на мини и други експлозиви, остатъци от войната в Косово, предава  “Радио и телевизия на Косово“ , като се позовава на информация на посолството на Вашингтон в Прищина.  \r\nТази помощ ще бъде изпратена в период от 4 години между 2020 и 2023 г., и е насочена към разчистването на над 4 хил. кв. км площ от мини и експлозиви. Това е най-голямата единична помощ, която страната е получавала в опитите си за унищожаване на конвенционални оръжия, останали от войната, откакто САЩ започнаха програмата си в Косово през 1996 г.  \r\n„Този принос ще бъде насочен към места с много експлозиви, замърсени с касетъчни боеприпаси и взривни вещества, остатъци от войната и в крайна сметка ще преодолее остатъчното замърсяване от мини, за да могат местните органи да се справят със собствения си национален капацитет“, се казва в съобщението. \r\n \r\n \r\n \r\n \r\n Теодор Пенев", "date": "2019.10.08", "title": "RTK (Косово): САЩ ще отделят 5 млн. долара за разчистването на Косово от мини и експлозиви"}
{"url": "http://www.focus-news.net/news/2019/10/08/2706235/shkolata-po-informatika-v-stara-zagora-otnovo-zapochva-rabota-ot-13-oktomvri.html", "text": "От 10.00 часа на 13 октомври  2019 г. в Профилирана природо-математическа гимназия „Гео Милев” в Стара Загора ще стартира за втора година Школата по информатика в направление „Наука” към Центъра за подкрепа за личностно развитие към Община Стара Загора. Това съобщиха от пресцентъра на  Общината . \r\nЗанятията ще се провеждат в компютърните зали на училището. Тематиката на обучението е „Обектно-ориентирано програмиране чрез C++”. То стартира  през 2018 година с над 230 ученици. Отговорник и ръководител в школата е  Павлин Пеев -  преподавател по информатика в ППМГ „Г. Милев”. В процеса на целогодишната работа ще се включат и други висококвалифицирани преподаватели. Учениците се обучават да програмират. Целта е тези, които вече са преминали първи етап от обучението през миналата година, да продължат да надграждат. Към групите могат да се присъединят и нови членове. \r\nВсеки месец ще се провеждат изпити за степента на усвояване на преподавания материал. В зависимост от резултатите, неуспелите отпадат.  \r\nВ школата участват ученици от 5-ти до 12-ти  клас от всички училища от Стара Загора.  Обучението е безплатно. \r\nШколата ще продължи до края на юни 2020 г.  \r\nИнициативата за безплатното обучение е на Община Стара Загора,  преподавателя по информатика Павлин Пеев, три от големите IT фирми у нас, както и на народния представител Радостин Танев.", "date": "2019.10.08", "title": "Школата по информатика в Стара Загора отново започва работа от 13 октомври"}
{"url": "http://www.focus-news.net/news/2019/10/08/2706238/zaradi-remont-na-patnata-nastilka-shte-bade-ogranicheno-dvizhenieto-na-avtomobili-po-bul-stefan-stambolov-v-burgas-na-9-oktomvri.html", "text": "Заради ремонт на пътната настилка ще бъде ограничено движението на автомобили по бул. „Стефан Стамболов“. Това съобщиха от пресцентъра на  Община Бургас . Затворено за движение ще е платното от кръговото с бул. „Никола Петков“ до кръстовището с бул. „Струга“. Временната организация на движението ще се въведе от 22.00 часа на 9 октомври, сряда, до 05.00 часа на 10 октомври – четвъртък. През същия период ще бъде затворено платното за движение на превозни средства на бул. „Струга“ от кръстовището с бул. „Даме Груев“ до кръстовището с бул. „Стефан Стамболов“ и ул. „Лазар Маджаров“ от кръстовището с ул. „Яни Попов“ до кръстовището с бул. „Стефан Стамболов“. Препоръчва се водачите на моторни превозни средства да спазват въведената временна организация на движение и да използват обходни маршрути.", "date": "2019.10.08", "title": "Заради ремонт на пътната настилка ще бъде ограничено движението на автомобили по бул. „Стефан Стамболов“ в Бургас на 9 октомври"}
{"url": "http://www.focus-news.net/news/2019/10/08/2706237/premierat-boyko-borisov-stranata-ni-prodalzhava-da-privlicha-chuzhdestranni-investitori.html", "text": "Усилията дават своите резултати - център след център, висококвалифицирани служители, българи, връщащи се от чужбина, защото България е прекрасно място за живеене. Това заяви министър-председателят Бойко Борисов при откриването на BOSCH Инженеринг център в София Тех парк, съобщиха от  правителствената информационна служба . Премиерът Борисов изтъкна, че страната ни продължава да привлича чуждестранни инвеститори и припомни, че само преди дни във Варна беше открит център за споделени услуги на белгийската финансова група KBC, където ще бъдат разкрити над 300 нови работни места.  \r\nПред участниците в церемонията министър-председателят Борисов подчерта, че на територията на София Тех парк се помещава и аутсорсинг центъра на Световната банка, както и че тук ще бъде разположен един от осемте суперкомпютри на ЕС. „Прави се наука, правят се велики неща и продължава да се изгражда. Усилията ни се възнаграждават“, заяви още премиерът Борисов и допълни, че неслучайно новият председател на ЕК Урсула фон дер Лайен ни определи един прекрасен ресор. „По-добър ресор не бихме и искали. Това е бъдещето – образование, култура, спорт, „Еразъм+“, университети, и това, което вие правите тук“, изтъкна министър-председателят Борисов при откриването на BOSCH Инженеринг център София.  \r\nЦелта на центъра в София е да се превърне във водещ ИТ глобален софтуерен доставчик на производителите на автомобили. Разработването на софтуер за бъдещото развитие на автомобилостроенето ще постави България на световната карта като важна дестинация за автомобилния бизнес. Това от своя страна би могло да бъде повод за привличане на стратегически инвеститори в България. До 2023 година в центъра ще заработят над 500 високо квалифицирани инженери.", "date": "2019.10.08", "title": "Премиерът Бойко Борисов: Страната ни продължава да привлича чуждестранни инвеститори"}
{"url": "http://www.focus-news.net/news/2019/10/08/2706212/d-r-aneliya-andonova-odbh-dobrich-kam-momenta-nyama-ustanoveni-novi-ognishta-na-afrikanska-chuma-po-svinete-v-oblastta.html", "text": "Областната епизоотична комисия в Добрич проведе редовно заседание, предаде кореспондент на  Радио „Фокус” – Варна . Към момента няма установени нови огнища на африканска чума по свинете в областта, няма и констатирани нарушения при проверките на задни дворове за скрити домашни свине. Това съобщи директорът на Областната дирекция по безопасност на храните (ОДБХ) в Добрич д-р Анелия Андонова. Проверки са направени в общините Тервел и Добричка. Д-р Андонова съобщи, че на 1 октомври е издадена нова заповед на министъра на земеделието, храните и горите във връзка с начина на определяне при възникване на огнища на АЧС и последващите действия до ликвидиране на огнището. Определени са сроковете за предприемане на съответните мерки и обявяване на инфектираната зона от БАБХ. Определени са също дейностите, които се извършват в инфектираните зони. Във връзка със запитване от страна на ловните стопанства на предходно заседание, д-р Андонова съобщи, че пробите диви прасета ще се изпращат в Диагностичен институт във Велико Търново, като освен за АЧС ще се изпращат и проби за трихинелоза. Целта е да се съкратят сроковете за обработка и получаване на резултати. По отношение на превантивните дейности директорът на ОДБХ – Добрич докладва, че извършените проверки в частни стопанства, получили средства за обеззаразяване на задните дворове, не са констатирани нарушения. „Вървят и регулярните проверки в индустриалните обекти – през миналата седмица са проверени 4 фирми и тук няма нарушения“, заяви д-р Андонова. Тя съобщи, че Европейската мисия, извършила проверка в страната по отношение на мерките и действията за справяне с африканската чума по свинете, е приключила и оценката е добра. \r\nЖулиета НИКОЛОВА", "date": "2019.10.08", "title": "Д-р Анелия Андонова, ОДБХ - Добрич: Към момента няма установени нови огнища на африканска чума по свинете в областта"}
{"url": "http://www.focus-news.net/news/2019/10/08/2706232/anadolu-agency-turtsiya-shte-zapochne-voennata-si-operatsiya-v-severna-siriya-sas-spetsifichni-tseli.html", "text": "Турция е готова да започне военна операция в Сирия за да подсигури южната си граница, като елиминира обявените от Анкара терористични елементи и групи на „Отрядите за народна самоотбрана“(ОНС), предава  Anadolu Agency . \r\nОперацията ще се проведе и с оглед на опитите на правителството в Анкара да върне обратно в Сирия бежанците, които пребивават на територията на Турция, както и да запази териториалната й цялост .  \r\nПрезидентът на Турция Реджеп Тайип Ердоган по-рано заяви, че страната е готова да започне военна операция под името „Операция мирна пролет“ на изток от река Ефрат в Северна Сирия. \r\n„Може би днес или утре ще дойде времето да изчистим пътя за нашите мирни усилия“, заяви президентът.  \r\nТой добави, че целите на страната са да установи мир на изток от Ефрат, като изчисти региона от терористи.  \r\n„Турция подкрепя териториалната цялост на Сирия и политическото и административно единство на сирийците“, заяви по-рано Ердоган и добави, че присъствието на Турция в Сирия е провокирано единствено от терористичната заплаха срещу границите й, която според президента пречи на бежанците да се завърнат по родните си места.  \r\n„От началото на кризата в Сирия подкрепяхме териториалната цялост на тази страна и ще продължим да я подкрепяме“, заяви Мевлют Чавушоглу, външният министър на Турция.  \r\nГоворителят на президентството в Анкара добави, че Турция няма никакви желания към териториите на никоя страна, в изявление свързано с провеждането на операцията.  \r\n„Като част от териториалната цялост на Сирия, планът за зона за сигурност има две цели – да подсигури нашата граница от терористични елементи и да подсигури сигурното завръщане на бежанците“, заяви Ибрахим Калин, говорител на президента.  \r\n \r\n Теодор Пенев", "date": "2019.10.08", "title": "Anadolu Agency: Турция ще започне военната си операция в Северна Сирия със специфични цели"}
{"url": "http://www.focus-news.net/news/2019/10/08/2706239/nesaobrazeni-izkopni-raboti-na-stroitelna-firma-ostaviha-bez-tok-stolichniya-kvartal-lyulin.html", "text": "Несъобразени изкопни работи на строителна фирма са причината за прекъсването на тока в столичния квартал „Люлин“ тази сутрин. Това съобщиха от пресцентъра на  ЧЕЗ . Скъсан е кабел 20 kV, собственост на ЧЕЗ Разпределение България, като в резултат спря електрозахранването на 4600 клиенти за близо 1 час. \r\nСамо преди седмица при изкопни работи на строителни фирми бяха скъсани няколко кабела на дружеството, като услугата беше прекъсната в „Дружба 1“, гара „Искър“ и село Лозен. \r\nЧЕЗ Разпределение България призовава фирмите да се координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.10.08", "title": "Несъобразени изкопни работи на строителна фирма оставиха без ток столичния квартал „Люлин“"}
{"url": "http://www.focus-news.net/news/2019/10/08/2706236/d-r-svetla-milcheva-umbal-sv-marina-varna-zavisimostta-e-hronichno-i-retsidivirashto-zabolyavane-za-koeto-nyama-lechenie.html", "text": "Зависимостта е едно хронично и рецидивиращо заболяване, за което няма лечение. Това каза психиатърът д-р Светла Милчева от УМБАЛ „Св. Марина“ – Варна, по повод лечението на зависими от алкохол и наркотици, предаде репортер  Радио „Фокус“ – Варна . Тя посочи, че ежедневно специалистите от клиниката по психиатрия се сблъскват с пациенти, които са употребили някакви наркотични субстанции. Често тези пациенти са агресивни, неадекватни и биват довеждани с полиция или Бърза помощ. Проблем за лекарите е това, че изобилието от нови наркотици на пазара, пречи да се идентифицира каква субстанция е била взета от съответния пациент и съответно няма как да му бъде назначено адекватно лечение. „Лекуваме по симптоматика и се стараем да окажем необходимата помощ, но е трудно, защото пациентите не ни съдействат“, добави д-р Светла Милчева.  \r\nТя добави, че след като бъде оказана първоначално помощ на нуждаещите се е необходима около седмица до месец за изчистване на организма от наркотика. По-големият проблем си остава психическата зависимост, която трае дълго време, а при някои хора и цял живот. Средствата за лечение на пациенти страдащи от зависимости идват от Здравното министерство, но по думи на д-р Милчева, сумата не е толкова голяма. Тя подчерта, че нагласата на обществото, при това не само в България, а навсякъде по света е, че зависимостта е нещо, което човек сам си причинява и сам си е виновен. „Да, наистина повечето зависими започват, като в началото експериментират с наркотици, но в последствие повечето от тях развиват мозъчни проблеми и просто не могат да спрат, дори и да искат“, обясни психиатърът.  \r\nД-р Милчева посочи още, че в последните години се работи много върху този проблем и обществото не е запознато с реалните причини за увеличаващият се брой зависими. Тя открои, че има комплексни фактори, които не трябва да се подценяват или омаловажават, защото зависимостта е заболяване. „Ако вземем предвид резултатите от проучване правено през 2015-та година, в което са били наблюдавани ученици от 9-ти клас по отношение употребата на наркотици, българските ученици в 6 от общо 8 показателя са много над средното ниво за Европа. Разберете, че проблемът е много сериозен и трябват действия, а не само говорене“, категорична бе д-р Милчева. \r\nДесислава ВАСИЛЕВА", "date": "2019.10.08", "title": "Д-р Светла Милчева, УМБАЛ „Св. Марина“ – Варна: Зависимостта е хронично и рецидивиращо заболяване, за което няма лечение"}
{"url": "http://www.focus-news.net/news/2019/10/08/2706242/zashtitni-mehanizmi-za-kontrol-na-vnosa-na-ukrainsko-ptiche-meso-poiska-evrodeputatat-ivo-hristov.html", "text": "Иво Христов, член на Групата на Прогресивния алианс на социалистите и демократите в Европейския парламент, постави въпроса за увеличаването на вноса на селскостопански стоки от Украйна в Европейския съюз по време на вчерашното заседание на Комисията по земеделие и развитие на селските райони в ЕП (AGRI). Това съобщиха от пресофиса на  Иво Христов . Българският евродепутат е докладчик в сянка по становището на земеделската комисия относно споразумението между Европейския съюз и Украйна за изменение на търговските преференции за месо от домашни птици и продукти от такова месо. \r\n\"Към 22 август тази година за 9 от 40 украински продукта с тарифни квоти за внос, са достигнати съответните прагове. Това включва ключови и чувствителни за Европа продукти като мед, царевица и пшенично брашно, например. Относно ситуацията с пилешкото месо, както е посочено в становището, от средата на 2016 г. се забелязва скок на вноса на разфасовки от домашни птици. Ръст от близо 15 000% е смущаващ и показва слабостта в Споразумението за асоцииране. В тази връзка подкрепям предложените мерки, с които ще защитим интереса на европейските производители\", посочи в своето изказване Иво Христов.  \r\nБългарският евродепутат припомни също така, че се очаква производителите на птиче месо да бъдат потърпевши и от други търговски споразумения, като например това с \"Меркосур\".  \r\nХристов настоя да бъдат предвидени адекватни механизми за защита от директния внос и от нарушения на добрите търговски практики. По думите му Европейската комисия трябва да помисли за въвеждане на механизми за временно преустановяване и дори намаляване на тарифните преференции в случай на сътресения в чувствителни сектори. \r\nКвотата за внос на украинско пилешко месо е договорена през 2016 г. със споразумението за асоцииране на Украйна към ЕС. През 2016 г. страната е доставила на европейския пазар по-малко от 50 хил. тона пилешко месо. Само за две години обаче обемът на вноса се увеличава до 123 хил. тона. Това кара ЕС да премине към предоговарянето на квоти. \r\nВ рамките на заседанието Христов повдигна и друг въпрос към представителите на Европейската комисия - дали все още е обект на разглеждане искането към Европейската банка за възстановяване и развитие за заем на стойност 100 милиона евро от страна на голям украински производител на пилешко месо за придобиване на мощности за производство на пилешко в Словения.", "date": "2019.10.08", "title": "Защитни механизми за контрол на вноса на украинско птиче месо поиска евродепутатът Иво Христов"}
{"url": "http://www.focus-news.net/news/2019/10/08/2706247/garard-konli-predstavya-knigata-si-zalicheno-momche-na-kino-literaturniya-festival-cinelibri-v-burgas.html", "text": "Гарард Конли е днешният гост на кино-литературния фестивал CineLibri в Бургас. Той ще представи книгата си „Заличено момче“ и едноименния филм, създаден по дебютната му творба. Това съобщиха от пресцентъра на  Община Бургас . Срещата с американския писател започва в 18:30 часа в Експоцентър „Флора“ – Бургас. Великолепно написана и шокираща, дебютната книга на Конли „Заличено момче“ проследява пътуването на млад мъж към истинската му самоличност, търпеливото и великодушно преодоляване на травмата и срама, подклаждани от неговото фанатично и тесногръдо обкръжение. Фактологично прецизните описания на вбесяващо нелепата терапия се редуват с лирични абзаци и размисли за любовта и природата на сексуалността. От най-интимните до най-наситено политическите и социалните си послания мемоарът „Заличено момче“ на Гарард Конли е интелигентна, значима и трогателно искрена книга. Вече е и във филмова версия под режисурата на Джоуел Еджертън и великолепен актьорски състав в главните роли – Никол Кидман, Ръсел Кроу и Лукас Хеджис.   \r\n„Заличено момче“ се публикува от издателска къща Колибри в партньорство с фондация Сингъл Степ, чиято мисия е да подпомага, мотивира и овластява млади ЛГБТИ хора. Приходите от продажбата на книгата са дарение в подкрепа на единствените цялостни услуги в помощ на ЛГБТИ младежи в България, предоставяни от Сингъл Степ. Гарард Конли (р. 1984 г.) е американски писател и ЛГБТ активист. Най-известното му произведение, мемоарът „Заличено момче“, е преведен на повече от десет езика и е филмиран с огромен успех. Конли е автор на подкаста UnErased, в чиито четири епизода с помощта на многобройни интервюта и архивни материали изследва историята на конверсионната терапия в Америка. Негови произведения са публикувани във в. „Ню Йорк Таймс“, сп. „Тайм“, на уебсайта „Хъфингтън Поуст“, сп. „Вирджиния Куотърли Ривю“ и др. През 2016 г. Конли е преподавател по английски език в Американския колеж в София. Живее в Ню Йорк със съпруга си и в момента работи над първия си роман.", "date": "2019.10.08", "title": "Гарард Конли представя книгата си „Заличено момче“ на кино-литературния фестивал CineLibri в Бургас"}
{"url": "http://www.focus-news.net/news/2019/10/08/2706233/nyama-novi-registrirani-sluchai-na-afrikanska-chuma-po-svinete-v-oblast-blagoevgrad.html", "text": "Няма нови регистрирани случаи на африканска чума по свинете в област Благоевград. Това съобщи д-р Михаил Бащавелов, директор на Областна дирекция по безопасност на храните – Благоевград, след заседание на Областната епизоотична комисия, предаде репортер на  Радио „Фокус“ – Пирин . По думите му през изминалата седмица са направени редица изследвания на домашни и диви свине, които са били отрицателни. „През изминалата седмица, съвместно с представители на общините, извършихме и проверки за репопулация в районите, в които доброволно бяха умъртвени животни, а именно - Кресна и Струмяни. В рамките на тях сме проверили 162 стопанства тип „заден двор“. Това, което установихме е, че няма случаи на репопулация“, каза още д-р Бащавелов.  \r\nТой добави, че вече е завършила и двуседмичната мисия на експерти от Европейската комисия, които са дали добра оценка за действията на институциите и обществото в България по отношение борбата със заболяването. „Мерките, които сме взели са отчетени като правилни. Една от слабостите, която е констатирана е, че има малък брой регистрирани стопанства тип „заден двор“. В тази връзка тяхната препоръка е да продължат мерките в тази посока, както и да продължи контрола от страна на Агенцията по безопасност на храните спрямо ловните дружинки. Целта е да се следи дали се спазват мерките за биосигурност и дезинфекциите, които е нужно да правят те, когато напускат ловните полета“, заяви д-р Бащавлов. \r\nЛивия НИНОВА", "date": "2019.10.08", "title": "Няма нови регистрирани случаи на африканска чума по свинете в област Благоевград"}
{"url": "http://www.focus-news.net/news/2019/10/08/2706245/mestni-izbori-2019-mustafa-karadaya-ot-zarnevo-vie-ste-dostoyni-patrioti-izberete-modela-na-zaednostta-v-tervel.html", "text": "„Здравейте горди и достойни патриоти.“ С тези думи председателят на ДПС Мустафа Карадайъ поздрави жителите на село Зърнево, община Тервел, съобщиха от пресцентъра на  ДПС . „Героично Зърнево, което пише история явно трябва да направи исторически избор и крачка и тази година, както е правил през 1989 г.“, добави лидерът на ДПС. \r\nНа предизборната среща в тервелското село Зърнево бе представена листата на ДПС за общински съветници начело с кандидата за кмет на община Тервел Аксел Наз. \r\nКарадайъ заяви още, че ДПС е партията, която от 30 години е пазител на целостта, мира и стабилността на България. Онези самозвани патриоти, които всъщност са националисти умеят само да разделят и противопоставят хората в нашата страна на религиозен и етнически принцип. „Патриот е онзи, който обича Родината, ближния, различния и ги обединява“, обяви Карадайъ. Той каза, че това се случва само в ДПС. \r\nМустафа Карадайъ напомни завета Левски за чиста и свята република и каза, че ДПС е последовател на завета на Левски. „Да живеем равни българи, турци, християни и мюсюлмани в нашата чиста и свята република, припомни той. Затова Зърнево през 2019 г. ще направи пак историческа крачка тук в Тервел. Ще каже „Не“ на противопоставянето и разделението и „Да“ на красивите, умните, образованите и доказалите себе си“, заяви лидерът на ДПС. \r\nКарадайъ каза, че против всякакви световни правила ГЕРБ забраниха нашия майчин език. Не можем да гласуваме за тях, каза още той. „Това направиха заедно с националистите и се състезаваха кой по-голям националист е“, обяви председателят на ДПС. \r\n„Вие имате шанс да направите историческата крачка към обединението, заедността на хората и различния модел на управление в община Тервел, обяви лидерът. „Не“ на модела на разделението, противопоставянето и страха и „Да“ на модела на обединението и заедността“, заяви той. \r\n„Моето доверие към нашият кандидат е безпрекословно“, обяви зам.-председателят на ДПС Филиз Хюсменова. „Тя е една от вас и събира в себе си всички ваши силни страни. Тя умее да гледа смело хората в очите, да казва истината, изпълнява обещанията си и тя е тази, която няма да ви предаде“, обяви Хюсменова. „Ще управлява община Тервел със силна ръка, облечена в кадифена ръкавица в името на всеки един от вас и с грижа към вас. Доверете и се, защото тя го заслужава“, каза още тя. \r\n„Ние трябва да покажем на България, че в смесените райони като Тервел, ДПС е правилният избор“. С тези думи се обърна зам.-председателят на ПГ на ДПС към жителите на селото. „Ние знаем как да управляваме такива общини в интерес на всички етноси без да делим хората по религиозен и етнически признак“, обяви Цонев. \r\n„Затова се обръщам към всички мои приятели християни да преодолеят предразсъдъците, защото не върши работа никому. Не помага да живеем добре заедно, не помага общините ни да станат по-красиви и не помага за доброто на хората“, изтъкна той. „За доброто на хората помага тогава, когато ги избираме не по етнически и религиозен признак, а по техните качества и способности. И аз знам, че ще изпълните вашият дълг към Зърнево, Тервел, България и децата“, заключи Йордан Цонев. \r\nНа предизборната среща присъстваха още народният представител д-р Хасан Адемов и членът на ЦОБ Рушен Риза.", "date": "2019.10.08", "title": "Местни избори 2019: Мустафа Карадайъ от Зърнево: Вие сте достойни патриоти, изберете модела на заедността в Тервел"}
{"url": "http://www.focus-news.net/news/2019/10/08/2706241/d-r-mihail-bashtavelov-odbh-blagoevgrad-ot-12-na-6-lv-se-namalyava-tsenata-za-izsledvaneto-na-prasetata-za-trihineloza.html", "text": "От 12 на 6 лв. се намалява цената за изследването на прасетата за трихинелоза. Това съобщи д-р Михаил Бащавелов, директор на Областна дирекция по безопасност на храните (ОДБХ) – Благоевград след проведената Областна епизоотична комисия в града, предаде репортер на  Радио „Фокус“ – Пирин . Той обясни, че е особено важно не само ловците, но и стопаните на домашни прасета да правят такова изследване, защото самото заболяване е доста опасно. Д-р Бащавелов коментира също, че според данните, с които разполагат, в 1814 двора доброволно са били умъртвени животните, които са били отглеждани. „По предварителна информация това е около половината от броя на дворовете в областта“, отбеляза д-р Бащавелов.  \r\nТой каза още, че в тази цифра влизат предимно дворовете в  района на Кресна, където бе констатирано огнище на заболяването африканска чума по свинете, както и от съседните общини. По-слабо доброволно умъртвяване се извършва в общините по поречието на река Места. Д-р Бащавелов коментира, че проверките продължават по общините. Той обърна внимание и на това, че има нова заповед на министъра на земеделието, храните и горите, според която от 1 октомври се намаляват рестрикциите по отношение на зоните при дивите свине. „Създадени са три зони: под зона „А“; под зона „Б“ и под зона „В“, като под зона „А“ е с площ от 3 кв. км около огнищата. Под зона „Б“ е с площ от 25 кв. км, а под зона „В“ е с площ от 172 кв. км, като в под зона „В“ вече са разрешени мероприятия, свързани с лова“, подчерта д-р Бащавелов. Той отбеляза, че до преди това ограничението е било 200 кв. км.  \r\nД-р Бащавелов уточни, че целта е да се намали популацията на дивите свине, които остават един от основните векторите за разпространяване заболяването африканска чума по свинете. \r\nЛивия НИНОВА", "date": "2019.10.08", "title": "Д-р Михаил Бащавелов, ОДБХ – Благоевград: От 12 на 6 лв. се намалява цената за изследването на прасетата за трихинелоза"}
{"url": "http://www.focus-news.net/news/2019/10/08/2706244/b92-sarbiya-borel-ako-kitay-indiya-i-rusiya-ne-priznayat-kosovo-to-nyama-da-stane-darzhava.html", "text": "Жосеп Борел, който беше избран и скоро ще поеме поста на Върховен представител на ЕС заяви, че Косово има нужда от признанието на Китай, Русия и Китай, за да бъде държава, предава белградската медия  Б92 . \r\nТой добави, че скоро ще посети Прищина в опит да подпомогне диалога й с Белград.  \r\n„Едно нещо е ясно – Косово и Сърбия трябва да стигнат до споразумение. Това е важно. И аз ще направя възможно най-много за да постигна този приоритет. (…) Косово трябва да премахне митата, а Сърбия да се посвети на дълбок и честен диалог“, заяви Борел.  \r\nНа въпрос дали достоверността и целостта на неговите политики в диалога между Белград и Прищина ще бъдат поставени под въпрос от позицията на Испания, която не признава независимостта на Косово, Борел заяви, че макар държавите-членки на ЕС да се различават по позициите си, те са обединени в ангажимента си за решаване на проблема в региона. \r\n„Ако Китай Индия и Русия не призаят Косово, то няма да достигне истинска държавност. Ето защо трябва да продължим да работим и да поддържаме преговорите“ добави още той.  \r\n \r\n Теодор Пенев", "date": "2019.10.08", "title": "Б92 (Сърбия): Борел: Ако Китай, Индия и Русия не признаят Косово, то няма да стане държава"}
{"url": "http://www.focus-news.net/news/2019/10/08/2706243/der-standard-avstriya-revolyutsionna-promyana-na-vlastta-v-kosovo.html", "text": "Ирония е, че президентът на Косово Хашим Тачи натовари своя най-голям критик Албин Курти, председател на движението „Самоопределение“ задачата да състави новото правителство в Прищина. А по-рано Курти увери, че ако поеме премиерския пост в най-младата държава на Балканите, ще насърчава стартирането на процедура по импийчмънт срещу Тачи, отбелязват в редакцията на австрийския национален ежедневник  Der Standard . \r\nВ неделя левите националисти от „Самоопределение“ спечелиха предсрочните парламентарните избори в Косово с 25,6%, набирайки минимална преднина пред консервативната Демократична лига на Косово (ДЛК), която спечели 24,9% от гласовете на избирателите. Очаква се двете настоящи опозиционни партии да формират правителство, което до този момент не е управлявало като конфигурация в Косово. \r\nПартията на Курти години наред се смяташе за неприемлива заради яростната й политика в опозиция и употребата на средства като сълзотворен газ в парламента в опит да блокират гласувания например.  \r\n \r\n Тонът е силно сдържан \r\n \r\nКурти беше кръстник на косовския естаблишмент. Сега той силно сдържа тона си, а желанието да работи в посока на реализиране на Велика Албания бе поставено деликатно на заден план. Малко преди изборите лидерът на „Самоопределение“ дори посети мемориала на бившия президент Ибрахим Ругова - политик, който за разлика от Курти беше много умерен. Ругова беше и един от основателите на ДЛК, с която сега Курти иска да управлява в коалиция.  \r\nВодещият кандидат на ДЛК Вьоса Османи обяви в изборна нощ, че ще се опита да работи със „Самоопределение“. За Османи резултатът от изборите е напълно задоволителен: 37-годишният международен адвокат ще намери по-лесно да надделее в партията срещу „старците“. Въпреки че ДЛК винаги е била спонсорирана от държавата партия, тя все повече се включва в скандали като корупционни афери. Сега Османи иска да изчисти името на партията, а за Курти налагането на върховенството на закона, реформата на съдебната система и полицията е тема номер едно. Затова спечели изборите. Косоварите гласуваха против старата гвардия на Освободителната армия на Косово (АОК) в неделя – Демократическа партия на Косово се срина до 21% от гласовете, НИСМА дори не влезе в парламента. \r\nПосланието е ясно: косоварите искат прозрачност вместо непотизъм. Преди всичко Албин Курти има младата, образована, градска публика зад гърба си. В изборна нощ, когато привържениците му в Прищина празнуваха с фойерверки, той се държа умерено, заявявайки, че иска да „укрепи нашата република“. За Велика Албания не бе спомената и дума. \r\n \r\n Неутрализиране на радикалността \r\n \r\nИменно защото ДЛК събра почти същия брой гласове като „Самоопределение“, ще бъде по-добре да неутрализира радикалните подходи на партията на Курти. Тя настоява за Министерството на правосъдието, вътрешните работи и финансите, ДЛК вероятно ще отговаря за икономическа и външна политика. \r\nДържавният глава на Сърбия Александър Вучич не бе много доволен от победата на Курти на изборите. Контролираната от официален Белград партия „Сръбска листа“ получи над 90% от гласовете в населените с преобладаващо сръбско население населени места. Вучич говори за „победа с 10:0“. Всъщност резултатът показва доколко той и неговата партия са способни да контролират косовските сърби. \r\n \r\n Тереза Герова", "date": "2019.10.08", "title": "Der Standard (Австрия): Революционна промяна на властта в Косово"}
{"url": "http://www.focus-news.net/news/2019/10/08/2706250/71-godishen-mazh-e-otkrit-martav-v-kolata-si-na-ul-aleksandar-stamboliyski-v-burgas.html", "text": "71-годишен мъж е открит мъртъв в колата си на ул. „Александър Стамболийски“ в Бургас. Това потвърди за  Радио „Фокус“-Бургас  Цветелина Рандева, говорител на ОДМВР-Бургас. Мъжът е открит в собствения си автомобил „Нисан Микра“. Той е издирван от вчера, след като е излязъл около 14.00 часа да търси автомобилен сервиз. Човекът е бил на медикаменти, поддържащи състоянието му. \r\nДеница ДИМИТРОВА", "date": "2019.10.08", "title": "71-годишен мъж е открит мъртъв в колата си на ул. „Александър Стамболийски“ в Бургас"}
{"url": "http://www.focus-news.net/news/2019/10/08/2706251/sofiyski-gradski-sad-shte-gleda-myarkata-za-neotklonenie-na-dvamata-obvineni-za-bankoviya-obir-v-stolitsata.html", "text": "Софийски градски съд ще гледа мярката за неотклонение на двамата обвинени за банковия обир в столицата. Това съобщиха от пресцентъра на  Съда . Заседанието ще започне в 14.30 часа. Мярката ще се гледа от 19-и състав.", "date": "2019.10.08", "title": "Софийски градски съд ще гледа мярката за неотклонение на двамата обвинени за банковия обир в столицата"}
{"url": "http://www.focus-news.net/news/2019/10/08/2706240/the-national-interest-kyurdskite-sili-v-siriya-ne-sa-poluchili-nikakvo-izvestie-che-sasht-planirat-da-izteglyat-voyskite-si.html", "text": "Политическото крило на „Сирийските демократични сили“ (СДС) са били изненадани от решението на администрацията на президента на САЩ Доналд Тръмп да изтегли войските си от Северна Сирия и ефективно да предаде някога окупираните от „Ислямска държава“ територии на Турция, пише списание  The National Interest . \r\nПо-рано администрацията на Тръмп излезе с информация, че планира да изтегли в скоро време войските си от Северна Сирия, където Турция се готви да започне военна операция.  \r\nПо-късно стана ясно, че кюрдските фракции в региона не са били наясно с плановете на президента.  \r\n„Никой не ни каза за това“, заяви Синам Мохамед, представител на СДС във Вашингтон.  \r\n„Не очаквахме това да се случи, защото ние (изпълнихме) всички споразумения за зоната за сигурност. Показахме пластичност за да избегнем войната“, добави той.  \r\n„Турция скоро ще се придвижи към отдавна планираната си операция в Северна Сирия. Въоръжените сили на САЩ няма да подкрепят или да се включат в операцията“, се казва в Изявление на Белия дом, малко след като беше проведен разговор между президента на Турция Реджеп Тайип Ердоган и неговия американски колега.  \r\n„Турция сега ще е отговорна за всички бойци на „Ислямска държава“ в региона, които бяха пленени през последните две години след унищожаването на „халифата“ от САЩ“, се казва още в съобщението.  \r\nПреди месец администрацията на Тръмп успя да убеди представителите на СДС да унищожат укрепленията си и да се изтеглят зад зоната за сигурност, за да бъде запазен мирът с Турция. Сега обаче вратата за инвазия е отворена, след като администрацията на Тръмп се оттегля настрана.  \r\n„Силите на САЩ, след като унищожиха „Ислямска държава“ вече няма да са в региона“, се казва в съобщение на Белия дом. Все още не е ясно дали Тръмп има намерение да изтегли всички войски на Вашингтон от Сирия.  \r\n \r\n \r\n Теодор Пенев", "date": "2019.10.08", "title": "The National Interest: Кюрдските сили в Сирия не са получили никакво известие, че САЩ планират да изтеглят войските си"}
{"url": "http://www.focus-news.net/news/2019/10/08/2706255/mestni-izbori-2019-inzh-ivan-panayotov-kandidat-za-kmet-na-obshtina-pazardzhik-ot-gerb-gradoustroystvoto-zaedno-s-byudzheta-e-vizitnata-kartichka-na-edno-dobro-upravlenie.html", "text": "Градоустройството, заедно с бюджета, е визитната картичка на едно добро управление. Това каза на пресконференция  на тема „Градоустройство“ кандидатът за кмет на Община Пазарджик инж. Иван Панайотов, издигнат от ПП ГЕРБ, предаде репортер на  Радио „Фокус“ – Пазарджик . По думите му както при бюджета, така и при градоустройството в община Пазарджик има хаос и непрозрачност, а също и усвояване на ресурси от приближени до сегашното ръководство на Общината. „Общият устройствен план на Пазарджик никъде не можем да го видим. На Брюксел този план може да се види на сайта на града, а на нашия град  – не, а това е много важно не само за бизнеса, но и за хората. Защо е така трябва сами да си отговорим на този въпрос. Задаваме и друг въпрос как една идея за триетажен паркинг се превърна в кафене. Задаваме и още въпроси свързани с паркирането и основно в районите с ново строителство. Не се спазват изискванията в Закона за устройството на територията и подзаконовите нормативни документи. Особено при новото строителство трябва да бъдат осигурени паркоместа за всяка жилищна сграда и обект. След това виждаме хаоса, който настъпва в общината във връзка с паркирането“, посочи Панайотов.  \r\nПо думите му хаосът е факт и в „Синя зона“. „Преди 2 години трябваше да бъде изготвен Генерален план за организация на движението. Той е все още някъде в Общината, а там е мястото, където трябва да се регулират тези неща. Ние имаме решение за „Синя зона“, защото ако този план се приеме нещата ще се регулират, но до тогава трябва актуализация на тази зона. Това е нашето виждане“, коментира Панайотов. Той каза също, че трябва да има и схема за преместваемите съоръжения. „Ако имаме ясна представа за тях и свободните зони, спокойно можем да превърнем Пазарджик в по-добро място за живеене. Тук също има нужда от съответните решения, а те са прости и ясни. Това е спазване на правилата и постоянен контрол, който задължително трябва да се осъществява. Освен това още от първия работен ден, ако бъда избран за кмет, ще започне проектирането на Западния околовръстен път, но ще започне и проектиране на локални пътища за Пловдив и за магистрала „Тракия“. Целта е около тях да се оформят съответните зони за развитие на бизнеса“, уточни Панайотов. Той каза също, че трябва да се работи и в посока изграждане на цялостен воден цикъл, а също и за почистване на речните корита, за да се избегнат ситуации като тази от 2005 година, като тези въпроси трябва да се решат в най-кратки срокове. \r\nВаня НИКОЛОВА", "date": "2019.10.08", "title": "Местни избори 2019: Инж. Иван Панайотов, кандидат за кмет на Община Пазарджик от ГЕРБ: Градоустройството, заедно с бюджета, е визитната картичка на едно добро управление"}
{"url": "http://www.focus-news.net/news/2019/10/08/2706253/pregled-na-mezhdunarodnite-novini-do-1300-chasa-agentsiya-fokus.html", "text": "Бившият премиер Рамуш Харадинай коментира  изявлението на избрания за нов Върховен представител на Европейския съюз по въпросите за външните работи Жосеп Борел, който по-рано заяви, че Косово има нужда от признанието на Русия, Китай и Индия, за да се превърне в държава, предава  “Радио и телевизия на Косово“ . \r\n„Когато чух, че Борел, номиниран да наследи (Федерика) Могерини, да казва, че Косово няма никога да е държава, докато не разполага с признанието на Китай, Русия и Индия се почувствах тъжен заради пликите му знания за нашият регион, когато той има намерение да води външната политика на ЕС. Напомняме на Борел за фундаментален принцип – признанието, базирано на международното нито прави, нито възпрепятства съществуването на държавата. Признанието е политически ход и не се основава на законовото и политическо функциониране на една държава”, заяви Харадинай.  \r\n \r\n*** \r\n \r\n  Жосеп Борел, който беше избран и скоро ще поеме поста на Върховен представител на ЕС заяви, че Косово има нужда от признанието на Китай, Русия и Китай, за да бъде държава, предава белградската медия  Б92 . \r\nТой добави, че скоро ще посети Прищина в опит да подпомогне диалога й с Белград.  \r\n„Едно нещо е ясно – Косово и Сърбия трябва да стигнат до споразумение. Това е важно. И аз ще направя възможно най-много за да постигна този приоритет. (…) Косово трябва да премахне митата, а Сърбия да се посвети на дълбок и честен диалог“, заяви Борел.  \r\nНа въпрос дали достоверността и целостта на неговите политики в диалога между Белград и Прищина ще бъдат поставени под въпрос от позицията на Испания, която не признава независимостта на Косово, Борел заяви, че макар държавите-членки на ЕС да се различават по позициите си, те са обединени в ангажимента си за решаване на проблема в региона. \r\n„Ако Китай Индия и Русия не призаят Косово, то няма да достигне истинска държавност. Ето защо трябва да продължим да работим и да поддържаме преговорите“ добави още той.  \r\n \r\n*** \r\n \r\n  Ирония е, че президентът на Косово Хашим Тачи натовари своя най-голям критик Албин Курти, председател на движението „Самоопределение“ задачата да състави новото правителство в Прищина. А по-рано Курти увери, че ако поеме премиерския пост в най-младата държава на Балканите, ще насърчава стартирането на процедура по импийчмънт срещу Тачи, отбелязват в редакцията на австрийския национален ежедневник  Der Standard . \r\nВ неделя левите националисти от „Самоопределение“ спечелиха предсрочните парламентарните избори в Косово с 25,6%, набирайки минимална преднина пред консервативната Демократична лига на Косово (ДЛК), която спечели 24,9% от гласовете на избирателите. Очаква се двете настоящи опозиционни партии да формират правителство, което до този момент не е управлявало като конфигурация в Косово. \r\nПартията на Курти години наред се смяташе за неприемлива заради яростната й политика в опозиция и употребата на средства като сълзотворен газ в парламента в опит да блокират гласувания например.  \r\n \r\n Тонът е силно сдържан \r\n \r\nКурти беше кръстник на косовския естаблишмент. Сега той силно сдържа тона си, а желанието да работи в посока на реализиране на Велика Албания бе поставено деликатно на заден план. Малко преди изборите лидерът на „Самоопределение“ дори посети мемориала на бившия президент Ибрахим Ругова - политик, който за разлика от Курти беше много умерен. Ругова беше и един от основателите на ДЛК, с която сега Курти иска да управлява в коалиция.  \r\nВодещият кандидат на ДЛК Вьоса Османи обяви в изборна нощ, че ще се опита да работи със „Самоопределение“. За Османи резултатът от изборите е напълно задоволителен: 37-годишният международен адвокат ще намери по-лесно да надделее в партията срещу „старците“. Въпреки че ДЛК винаги е била спонсорирана от държавата партия, тя все повече се включва в скандали като корупционни афери. Сега Османи иска да изчисти името на партията, а за Курти налагането на върховенството на закона, реформата на съдебната система и полицията е тема номер едно. Затова спечели изборите. Косоварите гласуваха против старата гвардия на Освободителната армия на Косово (АОК) в неделя – Демократическа партия на Косово се срина до 21% от гласовете, НИСМА дори не влезе в парламента. \r\nПосланието е ясно: косоварите искат прозрачност вместо непотизъм. Преди всичко Албин Курти има младата, образована, градска публика зад гърба си. В изборна нощ, когато привържениците му в Прищина празнуваха с фойерверки, той се държа умерено, заявявайки, че иска да „укрепи нашата република“. За Велика Албания не бе спомената и дума. \r\n \r\n Неутрализиране на радикалността \r\n \r\nИменно защото ДЛК събра почти същия брой гласове като „Самоопределение“, ще бъде по-добре да неутрализира радикалните подходи на партията на Курти. Тя настоява за Министерството на правосъдието, вътрешните работи и финансите, ДЛК вероятно ще отговаря за икономическа и външна политика. \r\nДържавният глава на Сърбия Александър Вучич не бе много доволен от победата на Курти на изборите. Контролираната от официален Белград партия „Сръбска листа“ получи над 90% от гласовете в населените с преобладаващо сръбско население населени места. Вучич говори за „победа с 10:0“. Всъщност резултатът показва доколко той и неговата партия са способни да контролират косовските сърби. \r\n \r\n*** \r\n \r\n  Политическото крило на „Сирийските демократични сили“ (СДС) са били изненадани от решението на администрацията на президента на САЩ Доналд Тръмп да изтегли войските си от Северна Сирия и ефективно да предаде някога окупираните от „Ислямска държава“ територии на Турция, пише списание  The National Interest . \r\nПо-рано администрацията на Тръмп излезе с информация, че планира да изтегли в скоро време войските си от Северна Сирия, където Турция се готви да започне военна операция.  \r\nПо-късно стана ясно, че кюрдските фракции в региона не са били наясно с плановете на президента.  \r\n„Никой не ни каза за това“, заяви Синам Мохамед, представител на СДС във Вашингтон.  \r\n„Не очаквахме това да се случи, защото ние (изпълнихме) всички споразумения за зоната за сигурност. Показахме пластичност за да избегнем войната“, добави той.  \r\n„Турция скоро ще се придвижи към отдавна планираната си операция в Северна Сирия. Въоръжените сили на САЩ няма да подкрепят или да се включат в операцията“, се казва в Изявление на Белия дом, малко след като беше проведен разговор между президента на Турция Реджеп Тайип Ердоган и неговия американски колега.  \r\n„Турция сега ще е отговорна за всички бойци на „Ислямска държава“ в региона, които бяха пленени през последните две години след унищожаването на „халифата“ от САЩ“, се казва още в съобщението.  \r\nПреди месец администрацията на Тръмп успя да убеди представителите на СДС да унищожат укрепленията си и да се изтеглят зад зоната за сигурност, за да бъде запазен мирът с Турция. Сега обаче вратата за инвазия е отворена, след като администрацията на Тръмп се оттегля настрана.  \r\n„Силите на САЩ, след като унищожиха „Ислямска държава“ вече няма да са в региона“, се казва в съобщение на Белия дом. Все още не е ясно дали Тръмп има намерение да изтегли всички войски на Вашингтон от Сирия.  \r\n \r\n*** \r\n \r\n  Тревожното след изборите в Косово е политическата програма на председателя на движение „Самоопределение“ Албин Курти за обединение с Албания, предупреждава австрийският анализатор Пол Лендвай в статия за ежедневника  Der Standard , цитирана от македонската информационна агенция   „Макфакс“ . \r\nФактът, че Европейският съюз е парализиран от драмата на Брекзит и че дискредитираната американска администрация вече не действат като стожер на стабилността на Балканите, придава особена експлозивност на победата на велокоалбанските националисти в Прищина, добавя Лендвай. \r\nПричината за безпокойство за стабилността на Косово, включително в региона, не е „вътрешно“ политическата дейност на Албин Курти, а неговият продължителен националистически курс за обединение с Албания. \r\nВъпреки етническото и езиковото разнообразие на албанците, живеещи в четири балкански страни, както и на около 1,5-те милиона от диаспората, мечтата за Велика Албания остава често пренебрегван политически и емоционален фактор, твърди австрийският анализатор. \r\nОсвен това не бива да се пренебрегват случайните изявления на албанския премиер Еди Рама, отбелязва Лендвей. Той също така предупреждава, че замразеният конфликт може да предизвика сблъсъци по всяко време на Балканите. \r\n \r\n*** \r\n \r\n  САЩ са готови да отделят 5 млн. долара за унищожението на мини и други експлозиви, остатъци от войната в Косово, предава  “Радио и телевизия на Косово“ , като се позовава на информация на посолството на Вашингтон в Прищина.  \r\nТази помощ ще бъде изпратена в период от 4 години между 2020 и 2023 г., и е насочена към разчистването на над 4 хил. кв. км площ от мини и експлозиви. Това е най-голямата единична помощ, която страната е получавала в опитите си за унищожаване на конвенционални оръжия, останали от войната, откакто САЩ започнаха програмата си в Косово през 1996 г.  \r\n„Този принос ще бъде насочен към места с много експлозиви, замърсени с касетъчни боеприпаси и взривни вещества, остатъци от войната и в крайна сметка ще преодолее остатъчното замърсяване от мини, за да могат местните органи да се справят със собствения си национален капацитет“, се казва в съобщението. \r\n \r\n*** \r\n \r\n  Премиерът на Великобритания Борис Джонсън ще се изправи срещу ново съдебно дело, след като опозицията ще обжалва решението на съда, че министър-председателят няма да бъде принуждаван да търси отсрочка от Брюксел за Брекзит, ако не постигне сделка с Европейския съюз, пише лондонският вестник  London Evening Standard . \r\nПо-рано стана ясно, че шотландският съд в Единбург е отказал да приеме искането на депутата от Шотландската национална партия Джоана Чери и други нейни колеги да принуди премиера да търси отсрочка за Брекзит от ЕС.  \r\nСпоред съда не е нужно да бъде принуждаван премиера да се съгласява със Закона за излизане от Европейския съюз (№ 2), известен и като Закона на Бен, който ще го принуди да търси отсрочка за Брекзит, ако не бъде сключена сделка до средата на октомври, като се имат предвид „недвусмислените уверения“, които премиерът и правителството са дали на съда.  \r\nЧери и нейните колеги все пак ще се опитат да обжалват решението.  \r\n„Принудихме правителството на консерваторите да заключи, че премиерът ще се съгласи със закона и ще обещае да изпрати писмо с искане за удължаване на (срока за) Брекзит и да не подкопава целта на „Закона на Бен“, заяви тя.  \r\nЧери добави обаче, че Джонсън е известен със своята несъобразителност спрямо закона и противно на желанитята дори на правителството.  \r\n„Не вярваме на лидера на торите и не вярваме, че може да се има доверие в думата му да изпрати писмото в духа на закона. По тази причина, ще обжалваме решението и очаваме то да бъде изслушано (на 8 октомври).“, заяви още Чери.  \r\nСъдът също така ще изслуша искането на противниците на Джонсън да бъде предоставено правомощие на съдебни представители да подпишат писмото за отсрочката на Брекзит, ако премиерът откаже да го направи.  \r\nДокументите, представени в съда от името на министър-председателя в петък, разкриха, че той приема, че трябва да изпрати писмото с искане за удължаване на крайния срок за Брекзит при условията, определени в законодателството. \r\n„Ние ще обсъдим дали премиерът отказва да направи това, което заяви пред съда, че ще направи, съда може да подпише писмото от министър-председателя“, заяви представител на шотландския съд.  \r\nРешението по-рано беше огромна победа за Джонсън, две седмици след като Върховният съд гласува, че прекратяването на заседанията в британския парламент е било незаконен ход.  \r\nОпитите на премиера да постигне сделка със своя ревизиран план за Брекзит също завършиха без успех, след като той не получи подкрепа от европейските лидери.  \r\n \r\n*** \r\n \r\n  Република Сръбска, субект в състава на Босна и Херцеговина, ще получава газ по специален клон от „Турски поток“, работата по строителството на който ще започне през 2020 г., предава  TACC . \r\nТова заяви по-рано министъра на енергетиката на Република Сръбска Петър Джокич.  \r\n\"Република Сръбска е готова за проекта, ние вече взехме всички необходими решения за този проект, в правителството през май и в общините през юли, когато определихме трасето на магистралата, свързваща Белград и Република Сръбска“ , заяви Джокич. \r\n„Работата (по строителството) започва следващата година. Не можем да започнем строителството, преди да започне изграждането на магистралата, тъй като това е единен проект. Имайки предвид, че днес е положен камък в основата на магистралата, това означава, че това е активен проект, работата е започнала физически \", каза министърът. \r\n \r\n*** \r\n \r\n  Турция е готова за възможна военна операция на изток от река Ефрат в Северна Сирия, където да установи зона за сигурност, предава министерството на отбраната в Анкара, предава  Anadolu Agency . \r\n„Установяването на зона за сигурност е от особена важност за сирийциите, за да имат те безопасен живот заради нейното значение за стабилността и мира в нашия регион, заяви министерството в съобщение в „Туитър“.  \r\n„Турските сили за сигурност никога няма да толерират създаването на терористичен коридор на нашите граници. Всички приготовления за операцията са приключени“, добави турското министерство.  \r\nПрезидентът на САЩ Доналд Тръмп ще бъде подложен под увеличаващо се напрежение, след като Белият дом обяви, че ще изтегли войските си от Сирия, преди „отдавна планираната“ турска операция.  \r\nДоналд Тръмп все пак изключи варианта САЩ да помогнат на Турция за военната интервенция и се зарече, че „ако Турция направи нещо, което аз, в моята голяма и ненадмината мъдрост, счета за (нередно), то аз тотално ще унищожа и изпепеля икономиката на Турция“.  \r\nАнкара стигна до споразумение с Вашингтон за установяването на зона за сигурност в Северна Сирия по-рано, но на няколко пъти заяви, че не е доволна от постигнатия прогрес, като неколкократно заплашваше и с военни действия.", "date": "2019.10.08", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/10/08/2706248/diana-kovacheva-ombudsman-na-predstoyashtata-sreshta-na-balkanskite-ombudsmani-otnovo-shte-se-postavyat-problemite-sezirani-s-zhalbite-na-grazhdanite-ot-bosilegrad.html", "text": "На предстоящата среща на балканските омбудсмани през месец ноември в Ниш отново ще се поставят проблемите, сезирани с жалбите на гражданите в приемната от Босилеград, както и други въпроси. Това каза за  Радио „Фокус“  омбудсманът Диана Ковачева. Тя припомни, че миналата година по това време в България беше учредена Балканска мрежа на омбудсманите, която си постави за цел да даде по-добър терен за обсъждане на проблемите, които касаят нас, балканските омбудсмани, и по-бързо решаване на въпроси, които много често са трансгранични. Ковачева уточни, че през тази година има добро сътрудничество и с омбудсманите на Гърция и на Румъния при решаването на казуси, за които сезират български граждани. „Ние сме държави с общи граници и по тази причина и проблемите са общи и трябва да бъдат решавани съвместно. Смятам, че тази среща в Ниш ще бъде добра индикация за необходимостта от подобна мрежа, която дава възможност за по-бърза реакция, лица за контакти и по-добро сътрудничество“. На срещата в Ниш ще се говори за възможните решения по темите, които касаят сътрудничеството между нашите държави, и отново ще поставим въпроса за замърсяването на територията на Сърбия, увери общественият защитник. \r\nЕлеонора ЧОЛАКОВА", "date": "2019.10.08", "title": "Диана Ковачева, омбудсман: На предстоящата среща на балканските омбудсмани отново ще се поставят проблемите, сезирани с жалбите на гражданите от Босилеград"}
{"url": "http://www.focus-news.net/news/2019/10/08/2706252/dvama-mazhe-sa-zadarzhani-v-sofiya-za-razprostranenie-na-narkotitsi.html", "text": "Двама мъже са задържани в Шесто РУ за разпространение на наркотици. Това съобщиха от пресцентъра на  МВР . Спецоперацията по противодействие на престъпления, свързани с наркотични вещества, е проведена на 2 октомври. В хода на действията полицаи задържали 23-годишен столичанин в паркиран на ул. „Солун“ лек автомобил „Ситроен“. При личен обиск у него намерили полиетиленово пликче с бяло прахообразно вещество. Последвали процесуално-следствени действия в обитаваното от него жилище, където бил задържан и 21- годишен от Кнежа, живеещ на адреса без адресна регистрация. От апартамента и прилежащото мазе служителите на реда иззели множество полиетиленови пликове, съдържащи: растителна маса; бяло прахообразно вещество; различни по форма и цвят таблетки. Открили също и празни пликчета и машина за вакуумиране. Резултатът от изготвената експертна справка показал, че иззетите вещества са 196.16 грама МДМА, 38.72 грама кокаин, 30 грама амфетамин и 25.30 грама марихуана. След доклад на събраните материали в Софийската градска прокуратура двамата мъже са привлечени като обвиняеми. Наложени са им мерки за неотклонение „парична гаранция“ - в размер на 2000 лева за 21-годишния и 1500 лева за другия.", "date": "2019.10.08", "title": "Двама мъже са задържани в София за разпространение на наркотици"}
{"url": "http://www.focus-news.net/news/2019/10/08/2706254/vitseprezidentat-na-turtsiya-fuat-oktay-nyama-da-se-prechupim-pred-chuzhdestrannite-zaplahi.html", "text": "В очевиден отговор на предупреждението на държавния глава на САЩ Доналд Тръмп, вицепрезидентът на Турция Фуат Октай подчерта, че страната му няма да се пречупи пред чуждестранните заплахи за планираната военна операция на Анкара в Сирия, отбелязва американското издание  The Washington Post . \r\nОктай бе категоричен, че Турция има намерение да се бори със сирийските кюрди, които действат по границата със Сирия и че ще създаде зона, която би позволила обратното връщане на бежанците. \r\nОктай заяви: „Когато става въпрос за сигурността на Турция, ние определяме собствения си път, но и задаваме собствените си граници“. \r\nКоментарът дойде ден, след като Тръмп предупреди, че САЩ ще се оттеглят от районите на очакваната турска атака срещу сирийски кюрдски бойци, които от години воюват заедно с американците срещу близкоизточната терористична групировка „Ислямска държава“. След това той заплаши да унищожи икономиката на турците, ако „прекрачат границите“. \r\n \r\n \r\n Тереза Герова", "date": "2019.10.08", "title": "Вицепрезидентът на Турция Фуат Октай: Няма да се пречупим пред чуждестранните заплахи"}
{"url": "http://www.focus-news.net/news/2019/10/08/2706256/balkanska-skariada-shte-se-provede-za-osma-poredna-godina-v-zlatograd-na-19-oktomvri.html", "text": "Балканска скариада ще се проведе за осма поредна година в Златоград на 19 октомври. Това каза за  Радио „Фокус“ – Смолян  организаторът на събитието Александър Митушев. Скариадата ще се проведе в Стария град, като гостите ще могат да се насладят както на българската, сръбската, турската и гръцката кухни, така и на фолклора на четирите балкански държави, поясни той. По думите на Митушев, този празник събира много гости, тъй като освен много колоритен, той е и много вкусен и създава условия за голямо веселие.  \r\n„Тази година Балканската скариада ще бъде малко по-различна и интересна, тъй като ще има гурме конференция под надслов „Яжте, пийте и добра дума думайте“, с участието на Варненски свободен университет и университет от Турция. По време на конференцията ще бъдат представени доклади за храненето на балканските народи и в частност за скарите, които са традиционни във всички балкански страни“, поясни Митушев. Той отбеляза, че се очакват много гости, хотелите в Златоград вече са почти пълни, а ще има и хора от околните градове. „По традиция хората идват и не само за самото хапване, но и за да се насладят на песенния и танцовия фолклор на балканските народи, като се очакват и гости от Гърция, Турция и Сърбия. Вечерта ще има изпълнители на балкански ритми, бели денс и гръцки бозуки състав“, обясни Митушев.  \r\nТой коментира, че многобройните тематични празници в Златоград не са само комерсиални. В града се провеждат подобни празници през цялата година. „От февруари започваме с отбелязването на Трифон Зарезан, след това на Тодоровден правим кушии, на Трети март в Златоград има възстановки как хайдутите защитават града ни, през май се провежда Празникът на златоградското чеверме, след това са Делювите празници през септември, а сега и Балканската скариада. Почти във всеки месец имаме празници, които възстановяват традициите и съхраняват фолклора. Даваме възможност на много читалища и състави да се представят в съответните формати. Това допринася Златоград да се пълни с туристи, които остават доволни и идват пак при нас“, каза още Александър Митушев. \r\nНели ГЕРГЬОВСКА", "date": "2019.10.08", "title": "Балканска скариада ще се проведе за осма поредна година в Златоград на 19 октомври"}
{"url": "http://www.focus-news.net/news/2019/10/08/2706261/bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево” на границата със Северна Македония, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.10.08", "title": "Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/10/08/2706260/sport-otborat-na-espanyol-shte-bade-voden-ot-nov-trenyor-v-macha-si-s-ludogorets.html", "text": "Футбол: Отборът на Еспаньол ще бъде воден от нов треньор в мача си с Лудогорец. Досегашният старши треньор Давид Гайего беше освободен заради слаби резултати, а неговият заместник ще бъде бившият ръководител на състава на Севиля Пабло Мачин. Неговият дебют ще бъде срещу Виляреал, а на 24 октомври Еспаньол ще се изправи и срещу Лудогорец в мач от трети кръг от груповата фаза на Лига Европа.", "date": "2019.10.08", "title": "Спорт: Отборът на Еспаньол ще бъде воден от нов треньор в мача си с Лудогорец"}
{"url": "http://www.focus-news.net/news/2019/10/08/2706259/politsiyata-v-pernik-razsledva-sluchay-na-postradalo-trimesechno-bebe.html", "text": "Служители от Второ РУ в Перник изясняват случай на пострадало тримесечно бебе. Това съобщиха от  ОДМВР - Перник . Сигналът в полицията е подаден от столично лечебно заведение, където е било докарано тримесечно бебе от майката. След преглед е установено, че детето е със счупени ребра, хематом на главата и други травми. Настанено е в реанимация с опасност за живота. Незабавно органите на реда са предприели действия за установяване на обстоятелствата и причините, довели до тежкото му състояние. \r\nЗапочнато е досъдебно производство и действията по разследването продължават.", "date": "2019.10.08", "title": "Полицията в Перник разследва случай на пострадало тримесечно бебе"}
{"url": "http://www.focus-news.net/news/2019/10/08/2706264/apelativniyat-sad-vav-varna-ostavi-v-aresta-mladezh-razsledvan-za-grabezh-pridruzhen-s-ubiystvoto-na-41-godishen-mazh.html", "text": "Апелативният съд във Варна потвърди като правилен и законосъобразен първоначалния арест на Шенер Р., привлечен с още едно лице като обвиняем по досъдебно производство на Второ Районно управление на МВР – Добрич затова, че в съучастие помежду си, като съизвършители, ограбили със сила златни накити от 41-годишен мъж, като грабежът е бил придружен с убийството му. Шенер е в ареста с определение на ОС – Добрич от 25 септември тази година. Това съобщиха от пресцентъра на  Апелативен съд – Варна . Припомняме, че разследването на тежкото престъпление започнало на 22 септември т. г., след като в землището на село Котленци, общ. Добричка било открито тялото на мъж, който 10 дни по-рано бил обявен за издирване от негови близки. 19 годишният Шенер и вторият обвиняем Румен К. са обвинени затова, че за времето от 12 до 22 септември в землището на с.Котленци, общ. Добричка, в съучастие първо ограбили, а след това и убили Диян Д. Намереното тяло е било в напреднала степен на разлагане. Аутопсия е установила 14 прободни рани, довели до смъртта на мъжа. Златните накити на Диян липсвали. \r\nВарненският апелативен съд намери, че преценката на събраните доказателства създават в достатъчна степен обосновано предположение, че Шенер Р. е съпричастен към престъплението, още повече, че безспорни доказателства. към настоящия етап на разследването не са необходими. Налични са частични самопризнания, направени от втория обвиняем, в това число и техническа експертиза. \r\nОпасността обвиняемия да се укрие или да извърши престъпление е реална и за апелативния съд. Законът предвижда за това престъпление наказание лишаване от свобода от 15 до 20 години, доживотен затвор или доживотен затвор без замяна. Независимо от чистото съдебно минало и липсата на противообществени прояви, съдът отчита факта, че незабавно след убийството обвиняемият е напуснал страната. Нещо повече. От 3 години той постоянно пребивава във Великобритания, където живеят и членовете на семейството му. \r\nОпределението на втората съдебна инстанция, с което се потвърждава първоначалния арест на Шенер Р., привлечен с още едно лице затова, че в съучастие помежду си, като съизвършители, ограбили и убили 41 годишен мъж, е окончателно.", "date": "2019.10.08", "title": "Апелативният съд във Варна остави в ареста младеж, разследван за грабеж, придружен с убийството на 41-годишен мъж"}
{"url": "http://www.focus-news.net/news/2019/10/08/2706262/su-ivan-vazov-v-burgas-otnovo-organizira-kurs-po-grancharstvo-za-vazrastni.html", "text": "СУ „Иван Вазов“ в Бургас отново организира курс по грънчарство за възрастни. Той ще се води от Иван Арабаджиев – ръководител на Школата по керамика в гимназията. Това е единствената по рода си школа в Бургас и региона. Това съобщиха от пресцентъра на  Община Бургас . Курсът за възрастни ще се провежда в продължение на три месеца за трета поредна година. Записалите се ще посещават занятия всяка събота. Те ще се научат да изработват предмети от глина. В края на курса част от творбите им ще бъдат включени в обща изложба с благотворителна цел. Повече информация за курса на телефон 056/ 81 76 90.", "date": "2019.10.08", "title": "СУ „Иван Вазов“ в Бургас отново организира курс по грънчарство за възрастни"}
{"url": "http://www.focus-news.net/news/2019/10/08/2706258/apelativen-sad-varna-ostavi-v-aresta-zadarzhanite-za-ubiystvoto-na-svoy-saselyanin-v-selo-davidovo-bashta-i-sin.html", "text": "Апелативен съд – Варна остави в ареста мъж, разследван заедно с баща си за убийството на свой съселянин от Давидово, това съобщиха от пресцентъра на  съда . Младен Ил., привлечен като обвиняем заедно с баща си затова, че през юли тази година убили свой съсед от село Давидово, община Търговище, и го захвърлили в кладенец, ще продължи да пребивава в ареста. Състав на Апелативен съд – Варна потвърди определение на Окръжен съд – Търговище, с което на 42 годишния обвиняем е било отказано изменение на мярката за неотклонение. \r\nПресслужбата на Варненския апелативен съд припомня, че Младен и баща му са в ареста от 20 август. Още първите следствени действия установили, че 54-годишен мъж е бил убит на 20 юли и хвърлен жив в петметров кладенец. Според обвинението, убийството е било извършено през деня. Тримата били в дългогодишни междусъседски конфликти, повечето от които били провокирани от убития. Тялото му е било намерено няколко дни след сигнал, подаден от близките му. \r\nСъставът на Апелативния съд сподели основанията на първата съдебна инстанция за потвърждаване на постоянния арест на Младен Ил. Събраните в хода на разследването доказателства водят и този съд до обосновано  предположение, че  обвиняемият е  извършител на  престъплението, за което е привлечен. \r\nСъдът отчита не само тежестта на престъпното деяние, което се наказва със затвор и от 10 до 20 години, но и съдебното минало на Младен, осъждан 4 пъти за различни престъпления.  Преценката на тези факти дава основание да се потвърди и извода, че съвсем реална е опасността обвиняемият да  извърши  престъпление или да се укрие. \r\nОпределението на Апелативен съд – Варна, с което си потвърждава постоянния арест на Младен Ил., привлечен като обвиняем заедно с баща си затова, че убили свой съсед от село Давидово не подлежи на обжалване.", "date": "2019.10.08", "title": "Апелативен съд – Варна остави в ареста задържаните за убийството на свой съселянин в село Давидово баща и син"}
{"url": "http://www.focus-news.net/news/2019/10/08/2706266/zhitelite-na-selo-malo-konare-sa-bez-voda-zaradi-avariya.html", "text": "Поради авария на уличен водопровод ще бъде нарушено водоподаването в село Мало Конаре, съобщиха от  ВиК-услуги . Екипи на дружеството работят за отстраняване на проблемите. Очакваният час за възстановяване на нормалното водоподаване е 16.00.", "date": "2019.10.08", "title": "Жителите на село Мало Конаре са без вода заради авария"}
{"url": "http://www.focus-news.net/news/2019/10/08/2706267/mestni-izbori-2019-signal-za-predizborna-agitatsiya-v-detska-gradina-e-razgledan-ot-oik-bobov-dol.html", "text": "Сигнал за предизборна агитация в детска градина е разгледан от Общинска избирателна комисия (ОИК) – Бобов дол. Това съобщиха за  Радио „Фокус” – Кюстендил  от комисията. В сигнала касае поставено съобщение на входната врата на една от детските градини в Бобов дол за стартиране на предизборна кампания за местни избори на един от кандидатите за кмет на Общината. В тази връзка двама членове на комисията са извършили проверка на място и са съставили констативен протокол, което потвърждава изнесените в сигнала данни. Изискана е и информация от страна на директора на детското заведение, която е посочила, че не знае от кого и кога е изготвено съобщението, както и от кого е поставено. Според нея съобщението е премахнато. Председателят на комисията е направил предложение за съставяне на акт за извършено административно нарушение на директора на детската градина, но това предложение е отхвърлени при гласуване. \r\nВенцеслав ИЛЧЕВ", "date": "2019.10.08", "title": "Местни избори 2019: Сигнал за предизборна агитация в детска градина е разгледан от ОИК – Бобов дол"}
{"url": "http://www.focus-news.net/news/2019/10/08/2706263/afp-merkel-predupredi-che-sporazumenie-za-brekzit-e-malko-veroyatno-bez-kompromisi-ot-strana-na-london.html", "text": "Канцлерът на ФРГ Ангела Меркел предупреди, че сделката за Брекзит е обречена на провал, освен ако Обединеното кралство не направи компромис по въпроса за ирландската граница. Съответното разкри източник на Даунинг Стрийт, предава  AFP . \r\nМеркел е провела телефонен разговор с премиера на Великобритания Борис Джонсън, в който е заявила, че споразумението за излизане на Обединеното кралство от структурите на Европейския съюз изглежда „малко вероятно“, ако Лондон не се съгласи да запази Северна Ирландия в митническия съюз на ЕС. \r\n \r\n Тереза Герова", "date": "2019.10.08", "title": "AFP: Меркел предупреди, че споразумение за Брекзит е „малко вероятно“ без компромиси от страна на Лондон"}
{"url": "http://www.focus-news.net/news/2019/10/08/2706265/mestni-izbori-2019-gerb-sliven-otkri-predizbornata-si-shatra.html", "text": "Жителите на Сливен вече могат да посетят изнесената предизборна шатра, в която могат да се срещнат с кандидатите за общински съветници под номер 43 в бюлетината. Това съобщиха от пресцентъра на  ПП ГЕРБ-Сливен . \r\nОсвен това всеки може да се сдобие с отчета за постигнатото в изминалия мандат от екипа на Стефан Радев и ГЕРБ-Сливен, както и управленската програма под надслов „Повече за хората тук”. \r\nШатрата е отворена в рамките на работното време, всеки ден, на ул. „Цар Освободител” 17, в близост до бившето кино „Българка“. При лошо време желаещите могат да се сдобият с агитационни материали от офиса на ГЕРБ Сливен. \r\nКандидатите за общински съветници ще информират своевременно чрез профилите си в социалните мрежи за дните и часовете, в които ще организират срещи с граждани на шатрата. Такива срещи предвижда и кандидатът за кмет на Сливен Стефан Радев.", "date": "2019.10.08", "title": "Местни избори 2019: ГЕРБ-Сливен откри предизборната си шатра"}
{"url": "http://www.focus-news.net/news/2019/10/08/2706257/api-vremenno-dvizhenieto-po-pat-i-4-sofiya-varna-pri-km-219-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-4 София – Варна при км 219 се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите е необходимо да карат с повишено внимание и съобразена скорост, като спазват указанията на „Пътна полиция“.", "date": "2019.10.08", "title": "АПИ: Временно движението по път I-4 София – Варна при км 219 се осъществява в една лента поради пътнотранспортно произшествие"}
{"url": "http://www.focus-news.net/news/2019/10/08/2706268/71-godishniyat-mazh-chieto-tyalo-be-otkrito-v-lek-avtomobil-v-burgas-se-e-samoubil.html", "text": "71-годишният мъж, чието тяло бе открито в лек автомобил в Бургас, се е самоубил. Това съобщиха от  ОДМВР - Бургас . Сигналът за намереното тяло е подаден около 08.20 часа тази сутрин в Първо Районно управление – Бургас. Мъж е съобщил, че в частната си гаражна клетка, разположена във вътрешния двор на кооперация на ул. „Александър Стамболийски” 76, открил тялото на 71-годишния си баща, излязъл от дома си ден по-рано около 14.00 часа. Същият заявил на близките си, че ще търси авторемонтна работилница за отстраняване на повреда по лекия си автомобил „Нисан Микра”.  \r\nДо момента на откриване на тялото близките не са разполагали с информация относно местонахождението на възрастния човек и са търсили помощ през социалните мрежи. \r\nПри извършения оглед на местопроизшествието е констатирано, че се касае за самоубийство, осъществено чрез свързване на ауспуха на автомобила с прозореца на купето и включване на двигателя на „Нисан”-а с цел отделяне на въглероден двуокис. При извършения допълнителен оглед е установено, че паралелно с това възрастният човек се е прострелял в областта на главата със самоделно направен пистолет.  \r\nТялото на 71-годишния мъж е откарано за аутопсия в отделение „Съдебна медицина” при УМБАЛ - Бургас. По случая досъдебно производство.", "date": "2019.10.08", "title": "71-годишният мъж, чието тяло бе открито в лек автомобил в Бургас, се е самоубил"}
{"url": "http://www.focus-news.net/news/2019/10/08/2706274/tyaloto-na-58-godishen-mazh-e-otkrito-v-izostaven-stroezh-vav-varna.html", "text": "Тялото на 58-годишен мъж е открито в изоставен строеж в квартал „Кайсиева градина“ във Варна. Това съобщи за  Радио „Фокус“ – Варна  Ивана Милева, говорител на ОДМВР – Варна. Сигналът е подаден в неделя към 21.30 часа. Направен е оглед на местопроизшествието, като не са открити следи от насилие. Образувано е досъдебно производство. \r\nПо информация на слушатели на Радио „Фокус“ – Варна 58-годишният мъж е живеел отскоро в строежа. От известно време е бил с влошено здраве, а наскоро е загубил зрението си, вероятно следствие на алкохолна интоксикация. Мъжът не е бил агресивен, но по всяка вероятност е имал съпътстващи заболявания. Жители на квартала са подавали сигнал до полицията и Бърза помощ, но мъжът е отказвал да бъде хоспитализиран.   \r\nДесислава ВАСИЛЕВА", "date": "2019.10.08", "title": "Тялото на 58-годишен мъж е открито в изоставен строеж във Варна"}
{"url": "http://www.focus-news.net/news/2019/10/08/2706273/72-godishen-feldsher-v-zdravnata-sluzhba-na-selo-oreshnik-e-nameren-ubit-politsiyata-izdirva-izvarshitelya.html", "text": "72-годишен фелдшер в здравната служба на село Орешак е намерен убит. Това съобщиха от пресцентъра на  МВР . Криминалисти от ОДМВР - Хасково издирват извършителя на тежкото криминално престъпление. Тази сутрин в РУ - Тополовград е получен сигнал за намерено безжизнено тяло на 72-годишен мъж – фелдшер в здравната служба на село Орешник. Незабавно към мястото бил насочен оперативен екип, който при извършения първоначален оглед установил множество следи от насилие по тялото на мъжа.  \r\nПо случая е образувано досъдебно производство, предприети са оперативно-издирвателни действия за установяването и задържането на извършителя.", "date": "2019.10.08", "title": "72-годишен фелдшер в здравната служба на село Орешник е намерен убит, полицията издирва извършителя"}
{"url": "http://www.focus-news.net/news/2019/10/08/2706269/stevo-pendarovski-balgariya-nyama-da-poprechi-na-makedoniya-da-poluchi-data-za-priem-v-es.html", "text": "Елементите на българската позиция относно процеса на по-нататъшна интеграция на Северна Македония са вътрешнополитически въпрос на държава-членка на Европейския съюз и тази позиция със сигурност няма да бъде представена на предстоящия Европейски съвет, заяви днес президентът на Северна Македония Стево Пендаровски, пише скопското издание  ”Независен“ . \r\nВ отговор на въпрос от журналисти той заяви, че макар да не е говорил още с българския президент Румен Радев, България със сигурност няма да блокира началото на преговорите. \r\n„Първо нека получим дата, а след това всички държави-членки на ЕС трябва да направят рамката за преговори. (…) Ще направим свои собствени преговорни позиции относно това, което другите държави-членки изискват от нас.“, заяви Пендаровски.  \r\n„Ако въобще влезе в дневния ред, това ще стане в средата на следващата година, когато започне процесът на преговори. Практически е невъзможно да коментирате позиция за преговори, чиито елементи все още не знаете.“, добави още той.  \r\nНа 30 септември българските държавни служители проведоха консултативна среща с президента Румен Радев, на която присъстваха премиерът Бойко Борисов, заместник министър-председателят Красимир Каракачанов и външният министър Екатерина Захариева. \r\nСлед срещата Борисов подчерта, че София винаги е казвала, че Северна Македония може да разчита на нея по пътя към ЕС. Въпреки това България смята, тази подкрепа не е безусловна. \r\n \r\n Теодор Пенев", "date": "2019.10.08", "title": "Стево Пендаровски: България няма да попречи на Македония да получи дата за прием в ЕС"}
{"url": "http://www.focus-news.net/news/2019/10/08/2706249/rtk-kosovo-haradinay-sazhalyavam-da-chuya-za-mnenieto-na-borel-che-kosovo-nikoga-nyama-da-bade-darzhava-bez-priznanieto-na-kitay-indiya-i-rusiya.html", "text": "Бившият премиер Рамуш Харадинай коментира  изявлението на избрания за нов Върховен представител на Европейския съюз по въпросите за външните работи Жосеп Борел, който по-рано заяви, че Косово има нужда от признанието на Русия, Китай и Индия, за да се превърне в държава, предава  “Радио и телевизия на Косово“ . \r\n„Когато чух, че Борел, номиниран да наследи (Федерика) Могерини, да казва, че Косово няма никога да е държава, докато не разполага с признанието на Китай, Русия и Индия се почувствах тъжен заради пликите му знания за нашият регион, когато той има намерение да води външната политика на ЕС. Напомняме на Борел за фундаментален принцип – признанието, базирано на международното нито прави, нито възпрепятства съществуването на държавата. Признанието е политически ход и не се основава на законовото и политическо функциониране на една държава”, заяви Харадинай.  \r\n \r\n Теодор Пенев", "date": "2019.10.08", "title": "RTK (Косово): Харадинай: Съжалявам да чуя за мнението на Борел, че Косово никога няма да бъде държава без признанието на Китай, Индия и Русия"}
{"url": "http://www.focus-news.net/news/2019/10/08/2706275/tretiyat-natsionalen-forum-dni-na-uchilishtnata-psihologiya-shte-se-provede-v-stara-zagora-ot-9-do-11-oktomvri.html", "text": "Третият национален форум „Дни на училищната психология“ ще се проведе в Стара Загора от 9 до 11 октомври. Това съобщиха от пресцентъра на  Общината . Той се организира с подкрепата на Община Стара Загора и Регионално управление на образованието - Стара Загора \r\nВ продължение на три дни ще бъдат представени добри практики за обща и допълнителна подкрепа за личностното развитие на децата и учениците от психолози и педагогически съветници от страната. Ще бъдат споделени модели на диагностична и консултативна работа с деца, ученици и родители; ще бъде представена интерактивна групова дейност по различни проекти. \r\nВъв форума ще участват 70 лектори и специалисти от над 30 града в страната. Специални гости в пленарните сесии са проф. Даниела Тасевска от ВТУ „Св. Св. Кирил и Методий“ и проф. Галя  Кожухарова от ДИПКУ - Стара Загора.  \r\nЗа втора поредна година ще бъде връчена награда за принос в училищната психология. \r\nОфициалното откриване е на 9 октомври от 13.30 часа в Регионална библиотека „Захарий Княжески“.  \r\nВъв втория пленарен ден сесията на тема „Приобщаващо образование“ ще се проведе в Средно училище „Железник“ от 9.00 часа. Ще бъдат представени добри практики от училището, ще се дискутират иновативни методи за работа с деца с проблемно развитие, адаптация на учениците от първи клас, плавният преход детска градина-училище и др.  \r\nПленарна сесия „Личностна подкрепа“ ще започне от 14.30 часа в ГПЧЕ „Ромен Ролан“.  \r\nТретият ден на форума е посветен на темата „Ученическо самоуправление“. В сесията, която ще се проведе в Регионална библиотека „Захарий Княжески“,  ще вземат участие и младият омбудсман и Младежки общински съвет Стара Загора.", "date": "2019.10.08", "title": "Третият национален форум „Дни на училищната психология“ ще се проведе в Стара Загора от 9 до 11 октомври"}
{"url": "http://www.focus-news.net/news/2019/10/08/2706271/kremal-sasht-ne-sa-uvedomili-rusiya-za-izteglyaneto-na-voyskite-si-ot-siriya.html", "text": "САЩ не са уведомили Руската федерация за изтеглянето на войските си от Сирия, Турция също не е докладвала за предстоящото движение на свои части в страната. Това съобщи пред репортери говорителят на Кремъл Дмитрий Песков, предава  TACC . \r\n„Не, никой не е уведомил. Все още не знаем кои войски се изтеглят, в какъв обем, дали изобщо се изтеглят. Имаше различни изявления за изтеглянето на войски от различни части на света, които не бяха потвърдени по-късно. Следователно, ние много внимателно наблюдаваме развитието на ситуацията“, обобщи Песков. \r\nТурският президент Реджеп Тайип Ердоган заяви на 1 октомври, че Анкара възнамерява самостоятелно да създаде зона за сигурност източно от река Ефрат в Сирия, тъй като не е постигнала желания резултат при преговорите с американската страна. На 7 октомври турският президент обяви, че САЩ започват да изтеглят войските си от Североизточна Сирия, където Анкара възнамерява да проведе операция за създаване на зона за сигурност. \r\nВ понеделник Тръмп написа в своя профил в социалната мрежа „Туитър“ :„Време е да излезем от тези нелепи безкрайни войни... и да върнем войниците си у дома“. Лидерът на Белия дом обяви решението си да започне изтеглянето на войски от Сирия на 19 декември 2018 г., припомня агенцията. \r\n \r\n Тереза Герова", "date": "2019.10.08", "title": "Кремъл: САЩ не са уведомили Русия за изтеглянето на войските си от Сирия"}
{"url": "http://www.focus-news.net/news/2019/10/08/2706270/predsedatelyat-na-komisiyata-po-otbrana-gen-konstantin-popov-demonstrira-elementi-ot-visshiya-pilotazh-na-noviya-trenazhor-na-samolet-pc-9m.html", "text": "Председателят на Комисията по отбрана ген. Константин Попов демонстрира елементи от висшия пилотаж на новия тренажор на самолет PC-9M. Това съобщиха от пресцентъра на  Народното събрание . Пред народните представители от комисията беше демонстриран за първи път тренажорния комплекс на самолет „PILATUS” PC-9M на Военновъздушната учебна база – Долна Митрополия.  \r\nРадвам се, че Военновъздушната учебна база в Долна Митрополия вече има това съвременно съоръжение, коментира след демонстрацията ген. Константин Попов. Той подчерта, че обучението с тренажора ще спести средства, защото позволява да се отработват всички полетни, авиационни и аварийни процедури, дава много реална представа и усещанията са близки до тези във въздуха. Тук се гради бъдещата безопасност, защото колкото по-подготвен отиваш в самолета, толкова по-добре можеш да реагираш на всяка ситуация във въздуха, посочи ген. Константин Попов и добави, че освен обучителна това е и животоспасяваща техника.  \r\nЗакупуването на тренажора е част от необходимата техника на нашето Висше военновъздушно училище, подчерта председателят на парламентарната Комисия по отбрана. Има нужда от подобряване на материалната база в Долна Митрополия, вече е ремонтирана сградата, но трябва да бъдат положени още усилия, за да има достатъчно добра материална база, коментира той. Сградният фонд е доста тъжна картинка, част от необходимите ресурси са осигурени, но очевидно ще трябва да бъдат отделени още, уточни ген. Константин Попов.  \r\nПрез втория ден на изнесеното си заседание народните представители от Комисията по отбрана разгледаха Военновъздушната учебна база – Долна Митрополия, запознаха се със структурата и дейността на базата, с работата на тренажорен комплекс на самолет „PILATUS” PC-9M. От ръководството на Военновъздушната учебна база представиха информация за структурата, функциите и задачите на сектор „Противовъздушна отбрана“ на Центъра за подготовка и обучение и показаха авиационна техника и височинно оборудване.", "date": "2019.10.08", "title": "Председателят на Комисията по отбрана ген. Константин Попов демонстрира елементи от висшия пилотаж на новия тренажор на самолет PC-9M"}
{"url": "http://www.focus-news.net/news/2019/10/08/2706277/vitsepremierat-mariyana-nikolova-tsifrovizatsiyata-na-protsesite-i-uslugite-namalyava-koruptsiyata-osiguryava-prozrachnost-i-prosledimost.html", "text": "Заместник министър-председателят по икономическата и демографската политика Марияна Николова участва в министерската сесия, посветена на добрите правителствени практики в сферата на електронните публични услуги и успешните дигитални трансформации. Това съобщиха от  правителствената информационна служба . Събитието е в рамките на  23-тия световен конгрес по информационни технологии, който се провежда в Ереван, Армения. \r\nВ своето изказване вицепремиерът отбеляза, че динамичното развитие на информационните технологии налага постоянна актуализация както на целите, така и на средствата за постигане на пълноценно и ефективно електронно управление. „Държавното управление не може да изостава от общите тенденции и необратими процеси на европейско и световно ниво, и трябва своевременно да се адаптира към новата цифрова среда“, заяви вицепремиерът Марияна Николова. Тя изтъкна, че в процеса на стратегическо планиране в публичния сектор, също като в бизнеса, се налага постоянно анализиране на технологичното развитие.  \r\n„Цифровизацията на процесите и услугите води до драстично намаляване на нивото на корупция, осигурява прозрачност и проследимост“, подчерта вицепремиерът Николова. Тя добави, че Европейският съюз със своята стратегия за Цифровия единен пазар има за цел да премахне пречките и да предложи повече възможности за трансгранична стопанска дейност. \r\n„България, като страна членка на Европейския съюз, следва общия подход за хармонизация на европейското законодателство, стандарти и сертификационни схеми в сферата на дигитализацията“, изтъкна българският заместник министър-председател. В сесията взеха участие министри от Армения, Естония, Бангладеш, Мексико, Малайзия и Република Корея.", "date": "2019.10.08", "title": "Вицепремиерът Марияна Николова: Цифровизацията на процесите и услугите намалява корупцията, осигурява прозрачност и проследимост"}
{"url": "http://www.focus-news.net/news/2019/10/08/2706280/api-vremenno-dvizhenieto-pri-km-202-na-pat-i-4-sofiya-varna-se-osashtestvyava-v-edna-lenta-poradi-patnotransportno-proizshestvie.html", "text": "Временно движението при км 202 на път I-4 София – Варна се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват указанията на „Пътна полиция\".", "date": "2019.10.08", "title": "АПИ: Временно движението при км 202 на път I-4 София – Варна се осъществява в една лента поради пътнотранспортно произшествие"}
{"url": "http://www.focus-news.net/news/2019/10/08/2706282/ministar-danail-kirilov-se-sreshtna-s-vremenno-upravlyavashtiya-posolstvoto-na-avstraliya-v-atina.html", "text": "Вярвам в независимостта на българския съд. Това заяви днес министърът на правосъдието Данаил Кирилов на временно управляващия посолството на Австралия в Атина Н. Пр. Джон Филп, съобщиха от пресцентъра на  Министерството на правосъдието . Срещата, проведена в Министерството на правосъдието, бе поискана от австралийската страна по повод казуса с Джок Полфрийман. \r\nМинистър Кирилов изрази увереност, че българският съд ще вземе правилно решение по повод искането на прокуратурата за възобновяване на делото за условното предсрочно освобождаване на Полфрийман. \r\nН. Пр. Джон Филп благодари на българската затворническа администрация, която е откликвала бързо и адекватно през годините във връзка със сигурността и безопасността на австралийския гражданин, излежаващ присъда у нас.  \r\n„Австралийската страна е наясно, че и в момента всичко се развива според българското законодателство и няма отклонения в процесите на съдопроизводството“, каза временно управляващият посолството на Австралия в Атина. \r\nТой допълни, че вече е издаден паспорт на Полфрийман, но документът няма да му бъде предоставен до приключване на съдебния казус. \r\nНа срещата присъстваха още консулът на Австралия акредитиран за България Джанин Макленън и почетният консул на Австралия в България Индиана Трифонова, както и заместник-министрите на правосъдието проф. Николай Проданов и Евгени Стоянов.", "date": "2019.10.08", "title": "Министър Данаил Кирилов се срещна с временно управляващия посолството на Австралия в Атина"}
{"url": "http://www.focus-news.net/news/2019/10/08/2706283/sastoyanieto-na-darvetata-v-morskata-gradina-na-varna-shte-bade-obsledvano-s-rezistograf.html", "text": "Състоянието на дърветата в Морската градина на Варна ще бъде внимателно обследвано със специална машина – резистограф, предаде репортер на  Радио „Фокус“ – Варна . Чрез нея ще може да се установява реалното състояние на едрогабаритната растителност в парка. „Резистографът ще предоставя графични изображения на плътността на обследваното дърво и така да се преценява вътрешното му състояние – дали има наличие на гъбични образувания и хралупи, има ли опасност от прекършване, падане. На база на тази информация специалистите ще могат да преценят много по-точно дали на едно дърво следва да се извърши частична или цялостна резитба, как да бъде укрепено или лекувано. С помощта на резистографа ще се извършва картотекиране и последващ мониторинг на  растителността в Морската градина“, съобщи Стоян Аргиров, управител на общинското предприятие „Управление на проекти и озеленяване“.  \r\nПроцедурата е задействана, предстои да бъде избран доставчик. Тази година, след консултации с ландшафтен архитект, в парка са засадени над 150 броя едроразмерна дървесна и над 1000 бр. храстова растителност. \r\nПредприемат се и мерки за екологично почистване и косене в парка – общинското предприятие ще купи два броя нови специализирани мотометачни машини, които ще се ползват за автоматизирано чистене на алеите. Те са оборудвани с водни дюзи над четките за намаляване на фините прахови частици във въздуха. В ход е и обществена поръчка за доставка на акумулаторна техника за коситба и резитба, с цел намаляване на разходите за консумативи и преустановяване ползването на горива и масла. \r\nДесислава ВАСИЛЕВА", "date": "2019.10.08", "title": "Състоянието на дърветата в Морската градина на Варна ще бъде обследвано с резистограф"}
{"url": "http://www.focus-news.net/news/2019/10/08/2706284/balgarski-grazhdanin-e-postradal-pri-intsident-v-germanskiya-grad-limburg.html", "text": "Един български гражданин е сред пострадалите при инцидента в Лимбург, Германия, при който камион блъсна 8 автомобила. Това съобщиха от пресцентъра на  Министерството на външните работи . \r\nПо информация на германската полиция българският гражданин е получил леки наранявания, оказана му е медицинска помощ, след което е бил освободен от медицинско наблюдение.  \r\nКъм момента няма официални данни за мотивите за инцидента, разследван от германските власти.  \r\nГенералното ни консулство във Франкфурт е във връзка с германските власти и е готово при необходимост да оказва съдействие.", "date": "2019.10.08", "title": "Български гражданин е пострадал при инцидент в германския град Лимбург"}
{"url": "http://www.focus-news.net/news/2019/10/08/2706278/afp-tusk-obvini-dzhonsan-v-tova-che-se-opitva-da-hvarli-vinata-za-provala-na-pregovorite-za-brekzit-na-bryuksel.html", "text": "Председателят на Европейския съвет Доналд Туск обвини премиера на Великобритания Борис Джонсън в това, че се опитва да прехвърли вината за провала в преговорите за Брекзит на Брюксел, предава  AFP . \r\n„Това, което е заложено не е спечелването на глупава игра на вина“, заяви той в съобщение в „Туитър“.  \r\n„Заложено е бъдещето на Европа и Великобритания, както и сигурността и интересите на нашите народи. Ако не искаш сделка и не искаш отсрочка, (къде отиваш)?“, добави той.  \r\n \r\n Теодор Пенев", "date": "2019.10.08", "title": "AFP: Туск обвини Джонсън в това, че се опитва да хвърли вината за провала на преговорите за Брекзит на Брюксел"}
{"url": "http://www.focus-news.net/news/2019/10/08/2706281/okrazhnata-prokuratura-v-plovdiv-predade-na-sad-19-godishniya-mladezh-obvinen-za-prichinyavane-na-tezhkata-katastrofa-na-bul-maritsa-pri-koyato-zaginaha-dvama-dushi.html", "text": "Окръжната прокуратура в Пловдив предаде на съд 19-годишния младеж, обвинен за причиняване на тежката катастрофа на бул. „Марица“, при която загинаха двама души. Това съобщиха от пресцентъра на  Апелативна прокуратура - Пловдив . Младежът с инициали О.Д. (на 19 г.) е привлечен като обвиняем за това, че на 29 септември 2019 г. в Пловдив, при управление на лек автомобил „Опел Корса“ е нарушил правилата за движение и като неправоспособен водач по непредпазливост е причинил смъртта на две лица и средна телесна повреда на едно лице, като деянието е извършено с концентрация на алкохол в кръвта 1,55 на хиляда, установено по надлежния ред.  Понастоящем обвиняемият О.Д. се намира в следствения арест. Той е задържан за срок от 72 часа с постановление на наблюдаващия прокурор.  \r\nНа 9 октомври 2019 г. Окръжна прокуратура - Пловдив ще внесе искане в съда за определяне на мярка за неотклонение „задържане под стража“ спрямо него. Разследването по случая продължава.", "date": "2019.10.08", "title": "Окръжната прокуратура в Пловдив предаде на съд 19-годишния младеж, обвинен за причиняване на тежката катастрофа на бул. „Марица“, при която загинаха двама души"}
{"url": "http://www.focus-news.net/news/2019/10/08/2706276/ria-novosti-preduprezhdavahme-kyurdite-che-sasht-shte-sprat-da-gi-podkrepyat-tvardi-vanshnoto-ministerstvo-na-siriya.html", "text": "Дамаск многократно е предупреждавал кюрдите в североизточната част на Сирия, че чуждестранната подкрепа за тях рано или късно е щяла да бъде прекратена и призовава кюрдите да разрешат проблемите си по мирен начин, заяви сирийският външен министър Фейсал Микдад, предава  РИА Новости . \r\nТурция обяви по-рано за предстоящото начало на операция срещу кюрдските формирования, подкрепени от САЩ на границата на Сирия. Вашингтон заяви, че няма да участва операцията, но ще изтегли войските си от зоната на възможните военни операции. \r\nМикдад заяви, че сирийските власти ще защитят цялата територия на страната и не приемат окупацията на „дори сантиметър сирийска земя“. \r\n\"Много пъти сме предупреждавали за подобни конспирации срещу родината и сирийския народ. Те казваха, че тези, които се втурват в обятията на чужденците, ще бъдат изхвърлени. (…) Това се случи \", каза Микдад в отговор на въпрос от журналисти защо САЩ са престанали да подкрепят „Сирийските демократични сили“ (СДС).  \r\n \r\n \r\n \r\n Теодор Пенев", "date": "2019.10.08", "title": "РИА Новости: Предупреждавахме кюрдите, че САЩ ще спрат да ги подкрепят, твърди външното министерство на Сирия"}
{"url": "http://www.focus-news.net/news/2019/10/08/2706287/nezryashti-ot-varna-predstavyat-razlichni-tekstove-v-ramkite-na-golyamoto-braylovo-chetene-na-10-i-11-oktomvri.html", "text": "Незрящи деца и възрастни от Варна предстои да се включат в два поредни дни в „Голямото брайлово четене“, инициатива, посветена на 210 години от рождението на Луи Брайл. „Идеята е да се възкреси отново значението на този шрифт“, обясни в интервю за  Радио „Фокус“ – Варна  председателят на Национално читалище на слепите „Луи Брайл 1928“, Спас Карафезов. Първото събитие във Варна ще се проведе от 14.00 часа на 10 октомври в Специалното училище за ученици с нарушено зрение „Проф. д-р Иван Шишманов“. Възпитаници на учебното заведение ще представят различни текстове, написани с брайлово писмо.  \r\nДен по-късно, на 11 октомври, подобна инициатива ще се проведе и в културния дом на Съюза на слепите на улица „Петко Стайнов“ №3. Началото ще бъде дадено от 11.00 часа. В четенето могат да се включат незрящи от всички възрасти.  \r\n„Голямото брайлово четене“ се организира по проект на Национално читалище на слепите „Луи Брайл 1928“, фондация „Съпричастие“ и регионалната организация на Съюза на слепите в България. Проявата е по проект, финансиран от Агенцията за хората с увреждания, и се очаква да приключи до средата на месец ноември. Реализира се в градовете София, Пловдив, Варна и Габрово. \r\nДиана СТОЕВА", "date": "2019.10.08", "title": "Незрящи от Варна представят различни текстове в рамките на „Голямото брайлово четене“ на 10 и 11 октомври"}
{"url": "http://www.focus-news.net/news/2019/10/08/2706286/vazstanoveno-e-dvizhenieto-pri-km-219-po-pat-i-4-sofiya-varna.html", "text": "Възстановено е движението при км 219 по път I-4 София - Варна. Това съобщиха от пресцентъра на  Агенция „Пътна инфраструктура“ .", "date": "2019.10.08", "title": "Възстановено е движението при км 219 по път I-4 София - Варна"}
{"url": "http://www.focus-news.net/news/2019/10/08/2706285/gazeta-express-kosovo-evropeyskite-nablyudateli-smyatat-che-srabska-lista-e-prechela-na-normalnoto-provezhdane-na-izborite.html", "text": "Европейските наблюдатели, които надзираваха изборите в Косово смятат, че изборите са били спокойни с ограничени инциденти, но „Сръбска листа“ е пречела на нормалното провеждане на изборите на някои места, пише  Gazeta Express . \r\nТе заявиха в това на пресконференция, свързана с изборите.  \r\nГлавният европейски наблюдател Виола фон Крамон-Таубадел заяви, че са били засечени нередности в изборите, свързани с опити за мешателство в изборите от страна на „Сръбска листа“, чиито партийни членове или привърженици са се опитали да накарат хората да гласуват за тях в изборния ден.  \r\n„В някои част на Косово изборите не бяха в съответствие с международния стандарт, установихме намеса в избора на гласоподавателите във връзка с пускането на бюлетини за „Сръбска листа“, заяви тя.  \r\nНаблюдателите също така са установили някои нередности свързани с достъпа до секциите на хора с увреждания и са препоръчали на бъдещото правителство и на парламента в Косово да поработи върху върховенството на закона и да продължи да работи по процеса по европейската интеграция на страната. \r\n \r\n Теодор Пенев", "date": "2019.10.08", "title": "Gazeta Express (Косово): Европейските наблюдатели смятат, че „Сръбска листа“ е пречела на нормалното провеждане на изборите"}
{"url": "http://www.focus-news.net/news/2019/10/08/2706291/v-pernik-shte-bade-napravena-parva-kopka-za-nachalo-na-remonta-na-ul-sofiysko-shose.html", "text": "В града ще бъде направена първа копка за начало на ремонта на ул. „Софийско шосе“ . Това съобщиха от пресцентъра на  Общината . Церемонията ще се състои на 9 октомври в 10.30 часа на ул. „Софийско шосе“ (при Гуми център „Експрес“).", "date": "2019.10.08", "title": "В Перник ще бъде направена първа копка за начало на ремонта на ул. „Софийско шосе“"}
{"url": "http://www.focus-news.net/news/2019/10/08/2706288/na-fona-na-prizivite-na-mezhdunarodnata-obshtnost-turtsiya-zavarshi-podgotovkata-za-nova-voenna-operatsiya-v-siriya-obzor.html", "text": "На фона на призивите от международната общност, Министерството на отбраната на Турция обяви, че страната е завършила подготовката за нова, трета по ред операция в съседна Сирия. Основната й цел – според Анкара – е установяване на зона за сигурност, в която сирийските бежанци ще може да се завърнат. „Установяването на зона за сигурност е от особена важност за сирийциите, за стабилността и мира в нашия регион“, се казва в официалното съобщение на ведомството, разпространено в социалната мрежа „Туитър“. „Турските сили за сигурност никога не биха толерирали създаването на терористичен коридор по нашите граници. Всички приготовления за операцията са приключени“, обявиха от МО в Анкара. \r\nДен по-рано турският президент Реджеп Тайип Ердоган предупреди, че в следващите дни може да бъде даден ход на нова военна операция, целта на която ще бъде създаването на „зона за сигурност\" в Северна Сирия. \r\nПрез август представители на САЩ и Турция се договориха за създаването на „зона за сигурност“ в Северна Сирия, на изток от Ефрат. Турският министър на отбраната Хулуси Акар заяви, че ако процесът на създаване на тази зона бъде спрян или отложен, Анкара ще бъде принудена да се откаже от обединението на своите усилия с Вашингтон по отношение на Сирия. \r\n \r\nПодготовката за операцията на Анкара навлезе във финалната права, след като във вечерните часове на неделя държавният глава на  САЩ  Доналд Тръмп обяви решението на Вашингтон за изтегляне на американските контингенти от районите на очакваната турска атака срещу сирийски кюрди, които от години воюват заедно с Вашингтон срещу близкоизточната терористична групировка „Ислямска държава“. По-късно Тръмп предупреди, че ще „заличи\" икономиката на Турция, ако Анкара направи нещо в Сирия, което в своята \"велика и несравнима мъдрост\" той счита за действие \"извън границите\". „Ако Турция направи нещо, което аз по своята велика и несравнима мъдрост считам за извън границите, напълно ще унищожа и залича икономиката на Турция (правил съм това и преди!)\", написа американският президент в социалната мрежа \"Туитър\". \r\nИзвънредното предупреждение на Тръмп срещу съюзника на САЩ в НАТО бе отправено, точно след като Белият дом обяви изтегляне на военнослущите си от турско-сирийските гранични райони. С това решение Вашингтон изглежда даде на Анкара зелена светлина да атакува кюрдите, въпреки че те воюват заедно с американските сили срещу близкоизточната терористична групировка „Ислямска държава\" в Сирия. \r\nВ очевиден отговор на предупреждението на Тръмп, вицепрезидентът на Турция Фуат Октай подчерта, че страната му няма да се пречупи пред чуждестранните заплахи за планираната военна операция на Анкара в Сирия. Октай бе категоричен, че Турция има намерение да се бори със сирийските кюрди, които действат по границата със Сирия и че ще създаде зона, която би позволила обратното връщане на бежанците. \r\nОктай заяви: „Когато става въпрос за сигурността на Турция, ние определяме собствения си път, но и задаваме собствените си граници“. \r\n \r\n Сирийските демократични сили (СДС)  обявиха готовността си да започнат \"тотална война\" срещу Турция, ако Анкара стартира нова военна операция в северните райони на Сирия. „СДС остават ангажирани с рамката, създадена от механизма за сигурност. Въпреки това, за да защитим себе си и хората си, няма да се колебаем да отговорим с тотална война през границата на всяко непровокирано нападение от страна на Турция\", написа лидерът на организацията Мустафа Бали. \r\n \r\nВ същото време  официален Дамаск  се противопоставя на споразумението между САЩ и Турция. Сирийското правителство е убедено, че подобни договорености са грубо нарушение на принципите на международното право и Устава на ООН, както и грубо нарушение на суверенитета и териториалната цялост на Сирия. \r\n \r\nВ съседен  Иран  плановете на Анкара също не срещнаха одобрение. Иран се противопоставя на нова турска военна операция в Сирия. Това се казва в официалното изявление на Министерството на външните работи на близкоизточната ислямска република, публикувано от пресслужбата на ведомството. \r\n„Убедени сме, че подобни действия не само няма да допринесат за сигурността на Турция, но също така ще доведат до материални щети и жертви. В тази връзка Иран е против всяка военна операция\", се казва в изявлението. Отбелязва се също, че „Техеран е обезпокоен от евентуалното навлизане на турски военни сили на сирийска територия и внимателно следи този проблем“. \r\nПресслужбата подчертава, че „Иран е готов да организира незабавни консултации с представители на властите на Турция и Сирия, за да разреши съществуващите проблеми по мирен начин“. „Подчертаваме, че зачитането на суверенитета и териториалната цялост на Сирия, както и придържането към споразумението от Адана (споразумение между Анкара и Дамаск, сключено през 1998 г.) са основа за този вид преговори\", подчертаха от иранското външно министерство. \r\n \r\nОфициален коментар от страна на  Израел  все още няма, но според редица анализатори фактът, че САЩ са решили да дадат „зелена светлина“ на операцията на турците доказва, че занапред страната ще трябва да разчита единствено на себе си, що се отнася до справяне с проблемите в сигурността си, произтичащи от ситуацията в Близкия изток. \r\n \r\nКоментирайки информациите за нова военна операция на Турция в Сирия и решението на Тръмп да изтегли войниците на Вашингтон от района, в Москва проявиха сдържаност. САЩ не са уведомили  Руската федерация  за изтеглянето на войските си от Сирия, Турция също не е докладвала за предстоящото движение на свои части в страната. Това съобщи пред репортери говорителят на Кремъл Дмитрий Песков. \r\n„Не, никой не е уведомил. Все още не знаем кои войски се изтеглят, в какъв обем, дали изобщо се изтеглят. Имаше различни изявления за изтеглянето на войски от различни части на света, които не бяха потвърдени по-късно. Следователно, ние много внимателно наблюдаваме развитието на ситуацията“, обобщи Песков. \r\n \r\nНовата военна операция на Турция, планирана в сътрудничество със САЩ срещу кюрдите в Североизточна Сирия, подкопава мирния процес в страната. Това обяви по-рано официалният представител на външната служба на Европейския съюз Мая Кочиянчич на брифинг в Брюксел. \r\n„Възобновяването на военните действия в Североизточна Сирия не само влошава положението на цивилното население, но и подкопава перспективите за мирно уреждане на конфликта. ЕС напълно подкрепя суверенитета и териториалната цялост на Сирия\". Кочиянчич отказа да отговори на въпроса дали Анкара и Вашингтон са информирали Брюксел за своите военни планове в Сирия. „Ние поддържаме контакти. На този етап не мога да кажа нищо повече\", заяви представителят на Брюксел. \r\nКоментирайки плановете на Анкара за Сирия, Кочиянчич заяви: „ЕС вярва, че завръщането на бежанците е възможно, само когато са създадени човешки условия за това. Такива все още няма в Сирия\". \r\n \r\nЕдна от ключовите държави в ЕС -  Франция , призова Турция да „избягва всякакви инициативи“, които биха могли да навредят на коалиционния борба срещу групировката „Ислямска държава“ в Сирия. В изявление Министерството на външните работи в Париж също предупреди, че пленените европейски джихадисти в североизточната част на Сирия трябва да останат в „сигурно задържане\". \r\n \r\n ООН  е подготвена за „много тясна\" координация с Турция по отношение на евентуална операция в Сирия. Това увери представител на международната организация. Панос Мумцис, който е и регионален хуманитарен координатор за кризата в Сирия, заяви, че Анкара е предоставила нужните гаранции на ООН по отношение на хуманитарните въпроси, свързани с операцията. \r\n \r\n Тереза Герова", "date": "2019.10.08", "title": "На фона на призивите на международната общност: Турция завърши подготовката за нова военна операция в Сирия (ОБЗОР)"}
{"url": "http://www.focus-news.net/news/2019/10/08/2706292/spetsializiranata-prokuratura-priklyuchi-razsledvaneto-sreshtu-kmeta-na-obshtina-septemvri-marin-rachev-do-mesets-deloto-vliza-v-sada.html", "text": "Специализираната прокуратура приключи разследването за умишлена безстопанственост срещу кмета на Община Септември Марин Рачев. Това съобщиха от пресцентъра на  Апелативна специализирана прокуратура . Заедно с него са обвинени и трима общински служители - зам.-кметът Явор Митев, специалистът в „Инвеститорски контрол” към отдел „Строителство” при Дирекция „Архитектура и териториално устройство” Станой Милов и директорът на Дирекция “Транспорт и околна среда“ Ангел Бончев. \r\nДо месец в Специализирания наказателен съд ще бъде внесен обвинителен акт срещу четиримата обвинени. \r\nМарин Рачев е привлечен към наказателна отговорност за това, че за времето от май 2017 г. до август 2018 г., като длъжностно лице, не е упражнил контрол върху общинските служители Милов и Бончев, на които е възложено отчитането на обществено имущество – те подписали приемо-предавателни протоколи за строително-монтажни работи, без да са реално изпълнени. Рачев не положил достатъчно грижи за управлението и стопанисването на повереното му имущество - допуснал да бъдат заплатени недължими суми с платежни нареждания по фактури, дейности и услуги на завишени цени, по договор \r\n№117/28.04.2017 г. за обществена поръчка с предмет “Ремонт на пътна и улична мрежа на територията на община Септември“, сключен между общината като възложител и „Консорциум ремонти и възстановяване -Септември“ ДЗЗД като изпълнител. От това са последвали значителни щети за общината в общ размер на 255 039.73 лв., без ДДС. \r\nЗам.-кметът Явор Митев е привлечен за длъжностно престъпление и за престъпление против реда на управлението. На 12 февруари 2018 г., като длъжностно лице, заемащо отговорно служебно положение - действащ временно като кмет на община Септември (съгласно заповед на Марин Рачев от 1 август \r\n2017 г.), нарушил служебните си задължения, като без да е възникнала необходимост от изменение на сключения договор за обществена поръчка от 28 април 2017 г. с предмет “Ремонт на пътна и улична мрежа на територията на община Септември“, подписал Допълнително споразумение №43/12.02.2018 г. за изменение на договора, с цел да набави за изпълнителя ДЗЗД “Консорциум ремонти и възстановяване - Септември“ търговска печалба от 1 000 000 лв. С толкова той увеличил в Анекса сумата за изпълнение на договора, от което са могли да настъпят немаловажни вредни последици за общината. \r\nМитев е обвинен и за това, че на 23 август 2018 г. не изпълнил задължението си по чл.154 от Закона за съдебната власт да окаже съдействие по разпореждане на следователи от Следствения отдел при Специализираната прокуратура (постановление №1840/20.08.2018 г.) за създаване на необходимата организация във връзка с извършвани на територията на община Септември процесуално-следствени действия. \r\nСтаной Милов е обвинен за документи престъпления при удостоверяване на реализирани строително-ремонтни дейности на територията на община Септември. От 9 май 2017 г. до 9 август 2018 г., в кръга на службата си, съставил 11 официални протокола за отчитане на извършени и подлежащи на заплащане строително-монтажни работи на обекти, по които общината е била възложител, а „Консорциум ремонти и възстановяване - Септември“ ДЗЗД – изпълнител. В тях удостоверил неверни обстоятелства, а именно, че посочените в протоколите СМР са извършени в пълен обем, въпреки, че били частично изпълнени или изцяло неизпълнени. \r\nОбвинен за документни престъпления е и Ангел Бончев.  На 4 май 2017 г. в кръга на службата си, при условията на продължавано престъпление, съставил два официални документа – протоколи за отчитане на извършените и подлежащи на заплащане строително-монтажни работи по Договора с „Консорциум ремонти и възстановяване - Септември“ ДЗЗД, в които удостоверил извършени в пълен обем работи, докато те били частично изпълнени или изцяло неизпълнени.", "date": "2019.10.08", "title": "Специализираната прокуратура приключи разследването срещу кмета на Община Септември Марин Рачев, до месец делото влиза в съда"}
{"url": "http://www.focus-news.net/news/2019/10/08/2706279/mvnr-na-iran-teheran-se-protivopostavya-na-turskata-voenna-operatsiya-v-siriya.html", "text": "Иран се противопоставя на нова турска военна операция в Сирия. Това се казва в официалното изявление на Министерството на външните работи на близкоизточната ислямска република, публикувано от пресслужбата на ведомството, предава  TACC . \r\n„Убедени сме, че подобни действия не само няма да допринесат за сигурността на Турция, но също така ще доведат до материални щети и жертви. В тази връзка Иран е против всяка военна операция\", се казва в изявлението. Отбелязва се също, че „Техеран е обезпокоен от евентуалното навлизане на турски военни сили на сирийска територия и внимателно следи този проблем“. \r\nПресслужбата подчертава, че „Иран е готов да организира незабавни консултации с представители на властите на Турция и Сирия, за да разреши съществуващите проблеми по мирен начин“. „Подчертаваме, че зачитането на суверенитета и териториалната цялост на Сирия, както и придържането към споразумението от Адана (споразумение между Анкара и Дамаск, сключено през 1998 г.) са основа за този вид преговори\", подчертаха от иранското външно министерство. \r\nТурският президент Реджеп Тайип Ердоган заяви на 1 октомври, че Анкара възнамерява самостоятелно да създаде зона за сигурност източно от река Ефрат в Сирия, тъй като не е постигнала желания резултат при преговорите с американската страна. На 7 октомври турският президент обяви, че САЩ започват да изтеглят войските си от Североизточна Сирия, където Анкара възнамерява да проведе операция за създаване на зона за сигурност. \r\nВ понеделник Тръмп написа в своя профил в социалната мрежа „Туитър“ :„Време е да излезем от тези нелепи безкрайни войни... и да върнем войниците си у дома“. Лидерът на Белия дом обяви решението си да започне изтеглянето на войски от Сирия на 19 декември 2018 г., припомня агенцията. \r\n \r\n Тереза Герова", "date": "2019.10.08", "title": "МВнР на Иран: Техеран се противопоставя на турската военна операция в Сирия"}
{"url": "http://www.focus-news.net/news/2019/10/08/2706289/mestni-izbori-2019-chetiri-zhalbi-sa-podadeni-v-obshtinska-izbiratelna-komisiya-pazardzhik.html", "text": "Четири жалби са подадени в Общинска избирателна комисия (ОИК)-Пазарджик, съобщиха от  комисията . Първата е от Господин Тонев, представляващ ПП „Българска демократична общност“ и е срещу отказ за регистрация на партията за участие в изборите за общински съветници в Пазарджик на 27 октомври 2019 г. По жалбата се е произнесла Централната избирателна комисия (ЦИК), която е отменила решението на ОИК-Пазарджик и е върнала преписката за ново произнасяне по заявлението за регистрация. Втората жалба е от местна коалиция „БСП за България“ и е във връзка с назначаване на секционни избирателни комисии на територията на община Пазарджик. ЦИК е потвърдила решението на ОИК-Пазарджик и отхвърлила жалбата. Третата жалба е от Иван Димитров, кандидат за кмет на село Паталеница, издигнат от ГЕРБ. ОИК-Пазарджик е заличила неговата регистрация, като ЦИК е потвърдила решението й. Четвъртата жалба е от Борислав Даскалов, срещу заличаването му като кандидат за общински съветник от Българско национално обединение. ЦИК е отхвърлила и тази жалба.", "date": "2019.10.08", "title": "Местни избори 2019:  Четири жалби са подадени в Общинска избирателна комисия-Пазарджик"}
{"url": "http://www.focus-news.net/news/2019/10/08/2706293/gd-granichna-politsiya-trafikat-na-gkpp-kapitan-andreevo-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" на границата с Република Турция е интензивен на изход за товарни автомобили. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД \"Гранична полиция\" . На ГКПП \"Златарево\" на границата с Република Северна Македония движението е затруднено поради извършване на ремонтно-строителни дейности. Трафикът на останалите пунктове е нормален. \r\nНа 9 октомври 2019 г. фериботът Оряхово - Бекет няма да работи поради извършване на драгажни дейности в района на пристанището.  \r\nПреминаванео през всички контролно-пропускателни пунктове на границите с Гърция, Румъния и Сърбия трафикът се осъществява нормално.", "date": "2019.10.08", "title": "ГД \"Гранична полиция\": Трафикът на ГКПП \"Капитан Андреево\" е интензивен на изход за товарни автомобили"}
{"url": "http://www.focus-news.net/news/2019/10/08/2706295/sport-denis-shapovalov-pobedi-fransis-tiafo-i-shte-se-sreshtne-s-novak-dzhokovich-v-sledvashtata-faza-na-turnira-v-shanhay.html", "text": "Тенис: Денис Шаповалов победи Франсис Тиафо и ще се срещне с Новак Джокович в следващата фаза на турнира в Шанхай. Канадецът победи с 6-4 и 6-2 и му предстои мач срещу първият в световната ранглиста. Двамата са се срещали два пъти до сега, като младият тенисист е успявал да вземе само един сет от Джокович.", "date": "2019.10.08", "title": "Спорт: Денис Шаповалов победи Франсис Тиафо и ще се срещне с Новак Джокович в следващата фаза на турнира в Шанхай"}
{"url": "http://www.focus-news.net/news/2019/10/08/2706297/ulrih-nusbaum-ministerstvo-na-ikonomikata-i-energetikata-na-germaniya-blagodarya-na-balgarskoto-pravitelstvoto-za-reaktsiyata-sled-falita-na-tomas-kuk.html", "text": "Благодаря на българското правителството за реакцията, Вие бяхте от малкото държави, които действахте по този начин, след фалита на туроператора „Томас Кук“. Това заяви Улрих Нусбаум, държавен секретар в Министерството на икономиката и енергетиката на Федерална Република Германия, на среща с министъра на туризма Николина Ангелкова, съобщиха от пресцентъра на  Министерство на туризма . Тя е на работно посещение в Германия, където днес ще има поредица от срещи във връзка с възможностите за минимизиране на щетите за българския туристически бизнес след прекратяването на дейността на световния туроператор.  \r\n„Реагирахме своевременно, в министерството бе сформирана работна група, която да следи непрекъснато ситуацията, посочи министър Ангелкова. Експерти на министерството бяха по Черноморието, за да съдействат на туристите и бизнеса и да помагат за бързото решаване на всякакви възникващи трудности. За нас бе важно туристите от Германия и другите държави да не почувстват допълнителни затруднения след фалита на оператора и да си тръгнат от България с впечатления, които да ги накарат да се върнат отново и през следващата година. Радвам се, че почивката им мина безпроблемно, това е от определящо значение за имиджа на страната ни като приветлива дестинация за организиран туризъм“, коментира българският министър. Тя заяви пред домакина си още за готовността на правителството да подпомогне бизнеса за привличане на повече туристи чрез реклама.  \r\n„Важно е нашите правителства да работят съвместно, което ще допринесе за насърчаването на посещенията в двете страни“, коментира Николина Ангелкова. „За правителството на премиера Бойко Борисов туризмът е национален приоритет, затова бе създадено самостоятелно Министерство на туризма, чиято основна цел е утвърждаването на България като целогодишна туристическа дестинация“, посочи тя.     \r\nДвамата събеседници обсъдиха ситуацията след обявяването на фалита на най-стария туроператор и възможностите на съответното законодателство за намаляване на щетите на контрагентите му.  Министър Ангелкова увери държавен секретар Нусбаум, че Германия е сред трите водещи пазари за входящ туризъм в България и привличането на интереса на германските туристи е сред основните задачи на Министерството на туризма и припомни, че през миналата година чуждестранните туристически посещения у нас са над 9,2 млн. туризмът е ключов за развитието на икономиката, като формира 12% от БВП.  \r\nОтносно германските туристи министърът посочи, че те основно организират пътуванията си чрез туроператор или през международни платформи за резервации.  И добави, че България и Германия имат дългогодишни и добре развити двустранни отношения. \r\n„Искам да благодаря на Вас и колегите Ви за доброто партньорство в последните години, с което постигнат огромен успех и вече е дадена зелена светлина за съвместна работа с германските здравни каси“, заяви министър Ангелкова. Благодарение на споразуменията те ще изпращат в България германски граждани, които искат да ползват услугите на нашия здравен и спа туризъм и огромното богатство на България от минерални извори. Частните хотели също могат да предлагат свои услуги, сертифицирани и спазващи наредбите на Министерството на здравеопазването и на Министерството на туризма.", "date": "2019.10.08", "title": "Улрих Нусбаум, Министерство на икономиката и енергетиката на Германия: Благодаря на българското правителството за реакцията след фалита на „Томас Кук“"}
{"url": "http://www.focus-news.net/news/2019/10/08/2706300/plovdivskiyat-apelativen-sad-potvardi-aresta-na-chetirima-mazhe.html", "text": "Пловдивският апелативен съд потвърди определение на Окръжен съд - Пловдив, с което е взета най-тежката мярка за неотклонение „Задържане под стража“ спрямо четирима мъже. Това съобщиха от пресцентъра на  Съда . Апелативните магистрати прецениха, че изцяло споделят мотивите на Окръжния съд относно обоснованото подозрение за съпричастност на четиримата към деянията, в които са обвинени. Според съда при по-лека мярка за неотклонение съществува реална опасност обвиняемите да извършат престъпления. \r\nНа обвиняемия Б. Ш. е повдигнато обвинение за престъпление по служба, за което е предвидено наказание лишаване от свобода от една до осем години. \r\nНа обвиняемия Д. К. са повдигнати две обвинения - за отвличане, за което е предвидено наказание лишаване от свобода от 3 до десет години, и за изнудване, за което е предвидено наказание лишаване от свобода до шест години. \r\nДве обвинение са повдигнати и на С. Т. – за склоняване на Б. Ш. към извършване на престъпление по служба, за което е предвидено наказание лишаване от свобода от една до осем години и за изнудване, за което се предвижда наказание лишаване от свобода от една до шест години. \r\nНа обвиняемия Ц. С. са повдигнати обвинения за отвличане, за което в Наказателния кодекс е предвидено наказание лишаване от свобода от три до десет години и за противозаконно лишаване от свобода, за което в НК се предвижда наказание лишаване от свобода до шест години. \r\nОпределението е окончателно и не подлежи на обжалване.", "date": "2019.10.08", "title": "Пловдивският апелативен съд потвърди ареста на четирима мъже"}
{"url": "http://www.focus-news.net/news/2019/10/08/2706301/mitko-manolev-lozar-i-vinoproizvoditel-ochakvame-dobra-rekolta-ot-grozde-tazi-godina-no-samoto-grozde-shte-e-malko-po-sitno-zashtoto-vremeto-beshe-po-suho.html", "text": "Очакваме нормална реколта, но самото грозде ще е малко по-ситно, защото времето беше по-сухо. Това каза за  Радио „Фокус“ – Пирин  Митко Манолев, лозар и винопроизводител. По думите му затова и количеството ще бъде по-малко. „Но пък се надяваме да бъде добре изпечено“, каза още Манолев. Той обясни, че за мелнишката лозя, технологичната зрялост настъпва в началото на месец октомври, тоест сега. „Важно е да отбележим, че има хора, които вече обраха своите лози, но те не гледат оптималното качество. Други пък се страхуват някой да не им го открадне и други подобни“, добави Манолев. Той заяви, че по-възрастните хора пък чакат да има повече почивни дни, което е през септември, когато идват техни роднини, за да оберат гроздето. „Ние имаме големи лозови масиви, затова не бързаме да го събираме цялото, а правим това поетапно“, уточни Манолев. \r\nЛивия НИНОВА", "date": "2019.10.08", "title": "Митко Манолев, лозар и винопроизводител: Очакваме добра реколта от грозде тази година, но самото грозде ще е малко по-ситно, защото времето беше по-сухо"}
{"url": "http://www.focus-news.net/news/2019/10/08/2706296/shestima-dushi-sa-otkarani-v-bolnitsa-sled-dve-katastrofi-na-glaven-pat-i-4-sofiya-varna-v-oblast-targovishte.html", "text": "Шестима души са откарани в болница след две катастрофи на главен път I-4 София - Варна. Това съобщиха от  ОДМВР - Търговище . Сигналът за първия пътен инцидент е получен днес в 12.11 часа днес в оперативната дежурна част на областната дирекция. Съобщено е за катастрофа в местността Боаза между лек автомобил и товарен бус. Веднага на местопроизшествието са изпратени полицейски екипи и линейка. Двамата водачи са прегледани в болница и са освободени. Нанесени са значителни материални щети на автомобилите. До извършване огледа на местопроизшествието движението се е осъществявало в едната лента и е било регулирано от екипи на сектор „Пътна полиция“ в областната дирекция. На двамата водачи са взети проби за алкохол по надлежния ред – с техническо средство алкотест „Дрегер“, за евентуално наличие на алкохол в издишания от тях въздух, които са отрицателни. \r\nОколо 13.00 часа днес на тел. 112 е получен сигнал за възникнал друг пътен инцидент на път I-4 София - Варна на около 2 км преди отбивката за гр. Омуртаг. По първоначални данни водачът на пътуващ в посока София - Варна лек автомобил е изгубил контрол над управлението му в зоната на десен завой, и автомобилът е навлязъл в лентата за насрещно движение, където се е ударил в правомерно движещ се бус. Впоследствие в буса се е ударил друг попътно движещ се на него лек автомобил в посока Варна - София. Четирима пътували в автомобилите са откарани за преглед в болница. Установено е, че пътничка в буса е с фрактура на ръка. В момента се извършва оглед на местопроизшествието. Движението в участъка временно се осъществява в една лента и се регулира от полицейски екипи.", "date": "2019.10.08", "title": "Шестима души са откарани в болница след две катастрофи на главен път I-4 София - Варна в област Търговище"}
{"url": "http://www.focus-news.net/news/2019/10/08/2706303/ombudsmanat-diana-kovacheva-organizira-priemna-za-grazhdani-v-sliven.html", "text": "На 9 октомври 2019 г. омбудсманът на Република България Диана Ковачева и екип от експерти на институцията ще изслушват проблемите на граждани от Сливен и региона. Това съобщиха от пресцентъра на  омбудсмана . Приемната ще състои от 13.00 часа в Областната администрация - Сливен на ул. „Димитър Добрович“ 3. \r\nОт 14.00 часа в залата на партера в Областната администрация омбудсманът ще даде брифинг за журналисти. \r\nПо-рано през деня доц. Ковачева и екип от Националния превантивен механизъм към омбудсмана ще извършат планирана проверка в Сливенския затвор.", "date": "2019.10.08", "title": "Омбудсманът Диана Ковачева организира приемна за граждани в Сливен"}
{"url": "http://www.focus-news.net/news/2019/10/08/2706290/hurriyet-daily-sasht-izklyuchiha-turtsiya-ot-vazdushnoto-prostranstvo-na-severna-siriya.html", "text": "Американската армия ефективно изключи Турция от въздушното пространство на Северна Сирия, като предприе редица действия, които да предотвратят възможността турски самолети да подкрепят евентуална наземна операция, пише вестник  Hurriyet Daily News . \r\nГоворителят на Пентагона Карла Глийсън заяви пред репортери, че Центърът за въздушни операции е премахнал Анкара от коалиционния въздушен списък, който координира полетите на държавите съюзници на Вашингтон, и също така е прекратил достъпа до разузнавателна информация на Турция.  \r\nТя отбеляза, че „ако не сте във въздушния списък е много трудно да координирате полети в тази зона“.  \r\nМеждувременно министърът на отбраната на САЩ Марк Еспър се е свързал с президента Доналд Тръмп по повод планираната от Анкара операция в СЕверна Сирия.  \r\nТой е бил в контакт и с държавния секретар Майк Помпео и други служители, част от Главното командване на силите за сигурност на САЩ.  \r\n„САЩ не одобрява турските действия. Министърът на отбраната ще е в контакт със засегнатите ни съюзници, партньори и Белия дом“, заяви американски държавен служител, пожелал да остане анонимен. Той също така още веднъж потвърди, че Вашингтон е започнал да изтегля войските си от някои част на Северна Сирия.   \r\n \r\n Теодор Пенев", "date": "2019.10.08", "title": "Hurriyet Daily: САЩ изключиха Турция от въздушното пространство на Северна Сирия"}
{"url": "http://www.focus-news.net/news/2019/10/08/2706298/api-vremenno-e-ogranicheno-dvizhenieto-v-aktivnata-lenta-pri-km-224-na-avtomagistrala-trakiya-v-posoka-sofiya-v-rayona-na-s-pshenichevo.html", "text": "Временно е ограничено движението в активната лента при км 224 на автомагистрала „Тракия“ в посока София в района на с. Пшеничево поради ПТП. Това съобщиха от пресцентъра на  Агенция „Пътна инфраструктура“ . Трафикът се осъществява в изпреварващата лента и се регулира от „Пътна полиция\".  \r\nНеобходимо е шофьорите да се движат с повишено внимание и съобразена скорост.", "date": "2019.10.08", "title": "АПИ: Временно е ограничено движението в активната лента при км 224 на автомагистрала „Тракия“ в посока София в района на с. Пшеничево"}
{"url": "http://www.focus-news.net/news/2019/10/08/2706302/ministar-mladen-marinov-predstavi-pozitsiyata-na-balgariya-po-temite-na-saveta-pravosadie-i-vatreshni-raboti.html", "text": "В рамките на формата „Вътрешни работи“ на заседанието на Съвета „Правосъдие и вътрешни работи“ България приветства инициативата на Финландското председателство да продължи дискусията по развитието на модерните технологии и влиянието им върху правоприлагането. Това съобщиха от пресцентъра на  МВР . Колкото по-активно и ефективно използваме новите технически достижения, толкова по-адекватно ще се справяме с актуалните заплахи за сигурността, заяви министър Маринов. Той подчерта важността от възприемането на координиран подход, в диалог с научните и изследователски среди. В този смисъл България напълно подкрепя идеята за създаване на Център за иновации в Европол, който да подпомага държавите членки с модерни технически ресурси и висококвалифицирани експерти.  \r\nМинистрите дискутираха също  и въпроса за хибридните заплахи и вътрешната сигурност с оглед набелязването на начини, по които ЕС би могъл по-добре да подкрепи държавите членки при откриването, идентифицирането и противодействието от гледна точка на правоприлагането и гражданската защита. Разглеждаме въпроса като мултидисциплинарен и считаме, че в работата по него следва да бъдат ангажирани структури и механизми от различни европейски политики, посочи  министър Младен Маринов, подчертавайки ключовото значение на координирания и адекватен отговор не само от всички компетентни институции на национално ниво, но и на съвместни действия в рамките на ЕС.  \r\nВътрешните министри обсъдиха и мерките за по-ефективна превенция, разкриване и справяне с формите на насилствен екстремизъм и тероризъм, както и  подготовката за прилагане на новата правна рамка за оперативна съвместимост.", "date": "2019.10.08", "title": "Министър Младен Маринов представи позицията на България по темите на Съвета „Правосъдие и вътрешни работи“"}
{"url": "http://www.focus-news.net/news/2019/10/08/2706304/oblast-kyustendil-ostava-svobodna-ot-afrikanska-chuma-po-svinete.html", "text": "Област Кюстендил остава свободна от африканска чума по свинете. Това стана ясно по време на заседанието на Областната епизоотична комисия, предаде репортер на  Радио „Фокус” – Кюстендил . Заседанието беше водено от зам. областния управител на Кюстендил д-р Матей Попниколов. Д-р Емил Гъгнев, началник на отдел „Здравеопазване на животните” към Областна дирекция по безопасност на храните в Кюстендил съобщи, че обстановката в региона е благоприятна. Няма констатирани случаи на заболели домашни и диви свине, няма подадени сигнали за открити трупове на диви прасета. По време на ловните излети не са подавани сигнали от страна на ловците. От всички отстреляни животни са взети проби, а от страна на Регионална дирекция по горите и ловните сдружения е била създадена отлична организация по събиране, обработка и изпращане на пробите. Те са предоставени за изследване на лабораториите в София и в Благоевград. Изследванията вървят, до момента няма положителни проби. Изпратени са 66 проби от ловното сдружение в Кюстендил и 40 проби от ловното сдружение в Дупница. „Обучени бяха всички ловно-рибарски дружинки относно мерките за безопасност. Всички транспортни средства бяха оборудвани с дезинфекционни препарати”, каза д-р Емил Гъгнев. По думите му към момента не се налага предприемането на допълнителни превантивни мерки. \r\nВенцеслав ИЛЧЕВ", "date": "2019.10.08", "title": "Област Кюстендил остава свободна от африканска чума по свинете"}
{"url": "http://www.focus-news.net/news/2019/10/08/2706305/predstoi-obnovyavaneto-na-peshehodnata-pateka-vodeshta-kam-mestnostta-hamam-bair-v-sliven.html", "text": "Предстои обновяването на пешеходната пътека, водеща към местността Хамам баир в Сливен. Това съобщиха от пресцентъра на  Община Сливен . \r\nНа откриването на строителната площадка присъстваха зам.-кметът Пепа Чиликова, председателят на Общински съвет-Сливен Димитър Митев и граждани. \r\nРемонтът на пешеходната пътека включва възстановяване на междинни площадки и стъпалата към местността. Покритието на площадките и стъпалата ще бъде изпълнено от щампован бетон. В различни участъци ще бъдат монтирани и допълнителни пейки. \r\nВъв връзка с облагородяването и обезопасяването на едно от най-емблематичните места в града – Хамам баир, Община Сливен инициира миналата година укрепителните действия на образувалото се там свлачище. Беше възстановена и пусната в експлоатация чешмата, която не е работила повече от 30 години, бяха монтирани и две изцяло нови закрити беседки.", "date": "2019.10.08", "title": "Предстои обновяването на пешеходната пътека, водеща към местността Хамам баир в Сливен"}
{"url": "http://www.focus-news.net/news/2019/10/08/2706308/chavdar-bozhurski-oblasten-upravitel-na-sliven-obstanovkata-v-uchilishtata-e-spokoyna-odmvr-i-dans-izyasnyavat-avtorite-na-falshivite-sluhove.html", "text": "Обстановката във всички населени места в Сливен и областта е спокойна. Това информира областният управител на Сливен Чавдар Божурски след проведени разговори с ръководителите на държавните и общинските институции в областта по повод създалата се паника сред родителите в някои квартали, породена на 7 октомври от фалшиви слухове за застрашени деца, съобщиха от  Областната администрация . \r\nПрез днешния ден в училищата и детските градини се провежда нормален образователен процес. В някои учебни заведения, където има деца само от уязвими групи,  във вторник  отсъстват от 20 до 30 на сто от записаните ученици, което е обичайно и за други дни от началото на учебната година. В основните училища „Братя Миладинови“ и „Юрий Гагарин“ в Сливен, където вчера децата бяха масово масово отведени от родителите си, в в 8 часа в клас се явиха около 30 на сто от записаните деца и ученици. В ОУ „Братя Миладинови“ втората смяна започва в 13 часа и се очаква, че ще дойдат още деца.  В детската градина в кв. „Надежда“ отсъстват около 30 деца от записаните. Това според ръководството не е прецедент за периода от откриването на заведението досега и няма връзка с изкуствено създадените притеснения сред семействата. \r\nВ понеделник, при появата на кризата, в кв.“Надежда“ в Сливен се проведе среща директора на Дирекция „Социално подпомагане“-Сливен Ваньо Матев, началника на отдел „Закрила на детето“ Стойка Колева, началника на Районно управление на МВР-Сливен гл. инспектор Димитър Кикьов, служители в управлението и кварталния участък, пасторите на евангелските църкви, както и лидерите на общностите в квартала. На срещата е обяснено на местното население, че случаи на „вземане на деца“ не е имало и няма в Сливен и областта. Направени са подробни разяснения, че Национална стратегия за детето няма, защото такъв документ не е приеман.  Задачата на социалните служби, вменена им от Закона за закрила на детето, е да извършат посещения на адрес при получен сигнал, свързан с малтретиране на дете, извършено сексуално посегателство върху него или липса на условия за отглеждане. Грижата за детето може да бъде предоставена само на единия родител, на приемно семейство или в краен случай на социална институция единствено и само с решение на съда. Това често се случва, когато биологичната майка изостави новороденото си дете в лечебно заведение и отказва да се грижи за него, а биологичният баща не признава бащинството. \r\nПо инициатива на областния управител, екипите за обхвата и задържането на децата в образованието тръгват на обходи в семействата, като по време на срещите си с родителите ще извършват и подробни разяснения във връзка със създалата се ситуация. \r\nОДМВР и Териториалната дирекция на ДАНС установяват инициаторите на фалшивите слухове, както и съпричастността на лицата, които ги разпространяват, в рамките на образуваното досъдебно производство. Събрани са данни, че напрежението в понеделник е било провокирано от майка в южната част на „Надежда“, чийто дом е бил посетен от социални служители във връзка с раздялата със съпруга й. Целта на посещението не е била да се отнемат децата й, а да се установи какви са условията за отглеждането им. Органите на реда проверяват и други сигнали, свързани с авторството на фалшивите слухове. \r\n„Като областен управител призовавам всички граждани към спокойствие и разум. Основният приоритет в Сливенска област е грижата за децата, оказването на помощ и задържането им в образованието. Няма да допусна разпространението на престъпни внушения и престъпно посегателство спрямо чувствата на всеки един родител, каквато е любовта към децата му. Призовавам политическите, обществените и религиозните общности да проявят отговорност в този момент. В отношенията между жителите на Сливен и областта водещи са били разбирателството и консенсуса. Институциите полагат всички усилия за възвръщането на спокойствието в обществото, както и за разкриването на източниците на зловредните слухове“, подчерта областният управител Чавдар Божурски.", "date": "2019.10.08", "title": "Чавдар Божурски, областен управител на Сливен: Обстановката в училищата е спокойна, ОДМВР и ДАНС изясняват авторите на фалшивите слухове"}
{"url": "http://www.focus-news.net/news/2019/10/08/2706309/ria-novosti-evropa-podtsenyava-posleditsite-ot-otteglyaneto-na-sasht-ot-dogovora-za-raketite-ot-sreden-i-malak-obseg-na-deystvie-tvardi-ruski-deputat.html", "text": "Руският депутат Алексей Пушков заяви, че Европа не е напълно наясно с негативните последици от оттеглянето на САЩ от Договора за ракети със среден и малък обсег на действие. \r\n\"Европа не разбира съвсем последиците от оттеглянето на САЩ от Договора за ракети със среден и по-малък обсег (…) Успокояваме се, че това се дължи на загрижеността на САЩ за действията на Китай и натрупването на ядрените му оръжия.“, каза Пушков на международната конференция „Европейска сигурност: отдалечете се от ръба на пропастта“ в Минск.  \r\nПолитикът отбеляза, че Руската федерация е замразила участието си в Договора за неразпространение на ракети от среден и малък обсег на действие в отговор на решението на САЩ, но не е прекратила изцяло задълженията си по договора.  \r\n\"Ако САЩ сметнат за необходимо да се върнат към него, тогава автоматично ще се върнем към споразумението\", каза Пушков.  \r\nТой припомни руското предложение към страните от НАТО за въвеждане на мораториум върху разполагането на ракети в Европа, което не беше прието, и подкрепи инициативата на белоруския президент Александър Лукашенко за провеждане на широки преговори по темата.  \r\n \r\n Теодор Пенев", "date": "2019.10.08", "title": "РИА Новости: Европа подценява последиците от оттеглянето на САЩ от Договора за ракетите от среден и малък обсег на действие, твърди руски депутат"}
{"url": "http://www.focus-news.net/news/2019/10/08/2706310/44-godishen-mazh-e-zaginal-pri-katastrofa-na-patya-mezhdu-selata-cherven-breg-i-kraynitsi-v-kyustendilska-oblast.html", "text": "44-годишен мъж е загинал при катастрофа на пътя между селата Червен брег и Крайници в Кюстендилска област, съобщиха от пресцентъра на  Областна дирекция на МВР – Кюстендил . Инцидентът е станал в 13.30 часа. Мъжът е шофирал лек автомобил и се е ударил челно с пътностроителна машина. Местопроизшествието се обслужва от дежурна полицейска група. На загиналия ще бъде направена аутопсия в кюстендилската болница. Районно управление на МВР – Дупница продължава работата по изясняване на причините за възникването на произшествието, уведомен е дежурен прокурор.", "date": "2019.10.08", "title": "44-годишен мъж е загинал при катастрофа на пътя между селата Червен брег и Крайници в Кюстендилска област"}
{"url": "http://www.focus-news.net/news/2019/10/08/2706306/reuters-kyurdskite-sili-mogat-da-se-obarnat-za-pomosht-kam-damask-i-rusiya.html", "text": "Силите на кюрдите в Северна Сирия може да започнат преговори с правителството в Дамаск или с Русия, за да си осигурят подкрепа при евентуална турска военна интервенция върху контролираните от „Сирийските демократични сили“ (СДС) теротироии, предава  Reuters . \r\nИзточник от СДС коментира пред Reuters, че това е вариант за кюрдските сили, след като САЩ, които ефективно предпазваха организацията от турска атака, обявиха, че ще изтеглят силите си от региона.  \r\nСАЩ вече изтеглиха 50 души от специалните части от границата с Турция и по-всичко личи, че Анкара няма да се поколебае да осъществи отдавна планираната си военна операция на изток от Ефрат, насочена срещу силите на Кюрдите, които правителството разглежда като терористична организация.  \r\nОт своя страна силите на кюрдите окачествиха този ход на САЩ като „нож гърба“, тъй като техните „Отряди за народна самоотбрана“ (ОНС) бяха начело на военната кампания срещу „Ислямска Държава“.  \r\n„Ако САЩ напусне региона и особено границата, със сигурност ние, като самостоятелно администрирано (държавно образувание), ще бъдем принудени да разгледаме всички налични опции“, заяви източникът.  \r\n„В този момент може да водим преговори с Дамаск или с руската страна, докато запълним празнината или блокираме турска атака, така че това може да се развие и може да има срещи и контакти“, добави той. \r\nАнкара от своя страна заяви, че е завършила приготовленията си за нова военна операция. Тя разглежда ОНС като терористична организация, заради връзките им с „Работническата партия на Кюрдистан“, които отдавна са в остър въоръжен конфликт с правителството на Турция. \r\nКюрдската администрация се озова в подобна позиция и по-рано през 2018 г., когато президентът на САЩ Доналд Тръмп обяви своето решение да изтегли американските войски от Сирия. Тогава СДС също води преговори с Дамаск, но без резултат.  \r\nВраждебността между правителството на президента Башар Асад и сирийските кюрди е породена от дългогодишното преследване на етническата общност от правителството, като по време на гражданската война в страната се е стигало и до множество стълкновения помежду им. Но въпреки, че сирийските бунтовници от опозицията се опитват да свалят правителството на Асад, ОНС твърди, че техен приоритет е да запазят автономия в рамките на сирийската държава.  \r\nВъпреки това засега Дамаск се противопоставя на идеята да предостави на кюрдите автономията, която искат. По-рано през годината правителствените сили заплашиха подкрепяните тогава от САЩ сили, че ще се стигне до военна конфронтация, която те ще загубят, ако откажат да предоставят на официалните власти контрол над северните провинции.  \r\n \r\n Теодор Пенев", "date": "2019.10.08", "title": "Reuters: Кюрдските сили могат да се обърнат за помощ към Дамаск и Русия"}
{"url": "http://www.focus-news.net/news/2019/10/08/2706313/mestni-izbori-2019-kandidatat-za-kmet-na-obshtina-simitli-apostol-apostolov-shte-uchastva-v-otbelyazvaneto-na-107-godini-ot-osvobozhdenieto-na-simitli-i-pirinska-makedoniya-na-9-oktomvri.html", "text": "Кандидатът за кмет на Община Симитли Апостол Апостолов ще участва в отбелязването на 107 години от Освобождението на Симитли и Пиринска Македония. Това съобщиха за  Радио „Фокус“ – Пирин  от предизборния щаб на Апостолов. Събитието ще се проведе от 10.30 часа на 9 октомври на паметника „100 години свобода”.", "date": "2019.10.08", "title": "Местни избори 2019: Кандидатът за кмет на Община Симитли Апостол Апостолов ще участва в отбелязването на 107 години от Освобождението на Симитли и Пиринска Македония на 9 октомври"}
{"url": "http://www.focus-news.net/news/2019/10/08/2706234/makfaks-makedoniya-ideyata-na-kurti-za-obedinenie-s-albaniya-e-trevozhna.html", "text": "Тревожното след изборите в Косово е политическата програма на председателя на движение „Самоопределение“ Албин Курти за обединение с Албания, предупреждава австрийският анализатор Пол Лендвай в статия за ежедневника  Der Standard , цитирана от македонската информационна агенция   „Макфакс“ . \r\nФактът, че Европейският съюз е парализиран от драмата на Брекзит и че дискредитираната американска администрация вече не действат като стожер на стабилността на Балканите, придава особена експлозивност на победата на велокоалбанските националисти в Прищина, добавя Лендвай. \r\nПричината за безпокойство за стабилността на Косово, включително в региона, не е „вътрешно“ политическата дейност на Албин Курти, а неговият продължителен националистически курс за обединение с Албания. \r\nВъпреки етническото и езиковото разнообразие на албанците, живеещи в четири балкански страни, както и на около 1,5-те милиона от диаспората, мечтата за Велика Албания остава често пренебрегван политически и емоционален фактор, твърди австрийският анализатор. \r\nОсвен това не бива да се пренебрегват случайните изявления на албанския премиер Еди Рама, отбелязва Лендвей. Той също така предупреждава, че замразеният конфликт може да предизвика сблъсъци по всяко време на Балканите. \r\n \r\n Тереза Герова", "date": "2019.10.08", "title": "„Макфакс“ (Македония): Идеята на Курти за обединение с Албания е тревожна"}
{"url": "http://www.focus-news.net/news/2019/10/08/2706311/sofiyski-gradski-sad-postanovi-nay-tezhkata-myarka-zadarzhane-pod-strazha-za-dvamata-obvineni-za-bankoviya-obir-v-stolitsata.html", "text": "Софийски градски съд постанови най-тежката мярка - задържане под стража, за двамата обвинени за банковия обир в столицата, предаде репортер на  Агенция \"Фокус\" . И двамата обвиняеми са признали вината си. \r\n \r\n\"Фокус\" припомня, че двете лица са обвинени в извършване на обир на стойност над 170 000 лв. на банков клон в ж.к. \"Люлин\" в столицата на 5 октомври. \r\nЗорница КОСТАДИНОВА", "date": "2019.10.08", "title": "Софийски градски съд постанови най-тежката мярка - задържане под стража, за двамата обвинени за банковия обир в столицата"}
{"url": "http://www.focus-news.net/news/2019/10/08/2706307/v-sofiyski-gradski-sad-zapochna-gledaneto-na-myarkata-za-neotklonenie-na-dvamata-obvineni-za-bankoviya-obir.html", "text": "В Софийски градски съд започна гледането на мярката за неотклонение на двамата обвинени за банковия обир в столицата, предаде репортер на Агенция \"Фокус\". Мярката се гледа от 19-и състав. И двамата обвиняеми са признали вината си. \r\n \r\n \"Фокус\"  припомня, че двете лица са обвинени в извършване на обир на стойност над 170 000 лв. на банков клон в ж.к. \"Люлин\" в столицата на 5 октомври.  \r\nЗорница КОСТАДИНОВА", "date": "2019.10.08", "title": "В Софийски градски съд започна гледането на мярката за неотклонение на двамата обвинени за банковия обир"}
{"url": "http://www.focus-news.net/news/2019/10/08/2706294/psihologat-dots-d-r-milena-brachkova-namalyavaneto-na-slanchevata-svetlina-po-golyamata-prodalzhitelnost-na-noshtta-i-lipsata-na-dostatachno-vitamin-d-prez-esenta-vodi-do-depresiya.html", "text": "Намаляването на слънчевата светлина, по-голямата продължителност на нощта и липсата на достатъчно витамин Д през есента води до депресия. Това каза за  Радио „Фокус“-Велико Търново  психологът доц. д-р Милена Бръчкова. По думите й депресивните състояния се изразяват не само с лошо настроение, но и с липса на концентрация, напрежение и нежелание за работа.  \r\n„Психолозите казват, че в основата на това недоволство стои и отношението към работата. Това дали харесваме и обичаме работата си е от голямо значение за това какви симптоми на депресия ще имаме и как ще я преживеем. Хората, които истински обичат работата си и се връщат с желание след почивката, много бързо се адаптират отново в работна среда. Тези, които не харесват работата си и имат негативно отношение към нея, много по-трудно се адаптират наново, всъщност тогава изниква и един друг въпрос, върху който хората трябва да се замислят – „Имат ли нужда от точно тази работа и дали този компромис, който правят със себе си, е оправдан?“, каза доц. Бръчкова. Тя уточни, че не трябва да забравяме, че нашата психика е устроена така, че на всеки 2 часа работа ни трябват поне 5-10 минути почивка, а след 5 работни дни, задължително трябва да имаме 2 почивни.  \r\n„Другите трикове за справяне с депресията, след отпуската, са свързани с хранителния режим, който също е важен. Знаем, че има храни, които понижават нивото на стрес. Като такива антидепресанти действат шоколад, банани, скумрия, сьомга, бадеми, зехтин. Това са храни, богати на полезните Омега-3 мастни киселини. Освен това лекарите съветват да се възползваме от слънцето, като го наричат „безплатния антидепресант”. Хубаво е да се правят разходки на открито, макар и в градска среда, физически упражнения и да не забравяме планирането на съботно-неделните почивни дни, който са важни. Може да започнем да мечтаем за следващата отпуска и не само да мечтаем, а и да я планираме така, както ни съветват специалистите, тоест да я направим полезна и приятно организирана“, съветва психологът. \r\nРени АТАНАСОВА", "date": "2019.10.08", "title": "Психологът доц. д-р Милена Бръчкова: Намаляването на слънчевата светлина, по-голямата продължителност на нощта и липсата на достатъчно витамин Д през есента води до депресия"}
{"url": "http://www.focus-news.net/news/2019/10/08/2706312/d-r-nadya-taneva-sotsialno-podpomagane-plovdiv-deteto-koeto-padna-ot-vtoriya-etazh-na-zhilishtna-kooperatsiya-v-grada-nyama-da-bade-izvedeno-ot-semeystvoto-si.html", "text": "Детето с име Дария, което падна от втория етаж на жилищна кооперация в Пловдив на 6 септември, няма да бъде изведено от семейството си. Това каза пред журналисти директорът на Дирекция „Социално подпомагане“ – Пловдив д-р Надя Танева, предаде репортер на  Радио „Фокус“ – Пловдив . „След всички проучвания, които бяха направени, се установи, че това е инцидент. Инцидент, който може да се случи във всяко едно семейство, с разликата, че тук родителите са употребили алкохол. Стана ясно, че това е инцидент, който не е ежедневие в семейството. Всички други проучвания относно условията на отглеждане на Дария сочат, че детето се отглежда в адекватни и отговарящи на нейната възраст условия. Освен това, семейството ползва социални услуги от деня на инцидента, абсолютно съдейства на социалните служби, работи се за надграждане на техния родителски капацитет. Всички препоръки на социалните работници са изпълнени, което говори на нас, че родителите продължават адекватно да се грижат за своето дете“, коментира Надя Танева. \r\nДиректорът на „Социално подпомагане“-Пловдив каза още, че е изпратен доклад към Прокуратурата, като се поддържа връзка с разследващия полицаи. „Изпратили сме писмо и до Районната прокуратура, с което искаме информация дали семейството ще бъде подведено под наказателна отговорност за случилото се и на какъв етап е работата по случая. Ако се стигне до наказателна отговорност на семейството и Дария не може да бъде отглеждана в семейна среда, поради тези обективни причини, имаме подадени заявления и тече едновременно проучване на майката по майчина линия и на сестрата на майката. На този етап можем да заявим, че Дария може да се отглежда в тази семейна среда-  на близки и роднини, само тогава, когато остане без родители при евентуално понасяне на някакво наказание“, посочи Танева. Тя добави, че през последния месец, от инцидента до днешна дата, социалните работници са осъществявали ежедневни срещи със семейството, тъй като родителите имат огромна нужда от подкрепа. \r\nД-р Надя Танева каза още, че Дария вече е изписана от болничното заведение и е в своя дом. „Дария е в семейна среда, здравословното й състояние е добро. Засега, според лекарите, няма да има последствия за нейното здравословно състояние в резултат на инцидента. В момента се третира само с капки за очи, предстои рехабилитация и извършването на контролни прегледи. Дирекция „Социално подпомагане“-Пловдив прави ежедневни посещения в семейна среда“, посочи тя. \r\n \r\n „Фокус“ припомня, че на 6 септември детето, което е почти на година и половина, само е отворило прозорец и се покатерило на него, докато родителите му спели, след което е паднало от над 4 метра височина. То е намерено от съседи, които веднага подали сигнал на телефон 112. \r\nТони МИХАЙЛОВ", "date": "2019.10.08", "title": "Д-р Надя Танева, „Социално подпомагане“-Пловдив: Детето, което падна от втория етаж на жилищна кооперация в града, няма да бъде изведено от семейството си"}
{"url": "http://www.focus-news.net/news/2019/10/08/2706316/tass-rusiya-i-turtsiya-podpisaha-sporazumeniya-za-targovski-razplashtaniya-v-natsionalni-valuti.html", "text": "Русия и Турция подписаха споразумение за търговски разплащания в национални валути, както и за разширяване и укрепване на междубанковото сътрудничество. Това се посочва в съобщението на Министерството на финансите на Русия, цитирано от  TACC \r\nОт руска страна споразумението беше подписано от първия вицепремиер и министър на финансите Антон Силуанов ,a от турска - от турския министър на финансите Берат Албайрак. \r\nОсновната цел на документа е увеличаване и постепенно преминаване към използване на национални валути (рубла и турска лира) при извършване на разплащания между двете страни, създаване на подходяща инфраструктура на финансовия пазар и повишаване на привлекателността на националните валути за стопанските субекти на Руската федерация и Турция. \r\n \r\n  Юлиян Марков", "date": "2019.10.08", "title": "ТАСС: Русия и Турция подписаха споразумения за търговски разплащания в национални валути"}
{"url": "http://www.focus-news.net/news/2019/10/08/2706317/lekoatletkata-ivet-lalova-sled-vsyako-golyamo-sastezanie-se-zapochva-ot-nulata-sega-predstoi-podgotovka-za-olimpiyskite-igri-prez-2020-godina.html", "text": "Балансът на спортиста трябва да идва най-вече от грижа към себе си. Това каза в интервю за  Радио „Фокус“  лекоатлетката Ивет Лалова след участието си на Световно първенство по лека атлетика в катарската столица Доха, на което завърши седма в бягането на 200 м. Тя допълни, че финалът в Доха е бил тежък физически, но определи трудностите като част от спорта, през които трябва да се преминава възможно най-бързо. „На първо място ние тренираме физиката, но аз работя изключително много и върху своята психика. Работя в тази насока, защото дори да си в перфектна физическа форма, ако ти не си сигурен, ако не си работил правилно, ако не си си поставил добре целите, не си достатъчно мотивиран, е много трудно да постигнеш какъвто и да е успех. Затова аз се опитвам да работя наистина в абсолютно всички насоки, за да мога, когато застана на старта, да знам, че съм дала най-доброто от себе си и съм готова да го направя още един път, и още един път“, обясни тя. Ивет Лалова каза още, че й предстои 10 месечна подготовка и участие на 5-тите й Олимпийски игри. „След всяко голямо първенство се започва отново от нулата, а тялото, мускулатурата, физиката искат постоянна кондиция на много високо ниво, за да може да участва в състезание“, обобщи лекоатлетката.", "date": "2019.10.08", "title": "Лекоатлетката Ивет Лалова: След всяко голямо състезание се започва от нулата, сега предстои подготовка за Олимпийските игри през 2020 година"}
{"url": "http://www.focus-news.net/news/2019/10/08/2706318/nad-10-hilyadi-bibliotechni-edinitsi-sa-procheli-detsata-vklyuchili-se-v-initsiativata-ela-v-bibliotekata-s-priyateli-prez-lyatoto.html", "text": "Над 10 хиляди библиотечни единици са взели през лятото децата, участвали в инициативата „Ела в библиотеката с приятели“. Кампанията е на РНБ „П. Р. Славейков“ и се провежда за трета поредна година, поясни директорката на културната институция Калина Иванова, предаде репортер на  Радио „Фокус“ – Велико Търново . И този път организаторите отчитат сериозен интерес. Целта на проявата е да насърчава детското четене. Новозаписаните деца в рамките на кампанията – от юни до септември са 1463. „Този път като бройки всяко едно дете от номинираните е прочело малко по-малко от миналогодишната девойка. Но  с радост отчитаме, че този път са наградени повече момчета. Имаме и насърчителни награди за семействата, които четат. Имаме и една поощрителна награда – за добро партньорство и сътрудничество с ОУ „П. Р. Славейков“. Отличили сме и преподавател от това школо за активността му при насърчаване на четенето“, обясни още Калина Иванова. Победителите получават лаптоп – за първо място, електронен четец – за второ и таблет – за трето. „Първа награда е за Александър Драгостинов, четвъртокласник, прочел 41 книжки. Втора награда е за Михаил Михов, също четвърти клас, прочел 37 книжки, а трета ученичката от първи клас Александра Георгиева с 34 книжки“, допълни директорката, като увери, че кампанията ще продължи и през лятото на 2020 година. \r\n \r\nЛуиза ТРАНЧЕВА", "date": "2019.10.08", "title": "Над 10 хиляди библиотечни единици са прочели децата, включили се в инициативата „Ела в библиотеката с приятели“ през лятото"}
{"url": "http://www.focus-news.net/news/2019/10/08/2706322/mestni-izbori-2019-rumen-petkov-abv-groznata-spekulatsiya-sas-sporta-otvrashtava.html", "text": "От миналата неделя бележи връх циничната спекулация със спорта. В конкретния случай – мотоциклетния спорт. Едно от най-добрите трасета в света – Долна Митрополия, което беше изградено и съхранявано през годините с огромен труд, се превърна в арена на грозна политическа агресия и спекулация от страна на ПП ГЕРБ. Това се посочва в позиция на председателя на ПП АБВ Румен Петков, изпратена от пресцентъра на  партията . \"Казвам го като човек, който има отношение към спорта, към мотоциклетния спорт и към конкретното трасе. Не защото никога не съм спекулирал, било с баскетбол, с шахмат, с футбол, с мотоциклетен спорт. В никакъв смисъл, най-малко в политически. Казвам го, не защото това е грозно – всички го виждат и възмутителните реакции са достатъчно много и достатъчно показателни. Казвам го, защото грозната спекулация беше направена във военно поделение. Което е грубо нарушение на Закона за отбраната и въоръжените сили\", заявява още Петков.  \r\n\"Разбира се, че ще сезирам прокуратурата. Моят въпрос към министър-председателя Борисов е – той счита ли, че е редно да има кандидат за кмет човек, който нарушава Закона за отбраната и въоръжените сили или трябва да го оттегли. Питах го – как гледа на коалиционния си партньор, който мачка медии. Сега го питам - как гледа на негов кандидат за кмет и член, който нарушава ключов и стратегически за сигурността на страната закон и води груба политическа пропаганда на територията на военно поделение. Ако и този път остане безмълвен, ще трябва да питам посланиците. За Деската вече не го и питам, защото Деската си пуска затворници, те излизат навън, после той ги обявява за национално издирване…\", се казва също в позицията. \r\nРумен Петков коментира още, че ако това е част от поведението на премиера на Република България, който и да е той, колкото по-бързо този човек намери мястото си в не най-добрата част в историята на България, толкова по-добре ще бъде за българските граждани и държава.", "date": "2019.10.08", "title": "Местни избори 2019: Румен Петков, АБВ: Грозната спекулация със спорта отвращава"}
{"url": "http://www.focus-news.net/news/2019/10/08/2706320/darzhavniyat-glava-rumen-radev-shte-poseti-101-vi-alpiyski-polk-ot-suhopatnite-voyski.html", "text": "На 9 октомври 2019г. президентът и върховен главнокомандващ на Въоръжените сили Румен Радев ще посети 101-ви алпийски полк от Сухопътните войски в Смолян. Това съобщиха от  Прессекретариата на държавния глава .В 9.00 часа президентът ще приеме строя на почетния караул, след което ще проведе среща с личния състав и ще разгледа въоръжението, специализираното ски и алпийско оборудване на полка.", "date": "2019.10.08", "title": "Държавният глава Румен Радев ще посети 101-ви алпийски полк от Сухопътните войски"}
{"url": "http://www.focus-news.net/news/2019/10/08/2706319/vitseprezidentat-iliyana-yotova-podkrepi-blagotvoritelniya-targ-na-fondatsiya-za-nashite-detsa.html", "text": "Вицепрезидентът Илияна Йотова подкрепи тазгодишния благотворителен търг на фондация „За нашите деца“ с картина и шал, изработени от българката Мария от Одрин по техниката Ебру. Корените на Ебру или т. нар. изкуство върху вода са в далечния IX век, на територията на днешен Иран. За произведение от Ебру са необходими минерални бои, извлечени от скала, четка от конски косъм с дръжка от розов храст, жлъчка от животни, шило и съд с вода. Зад предметите, дарени от Илияна Йотова, е историята на Мария и Александър Чъкърък от Одрин. Родът на Александър успява през годините да съхрани българските храмове в Одрин – „Св. Георги“ и „Св. св. Константин и Елена“. При църквата „Св. Георги“ функционира българското читалище „Просвета“, филиал на свиленградското. През 2018 г. вицепрезидентът Йотова откри обновената мултифункционална сграда на читалището. \r\nТам всяка седмица около 30 деца изучават български език. Развиват се различни дейности, които привличат не само представителите на българската общност в Одрин. Танцовият клуб например в момента изучава различни танци от Балканите и се изявява на фестивали в България и Турция. В читалището има и клуб по Ебру.", "date": "2019.10.08", "title": "Вицепрезидентът Илияна Йотова подкрепи благотворителния търг на фондация „За нашите деца“"}
{"url": "http://www.focus-news.net/news/2019/10/08/2706321/andrey-vrabchev-tatkovina-balgariya-tryabva-da-pecheli-sartsa-v-makedoniya.html", "text": "Гърция може да печели проекти и влияние, но България трябва да печели сърца в Македония. Това каза в интервю за  Агенция „Фокус“  Андрей Врабчев, експерт по международна и национална сигурност във Военна академия „Г. С. Раковски“ и основател на фондация „Татковина“.  Според него наш коз е, че в Македония има хора, които още се самоопределят като българи. „Това въобще не се използва от нашата политика. Културата и сближаването са заложник на исторически спорове. Те могат да бъдат решени много по-елегантно. Историческият спор основно е проблем в Македония. Ние знаем историята. Македония трябва за себе си да реши този проблем. Те трябва да приемат и отхвърлят някакви неща. Ние не участваме в това нещо. Ние не можем отстрани да го направим, обществото им трябва да мине през това\", обясни той и посочи, че страната ни може да го подпомага. \"Самата дискусия около историята трябва да бъде силна и публична“, каза още Врабчев.  Според него страната ни губи тежест в Македония, защото демонстрира мускули. „Нито сме в позицията да го правим, нито е моментът. Смятам, че тези проблеми могат да се решат по-елегантно“, допълни още Врабчев. Според него България има два интереса в Македония– настоящия си политически и историческия. „Ние поставяме в залог едното на другото. Вместо да преследваме двата си интереса – Македония да е в същия геополитически съюз като нас и ние да се сближаваме непрекъснато и да се преоткриваме, ние го поставяме в залог на историческия си интерес. Т.е. ние ще загубим едно от двете по собствена воля. България има два интереса и трябва да намери пътя да ги проведе. За съжаление не успява и последствията са тези, че никой не ни търси като партньори, нито ни оставя да водим хорото. Очевидно българският политически елит няма лидерско желание“, допълни още Врабчев.    \r\nДеница КИТАНОВА \r\n Пълния текст на интервюто четете по-късно в раздел „Мнение“ .", "date": "2019.10.08", "title": "Андрей Врабчев, \"Татковина\": България трябва да печели сърца в Македония"}
{"url": "http://www.focus-news.net/news/2019/10/08/2706314/nedyalko-slavov-oblasten-upravitel-na-smolyan-vsichki-deynosti-v-gorite-v-oblastta-vklyuchitelno-i-darvodobivat-sa-razresheni.html", "text": "С нова заповед на министъра на земеделието, горите и храните Десислава Танева значително се намаляват рестрикциите за африканска чума по свинете (АЧС), защото сроковете наполовина и стеснява зоните, в които се прилагат строги мерки за биосигурност. Това каза по време на заседанието на постоянната Областна епиозотична комисия в Смолян областният управител Недялко Славов, предаде репортер на  Радио „Фокус“ – Смолян . „Всички дейности в горите, в това число и дърводобивът, тъй като вече сме извън 30-дневния срок от откриването на огнището, са абсолютно разрешени. Разговаряхме с представители на Борино и Чепеларе, които казват, че населението там вече нормално се снабдява с дърва за огрев за зимата, в другите общини в областта също нямат проблем от тази гледна точки. Трудното премина, но оставаме внимателни по отношение на започващия ловен сезон, тъй като той вероятно ще ни накара да бъдем внимателни евентуално за нови огнища на африканска чума по свенете“, поясни Славов. Той подчерта, че институциите остават в повишена епизоотична  обстановка. „Ситуацията вече е доста по-спокойна. Ангажимент на институциите е съобразно компетенциите да спазват и прилагат мерките за биосигурност и да прилагат контрол“, обясни Славов. \r\nДиректорът на Областната дирекция по безопасност на храните д-р Сава Бозуков заяви, че няма нови случаи на болестта на територията на област Смолян. Той допълни, че ловците трябва да знаят, че със заповед на изпълнителния директор на Българската агенция по безопасност на храните, таксата за изследване на трихинеолоза е намалена на 5 лв. без ДДС.  \r\nИнж. Венцислав Фурлански – директор на Регионална дирекция по горите – Смолян обясни и промените в новата заповед на министър Танева, която касае промяна в мерките за биосугирност и сроковете, в които те се прилагат. По думите му, с новата заповед са отменени предшестващите заповеди, на база на които са били наложени ограничения. „С новата се утвърждават указания, които регламентират дейностите и ограниченията, които трябва да бъдат наложени в подзоните А, Б и В. Определено е какви дейности не могат да се осъществяват в подзоните“, поясни инж. Фурлански. Той добави, че за целта е издал заповед, с която е отменил всички досегашни свои заповеди, с които са били наложени ограничения в петте зони, в които са открити случаи на АЧС в област Смолян. Директорът на Регионална дирекция по горите – Смолян подчерта, че ще продължат контролните дейности от страна на РДГ и горските стопанства. „В тези зони ще бъдат изпълнени всички мерки, които са предвидени съгласно новите указания като това ще продължи докато е необходимо. Дори и в допълнение на тези указания при необходимост и по преценка на ръководството ще бъдат осигурявани служители през целия ловен сезон, за да се спазват мерките за биосигурност“, уточни още инж. Фурлански. \r\nНели ГЕРГЬОВСКА", "date": "2019.10.08", "title": "Недялко Славов, областен управител на Смолян: Всички дейности в горите в областта, включително и дърводобивът, са разрешени"}
{"url": "http://www.focus-news.net/news/2019/10/08/2706325/deutche-welle-germanskata-politsiya-razsledva-verizhna-katastrofa-s-otkradnat-ot-siriyski-grazhdanin-kamion.html", "text": "Мъж е арестуван, след като камион се е врязал в колона от коли в западния град Лимбург. Германският министър на вътрешните работи Хорст Зеехофер заяви, че все още няма ясен мотив зад инцидента, предава  Deutsche Welle .  \r\nГерманските власти  разследват инцидента в германския град Лимбург,при който са ранени осем души. \r\nДлъжностните лица потвърдиха, че 32-годишният водач е бил задържан. Според информациите арестуваният е сирийски гражданин,пристигнал в Германия от Сирия през 2015 година и е живял в района на Офенбах близо до Франкфурт. През 2016 година на него му е предоставен статут на субсидирана закрила, който се дава на онези мигранти, които не са признати за бежанци, но са в опасност, ако се върнат в родината си. \r\nГерманският министър на вътрешните работи Хорст Зеехофер заяви, че мотивът за инцидента остава неясен. \r\nНа въпроса дали става дума за терористично нападение, Зеехофер каза на репортерите преди срещата на министрите на вътрешните работи  на страните от ЕС в Люксембург: „В момента не мога да ви кажа как трябва да се оценява този акт“. \r\nФедералната прокуратура, която разглежда делата за тероризъм в Германия, заяви, че засега тя няма юрисдикция по случая, тъй като няма надеждни доказателства за терористична атака. \r\nМестната полиция  написа в социалната мрежа „Туитър“, че спекулациите не са полезни и че се извършва обширно разследване. \r\nКатастрофата е станала в понеделник вечерта, а полицията заяви след инцидента: \"Въз основа на това, което научихме и няколко показания на свидетели, мъжът е откраднал  камиона около 17:20 часа местно време (18:20 българско време) в понеделник.\" \r\nКамионът с ремарке се е блъснал в няколко превозни средства, които са чакали на светофар близо до главната жп гара в град Лимбург, в германската провинция Хесен. \r\nВестник Frankfurter Neue Presse цитира шофьорът на камиона, от когото той е бил откраднат със сила „Мъжът ме измъкна от камиона“. \r\n„Попитах го„ Какво искаш от мен? “ Той не каза и дума. \" \r\nРазследващите приключиха огледа на мястото на инцидента във вторник сутринта. Камионът е бил изтеглен и ще бъде огледан от полицията. \r\nПрокурорите казаха, че два апартамента в района на Хесен са били претърсени в понеделник, като полицията е иззела мобилни телефони и USB памети. \r\n \r\n  Юлиян Марков", "date": "2019.10.08", "title": "Deutche Welle: Германската полиция разследва верижна катастрофа с откраднат от сирийски гражданин камион"}
{"url": "http://www.focus-news.net/news/2019/10/08/2706299/v-sila-ostavat-merkite-v-infektiranata-zona-v-mestnostta-eleshnitsa-kadeto-konstatirano-ognishte-na-afrikanska-chuma-po-svinete-v-oblast-shumen.html", "text": "В сила остават въведените мерки в инфектираната зона в местността Елешница, където на 8 август бе констатирано огнище на африканска чума по свинете (АЧС) в област Шумен. Това стана ясно по време на заседанието на Областната епизоотична комисия, предаде репортер на  Радио „Фокус“-Шумен . Д-р Наташа Баева от Областната дирекция по безопасност на храните (ОДБХ) запозна участниците в срещата със заповед на изп. директор на Българската агенция по безопасност на храните (БАБХ) от 3 октомври, съгласно която се прекратяват инфектираните зони в районите с обявени огнища на АЧС през месеците февруари и март, но продължават да са в сила наложените мерки в инфектирани зони в огнищата от месец юли досега. Те са утвърдени със заповед РД48-61 на министъра на земеделието, храните и горите от 1 октомври и съответни указания. За определената зона на констатиран случай на АЧС при диво свиня, обявен със заповед на изп. директор на БАБХ, в срок от 24 часа от издаване на заповедта за определяне на инфектираната зона, Изпълнителната агенция по горите определя ловностопанските райони, които попадат в засегнатата територия и обособява подзони А, Б и В с площ и режими за извършване на дейности и лов, съгласно указанията. Под зона А - радиус 1 км с площ 3 кв.км, подзона Б - радиус 3 км с площ 25 кв. км,  под зона В - зона извън зона Б с площ не по-малко от 172 км и радиус 8 км. При всеки обявен нов случай на АЧС при дива свиня, ловът и други дейности се забраняват само в новообособената подзона А.  \r\nД-р Баева представи условията за лов в инфектирата зона в местността Елешница, която се се намира в третия месец от изпълнение на мерките, съгласно указанията. В подзона А, Б и В се извършва контрол от Изпълнителната агенция по горите, държавните предприятия, горски и ловни стопанства, биосигурност и претърсване, попълване на данните в модул „Лов“. В подзона А е разрешен групов лов с кучета, индивидуален лов, лов с капани, в подзона Б - групов лов с кучета в посока от периферията на подзоната към подзона А, индивидуален лов и лов с капани, в подзона В - групов лов с кучета - в посока от периферията на подзоната към подзона Б, индивидуален лов и лов с капани. И в трите подзони отстреляните или намерени свине се изследват за АЧС, труповете на отстреляните животни се съхраняват до излизане на пробите, а при положителна за АЧС проба всички налични трупове се обезвреждат съгласно инструктажа  и под контрола на официален ветеринарен лекар. Инж. Тервел Стефанов, експерт в Североизточното държавно предприятие докладва за предриетите действия във връзка с откритите на 6 октомври 19 трупа на диви свине, в землището на село Менгишево. Предприети са  претърсвания, които продължават, от умрелите животни са взети проби и са изпратени за изследване, съставени са необходимите изискуеми документи. Вчера е проведена и среща с участието на  директора на Североизточното държавно предприятие, представители на ОДБХ и Регионална дирекция по горите-Шумен, като и на Община Върбица. „Извършени са всички необходими действия, съгласно заповедта и указанията към нея, при съответните мерки за биосигурност, очакват се резултатите от пробите  от умрелите свине“, заяви Петко Шаренков, заместник областен управител на Шумен, който води заседанието на Областната епизоотична комисия. \r\nИвелина ИВАНОВА", "date": "2019.10.08", "title": "В сила остават мерките в инфектираната зона в местността Елешница, където констатирано огнище на африканска чума по свинете в област Шумен"}
{"url": "http://www.focus-news.net/news/2019/10/08/2706326/d-r-nadya-taneva-sotsialno-podpomagane-plovdiv-sluhovete-za-otnemane-na-detsa-sa-absolyutni-spekulatsii-rabotim-za-ostavaneto-na-detsata-v-semeyna-sreda-a-ne-obratnoto.html", "text": "Слуховете за отнемане на деца от семействата им са абсолютни спекулации. Това каза пред журналисти директорът на Дирекция „Социално подпомагане“ – Пловдив д-р Надя Танева в коментар на масовата истерия в Сливен и в други градове на страната, предаде репортер на  Радио „Фокус“ – Пловдив . Тя подчерта, че социалните работници работят не са отнемането на деца от семействата им, а точно за обратното – децата да остават в семейна среда. „Деца могат да бъдат изведени само при изключително рискови ситуации и тогава когато има насилие, и то сериозно насилие“, разясни Танева. Тя коментира, че ситуацията в Пловдив е спокойна с оглед на разпространените неверни твърдения за отнемане на деца от детските градини и училища.  \r\n„Вчера имаше напрежение само в една детска градина в кв. „Столипиново“ , но към днешна дата, след наши проверки на почти всеки час, децата са си в училищата и в детските градини. Още вчера се проведе разговор с много семейства и с хора в ромската общност, които могат да пренесат тази информация, че това с абсолютни спекулации и че никога не се е случвало социалните служби да влязат в училище или детска градина, за да отнемат дете, както се пише в социалните мрежи“, подчерта Танева. \r\nДиректорът на „Социално подпомагане“ – Пловдив каза още, че случаят с детето, което падна от втория етаж на жилищна кооперация на бул. „Хаджи Димитър“ в града, е пример за това как социалните работници полагат усилия децата да остават в семейна среда, а не обратното. \r\nТони МИХАЙЛОВ", "date": "2019.10.08", "title": "Д-р Надя Танева, „Социално подпомагане“-Пловдив: Слуховете за отнемане на деца са абсолютни спекулации, работим за оставането на децата в семейна среда, а не обратното"}
{"url": "http://www.focus-news.net/news/2019/10/08/2706315/ministar-nikolina-angelkova-provede-v-berlin-rabotna-sreshta-s-adnan-eken-rakovoditel-za-satrudnichestvo-i-sponsorstvo-na-schauinsland-reisen-gmbh.html", "text": "Министърът на туризма Николина Ангелкова проведе в Берлин работна среща с Аднан Екен, ръководител за сътрудничество и спонсорство, Schauinsland-Reisen GmbH. Тя е на работно посещение в Германия, където днес има поредица от разговори във връзка с договарянето на сезон 2020 г. и ситуацията в сектора след обявения фалит на туроператора „Томас Кук“, съобщиха от пресцентъра на  Министерството . \r\nПред Аднан Екен министър Ангелкова заяви, че предвид настоящата ситуация и очакваните предизвикателства за предстоящия туристически сезон, Министерството на туризма инициира мерки за преодоляването им, като търси възможности за увеличаване на  туристите до България и сътрудничество за подготовката на сезон лято 2020 г. Тя посочи, че част от мерките е и механизмът за стимулиране на организирания туризъм чрез рекламата, който ще подпомогне туристическия сектор в България. С подкрепата на българското правителство секторът бе издигнат в приоритет и заедно - държава, бизнес и местна власт, вярвам че ще преодолеем международните предизвикателства и кризи, заяви министърът. \r\nТя поясни още, че Германия е един от най-важните пазари за българския туризъм и ще бъде направено всичко възможно още повече немски туристи да избират страната ни за своята почивка и ваканция.  \r\nОт своя страна Аднан Екен благодари на министър Ангелкова затова, че българското Министерство на туризма насочва усилията си към Германия. Сега е времето да направим нещо и да помислим за бъдещето, заключи той. \r\nДанните показват, че от януари до август тази година броят на посетителите от Германия у нас възлиза на 588 897, а само през летните месеци юни - август у нас са почивали 469 641 граждани от Федералната република.  \r\n \r\n  е туроператор, основаван през 1918 г. със седалище Дуисбург, Германия и в момента заема 6-то място по предлагащите пакетни оферти с полет. Общият оборот на компанията за 2018/2019 г. е на стойност 1,37 млрд. евро, а броят на туристите пътували с фирмата е 1,64 млн. Туроператорът разполага с около 480 служители в Дуисбург и близо 1000 служители по света. Компанията предлага на своите клиенти почивки и екскурзии до различни дестинации, сред които и България.", "date": "2019.10.08", "title": "Министър Николина Ангелкова проведе в Берлин работна среща с Аднан Екен, ръководител за сътрудничество и спонсорство на  Schauinsland-Reisen GmbH"}
{"url": "http://www.focus-news.net/news/2019/10/08/2706327/mestni-izbori-2019-nikolay-melemov-kandidat-za-kmet-na-smolyan-dobrite-rezultati-v-smolyan-nyamashe-da-sa-vazmozhni-bez-podkrepata-na-darzhavata-i-es.html", "text": "Отнасяме се много отговорно към общинските пари. Тъй като средствата все не достигат, гледаме да ги влагаме там, където от тях ще се възползват повече хора. Това заяви на среща с жители на Дунево кандидатът за кмет на Смолян от ГЕРБ Николай Мелемов.  Това съобщиха от пресцентъра на  ПП ГЕРБ . Той припомни, че в Търън и Смилян  са направени спортни площадки, а училищата са обновени. \r\nМелемов подчерта, че основните цели са постигнати и ако получи доверието на своите съграждани, в следващия мандат ще обърне повече внимание на крайните квартали и по-малките населени места. Той допълни, че изразходват обществените средства много внимателно, без разхищения.  \r\n„Много усилия насочихме към децата и образованието. Неслучайно Смолян бе обявен за град на знанието. Нашият принос е, че обновихме и санирахме училищата и детските градини, за да растат децата в добра европейска среда. Заложихме много на изграждането и поддръжката на спортни бази - спортна зала, басейн, игрища, площадки. Всичко това е важно за младите семейства, защото най-голямата болка на хората е, че младите отиват на места, където получават по-голяма заплата. Старахме се да направим така, че хората да не бягат заради липса на добри условия. Единствената причина, поради която младите напускат града, е по-ниското заплащане. Ние се постарахме да направим Смолян добро място за отглеждане на деца. А Дунево е прекрасно, спокойно и красиво, но  знаем и задачите, които ни чакат за подобряване на инфраструктурата“, подчерта Николай Мелемов. \r\nКандидат-кметът поясни, че почти всичко направено в Смолян е с привлечени от Европейския съюз и от държавата средства, защото приходите в общината не са достатъчни, за да се поддържа всичко.  „Постигнатото нямаше да го има без еврофондовете и държавата“, коментира Мелемов.  \r\nПред присъстващите се представиха кандидатите за съветници: Марин Захариев, Борислав Георгиев, Димитър Николов, д-р Димитър Делчев, Петър Мирчев, Елин Лилов, Ангел Безергянов и Веселин Грашев.  \r\n„Има много листи, много кандидати. И всички могат да обещават каквото искат, в това число и чудеса. Ние обаче няма как да обещаваме невъзможни неща. Осем години управляваме и казваме само това, което реално ще се случи. Помните, че още в началото на управлението ни си взехме уличното осветление, което беше на външна фирма и още се съдим за много пари. Знаете, че си правим пейки, кошчета, кашпи, отглеждаме цветя. Предстои да изтече договорът за сметосъбирането. Имаме намерение общината да си вземе и тази дейност. Целта ни е максимално да намалим разходите, за да остават повече средства за инфраструктура и развитие на кварталите“, заяви Марин Захариев, който два мандата бе заместник-кмет в екипа на Мелемов.  \r\n„Ако виждате в наше лице хора, които могат да работят за община Смолян, се надяваме да ни подкрепите на 27 октомври с номер 43 в бюлетината“, подчерта Захариев.", "date": "2019.10.08", "title": "Местни избори 2019: Николай Мелемов, кандидат за кмет на Смолян: Добрите резултати в Смолян нямаше да са възможни без подкрепата на държавата и ЕС"}
{"url": "http://www.focus-news.net/news/2019/10/08/2706329/sport-gabriela-dimitrova-otpadna-ot-svetovnoto-parvenstvo-po-boks-za-zheni.html", "text": "Бокс: Българската състезателка Габриела Димитрова отпадна на 1/8-финалите на световното първенство по бокс за жени в Улан-Уде (Русия). Димитрова, която се състезава в категория до 51 килограма загуби с 0-5 от колумбийката Ингрит Лорена Виктория Валенсия. \r\nТака България остана с две представителки на световното. Това са Севда Асенова в категория до 48 килограма и Мелис Йонузова  до 64 килограма. Двете ще боксират на 1/4-финалите в четвъртък.", "date": "2019.10.08", "title": "Спорт: Габриела Димитрова отпадна от световното първенство по бокс за жени"}
{"url": "http://www.focus-news.net/news/2019/10/08/2706324/lovnite-druzhinki-ot-kyustendilska-oblast-s-propuski-v-merkite-za-biosigurnost-shte-badat-vremenno-spirani-ot-izleti.html", "text": "Ловните дружинки от Кюстендилска област с пропуски в мерките за биосигурност ще бъдат временно спирани от излети. Това съобщи по време на заседанието на Областната епизоотична комисия в Кюстендил инж. Здравчо Тодоров, директор на Регионална дирекция по горите – Кюстендил, предаде репортер на  Радио „Фокус” – Кюстендил . Към момента са проведени три обучения на ловните дружинки. Те са били свързани с вземане на проби от отстреляния дивеч, попълване на данни в модул „Лов”, както и мерки за биосигурност. „Направихме масови проверки на терена. Един голям процент от проверените групи са изпълнили мерките за биосигурност, но има и групи които не са ги изпълнили”, каза Здравчо Тодоров. По думите му основно се изисква ловците да имат препарати за дезинфекция. Разтворите безвъзмездно са подготвени от Областна дирекция по безопасност на храните, раздадени са и пръскачки. За пропуските са изготвени протоколи, подготвя се справка, а самите групи ще бъдат спрени от лов, докато не отстранят установените пропуски. \r\nВенцеслав ИЛЧЕВ", "date": "2019.10.08", "title": "Ловните дружинки от Кюстендилска област с пропуски в мерките за биосигурност ще бъдат временно спирани от излети"}
{"url": "http://www.focus-news.net/news/2019/10/08/2706330/amerikanski-ekspert-horata-v-kosovo-iskat-promyana-i-glasuvaha-za-tova.html", "text": "Американският анализатор за Балканите Даниел Сървър заяви в интервю за The Voice of America, че резултатите от изборите в Косово не са неочаквани и хората в Косово искат промяна и са гласували за това, цитира думите му косовският телевизионен канал  RTK Live . \r\nСпоред експерта сега се очаква да започнат преговори за формиране на новото правителство. \"Надявам се, че ще се създаде широка коалиция, която ще разполага със значително мнозинство в парламента, защото такова е необходимо за разговорите с Белград.\" \r\nСървър каза, че правителството между „Самоопределение“и Демократичната лига на Косово (ЛДК) ще има програма, която се фокусира върху борбата срещу корупцията, икономиката и териториалната цялост и суверенитета на Косово. „Мисля, че никоя от двете партии не харесва идеята за размяна на територии и би искала да я избегне.“ \r\n„Очаквам Косово да премине към следващия етап на преговори с консолидирана позиция в полза на териториалната цялост и суверенитет на страната. И мисля, че ще настоява на това, което може би означава, че няма да има бързо решение на проблема със статута“, заяви Сървър по отношение на диалога между Косово и Сърбия. \r\nАмериканският експерт призна, че митата върху сръбския внос са основна пречка за подновяване на диалога, но не е уверен дали новото правителство на Косово ще реши да ги премахне. „Вярвам, че това зависи от това какво ще получат в замяна. Ако получат в замяна ясен мандат за диалог за нормализиране на отношенията между Косово и Сърбия в рамките на съществуващите граници, мисля, че би било грешка, ако не ги отменят.\" \r\n \r\n  Юлиян Марков", "date": "2019.10.08", "title": "Американски експерт: Хората в Косово искат промяна и гласуваха за това"}
{"url": "http://www.focus-news.net/news/2019/10/08/2706332/mestni-izbori-2019-albena-bakaleeva-obshtina-belogradchik-v-selata-nyama-da-se-izbira-mesten-kmet-shte-se-glasuva-samo-za-kmet-na-obshtinata-i-za-obshtinski-savetnitsi.html", "text": "В никое от селата в община Белоградчик няма да се избира местен кмет, ще се гласува само за кмет на Общината и за общински съветници, каза за  Радио „Фокус“ – Видин  Албена Бакалеева, секретар на Община Белоградчик. „17 са селата в общината, но в нито едно от тях не живеят 350 жители, за да има избори за местен кмет, както е изискването според Избирателния кодекс“, уточни Бакалеева. Тя посочи, че жителите в някои села са толкова малко, че се налага да бъдат извозвани до съседните села за да гласуват.  \r\n„Хората от село Пролазница ще бъдат извозвани, за да гласуват в съседното село Чифлик. От село Крачимир ще бъдат извозвани местните жители да гласуват в село Стакевци. Трета сборна секция е в село Вещица, в която ще гласуват  хората от Струин дол. Следващата сборна секция е в село Върба, до която ще бъдат извозвани жители на село Сливовник, а жителите на Граничак ще гласуват в съседното село Дъбравка“, обясни Бакалеева.  \r\nИзвозването на избирателите от малките села до изборните секции в съседни населени места ще става за сметка на Общината. \r\nАнна ЛОЗАНОВА", "date": "2019.10.08", "title": "Местни избори 2019: Албена Бакалеева, Община Белоградчик: В селата няма да се избира местен кмет, ще се гласува само за кмет на Общината и за общински съветници"}
{"url": "http://www.focus-news.net/news/2019/10/08/2706335/sadiyskata-kolegiya-na-vss-shte-signalizira-pravosadniya-ministar-i-pravna-komisiya-za-problem-pri-obezpechavaneto-na-sadilishtata-sas-sadebni-zasedateli.html", "text": "Съдийската колегия на Висшия съдебен съвет (ВСС) обсъди предложение на Боряна Димитрова – член на ВСС, за предприемане на мерки за обезпечаването на съдилищата със съдебни заседатели. Това съобщиха от  ВСС . Колегията реши да изпрати до министъра на правосъдието и до Комисията по правни въпроси в Народното събрание (НС) сигнал относно действието на раздел II, глава IV, чл. 66 – чл. 75а от Закона за съдебната власт за извършване на последваща оценка на въздействието и при необходимост за предприемане на изменения. На министъра на правосъдието ще бъдат изпратени писмо от Деница Вълкова – административен ръководител – председател на Апелативен съд – Бургас, ведно с преписката на съда за осигуряване на съдебни заседатели и протокола на Колегията с проведената по този въпрос дискусия. \r\nОбсъдено бе, че удължаването на мандата на настоящите съдебни заседатели ще даде възможност на съдилищата да работят до назначаване на необходимия брой съдебни заседатели от новия мандат. \r\nВ голяма част от органите на съдебната власт мандатът на настоящите съдебните заседатели изтича към края на 2019 г. По данни на административни ръководители, има съдилища, за които в Общинските съвети не са подадени документи на кандидати за съдебни заседатели или са неприемливо малко. Затруднения при обезпечаване с необходимия брой съдебни заседатели са заявили Окръжен съд – София, съдилища от съдебен район Бургас, Варна, Сливен Ямбол, Кърджали, Добрич, Враца и други.", "date": "2019.10.08", "title": "Съдийската колегия на ВСС ще сигнализира правосъдния министър и Правна комисия за проблем при обезпечаването на съдилищата със съдебни заседатели"}
{"url": "http://www.focus-news.net/news/2019/10/08/2706337/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.08", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/10/08/2706331/svetofarnata-uredba-pri-krastovishteto-na-ul-gen-stoletov-i-d-r-t-stoyanovich-v-stara-zagora-shte-raboti-v-avarien-rezhim-do-17-oktomvri-poradi-stroitelno-montazhni-raboti.html", "text": "Уведомяват се жителите и гости на Стара Загора, че поради строително-монтажни работи по ул. „Ген. Столетов“, светофарната уредба на кръстовището ѝ с ул. „Д-р Тодор Стоянович“, ще работи в авариен режим, до приключване на ремонтните дейности – 17 октомври, включително. Това съобщиха от пресцентъра на  Общината . \r\nОбщина Стара Загора се извинява за причиненото неудобство и призовава водачите на МПС да шофират с повишено внимание в указания участък и да спазват стриктно вертикалната и хоризонталните маркировки.", "date": "2019.10.08", "title": "Светофарната уредба при кръстовището на ул. „Ген. Столетов“ и „Д-р Т. Стоянович“ в Стара Загора ще работи в авариен режим до 17 октомври поради строително-монтажни работи"}
{"url": "http://www.focus-news.net/news/2019/10/08/2706336/zadarzhanite-za-uchastie-v-nay-golyamata-razkrita-do-momenta-v-stranata-grupa-za-razprostranenie-na-narkotitsi-stanaha-14.html", "text": "Броят на задържаните за участие в най-голямата разкривана до момента у нас група за разпространение на наркотици в София и страната достигна 14, след като на 7 октомври 2017 г. Специализираният наказателен съд определи най-тежката мярка за неотклонение на поредния задържан участник. Други двама са с мерки за неотклонение „парична гаранция. Това съобщиха от  Специализираната прокуратура .  \r\nЧаст от членовете на групата, общо 33-ма на брой, бяха задържани на 7 август 2019 г. при съвместни действия по разследването на Специализиранана прокуратура и ГДБОП. Тогава в сладове в столицата бяха намерени и иззети над 230 килограма различни по вид наркотици, подготвени за продажба на едро от участниците. Установени бяха и две оранжении за производство на канабис (едната от които в производствено хале), както и чували с над 100 килограма суха маса, подготвени за черния пазар. \r\nКъм момента 16 от участниците все още са в неизвестност. Всички те са обявени за издирване както в страната, така и в чужбина. Повдигнати са им задочни обвинения, които предстои да им бъдат предявени след като бъдат задържани или доброволно се явят пред органите на разследването. Очаква се в скоро време броят на изирваните лица да намалее драстично.", "date": "2019.10.08", "title": "Задържаните за участие в най-голямата разкрита до момента в страната група за разпространение на наркотици станаха 14"}
{"url": "http://www.focus-news.net/news/2019/10/08/2706323/epizootichnata-obstanovka-v-plevenska-oblast-e-spokoyna.html", "text": "Епизоотичната обстановка в Плевенска област е спокойна. Това каза на заседанието на областната епизоотична комисия д-р Иван Йорданов, директор на ОДБХ- Плевен, предаде кореспондент на  Радио „Фокус“ . \"Няма регистрирани нови огнища на заболяването при домашни и диви свине. Миналата седмица получихме две писма от Министерство на земеделието, храните и горите. В тях се регламентират промените в правилата за ловуване.  Зоните на огнища вече се разделят на  три подзони, като само в първата се забраняват ловуването и дърводобивът“, каза д-р Иван Йорданов. Той добави, че продължават проверките на ОДБХ в 20-км зони около промишлените свинекомплекси. \"Имаме регистриране един случай в с. Дисевица на стопанин, който след целева помощ и дезинфекция отново е гледал прасета в задния си двор. Съставен му е акт и животните са изклани. Общо 269 броя животни са евтаназирани на територията на цялата област, а 1169 стопани са декларирали  проведена дезинфекция“  каза още д-р Иван Йорданов. \r\nВиолета КРЪСТЕВА", "date": "2019.10.08", "title": "Епизоотичната обстановка в Плевенска област е спокойна"}
{"url": "http://www.focus-news.net/news/2019/10/08/2706333/istoricheskiyat-muzey-v-batak-obyavi-za-eksponat-na-mesets-oktomvri-chereshovo-topche.html", "text": "Историческият музей в Батак обяви за експонат на месец октомври черешово топче, съобщиха от  музея . По време на Априлското въстание, 1876 г. оръжейният въпрос заема централно място както в Батак, така и в останалите селища.В подготовката на въстанието батачани обръщат внимание на няколко негови страни. Освен наличното оръжие, което привеждат в бойна готовност и допълнително закупеното, те наблягат усърдно и на изработване на оръжие в местните работилници. В Батак майсторите Ангел Пейчинов, Георги Цурев, Петър Ковача и Димитър Фикиин изработват два дървени топа. Те са изпробвани в местността „Кънева борика” още преди избухването на Априлското въстание.Експонат на месец октомври е макет на черешово топче- изработено от дърво. Колелата са от бук, обшити с железни шини, а дулото и поставката са от чам. Дулото е обшито с 11 железни обръча и желязна тръба. С ръкохватка. Това топче е изработено през 1957 г. от Васил Д. Фикиин, син на майстора топчия Димитър Фикиин и е дарено на музея.", "date": "2019.10.08", "title": "Историческият музей в Батак обяви за експонат на месец октомври черешово топче"}
{"url": "http://www.focus-news.net/news/2019/10/08/2706338/", "text": "В последния си доклад относно управлението на бюджета на ЕС Европейската сметна палата — независимият одитор на разходите на ЕС — потвърди, че Комисията „Юнкер“ значително е подобрила начина, по който управлява бюджета на ЕС, пише  Представителството на ЕК в България . \r\nЗа 12-а поредна година одиторите дадоха положително становище за годишните отчети на ЕС, а за трета поредна година — становище с резерви за плащанията, извършени през 2018 г. Това е висока оценка за целенасочените усилия на Комисията „Юнкер“ да гарантира, че всяко евро от бюджета на ЕС се изразходва в съответствие с правилата и създава добавена стойност за нашите граждани. \r\nГюнтер Х. Йотингер, европейският комисар, отговарящ за бюджета и човешките ресурси, заяви: Европейската комисия работи усилено, за да гарантира, че всяко евро от бюджета на ЕС се изразходва в полза на нашите граждани и създава добавена стойност от ЕС. Ние гарантираме, че правилата се спазват изцяло и че грешките са сведени до минимум. Радваме се, че усилията ни дават резултат, и нашите независими одитори отново потвърдиха, че сме свършили добра работа. \r\nКомисията отговаря за изпълнението на бюджета на ЕС заедно с различни партньори — тя управлява около 75 % от разходите на ЕС съвместно с държавите — членки на ЕС. Те играят ключова роля в области като сближаването и селското стопанство, в които по-голямата част от бюджета се разпределя чрез националните и регионалните органи за управление. Комисията има строги правила по отношение на доброто и ефективно управление на средствата. Работим съвместно с държавите членки, за да гарантираме, че бюджетът се изразходва в съответствие с тези правила и че всяко евро от бюджета на ЕС отива там, където е най-необходимо.", "date": "2019.10.08", "title": "ЕК приветства положителната оценка за това как управлява бюджета на ЕС"}
{"url": "http://www.focus-news.net/news/2019/10/08/2706339/mestni-izbori-2019-anton-kodzhabashev-pp-abv-shte-se-bori-neshtata-koito-kutsat-v-burgas-da-badat-izpraveni.html", "text": "ПП АБВ ще се бори нещата, които куцат в Бургас, да бъдат изправени. Това каза кандидатът за общински съветник Антон Коджабашев от АБВ по време на откриването на предизборната шатра на партията в града, предаде репортер на  Радио „Фокус“ – Бургас . „В момента визуално Бургас върви добре, но икономиката и много други неща остават на заден план. Много хора от други партии говорят само в бъдеще време, а аз искам да кажа, че ПП АБВ говори и в минало, и в настояще време, не чак толкова в бъдеще време. В минало време съм донесъл за Бургас, областта и България 3 златни медала от европейско първенство, 3 златни медала от световно първенство, 27 световни рекорда, в настояще време като заместник-председател на Комисията за младежта и спорта съм направил доста предложения, които да спомогнат за спорта в Бургас, но и за много други начинания“, заяви Коджабашев.  \r\nПо думите му партията очаква да има между 4 и 6 общински съветници в Бургас. „Смятам, че сме доста различни от всички останали партии. Нашите приоритети са чист въздух, здравеопазване, спорт и много други неща, които касаят гражданите на град Бургас и ще апелираме всичко това да бъде подобрено“, поясни Антон Коджабашев. \r\nМария КУРТЕВА", "date": "2019.10.08", "title": "Местни избори 2019: Антон Коджабашев: ПП АБВ ще се бори нещата, които куцат в Бургас, да бъдат изправени"}
{"url": "http://www.focus-news.net/news/2019/10/08/2706334/podzemnata-ulitsa-v-burgas-shte-bade-zatvorena-za-avtomobili-ot-0900-do-1100-chasa-na-9-oktomvri.html", "text": "Подземната улица в Бургас ще бъде затворена за автомобили от 09.00 до 11.00 часа на 9 октомври. Това съобщиха от пресцентъра на  Община Бургас . Спирането на движението се налага заради почистване на отводнителните шахти от наносите и листата, натрупани след дъждовете от последните дни. Едновременно с това ще бъде извършена профилактика на отводнителните съоръжения преди есенния дъждовен период. Община Бургас се извинява за временното неудобство и призовава водачите да използват обходни маршрути.", "date": "2019.10.08", "title": "Подземната улица в Бургас ще бъде затворена за автомобили от 09.00 до 11.00 часа на 9 октомври"}
{"url": "http://www.focus-news.net/news/2019/10/08/2706342/", "text": "Мокри, но нормално проходими са пътищата в област Смолян, съобщи за    Радио „Фокус“ – Смолян   дежурният в Областно пътно управление – Смолян. Времето облачно, на места превалява слаб дъжд. През деня не са получавани сигнали за инциденти по пътищата в областта.  \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян пътните настилки са мокри на места. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.08", "title": "Мокри, но нормално проходими са пътищата в област Смолян"}
{"url": "http://www.focus-news.net/news/2019/10/08/2706340/ek-izleze-novoto-izdanie-na-obzora-na-gradovete-na-kulturata-i-tvorchestvoto-v-es.html", "text": "Европейската комисия публикува второто издание на Обзора на градовете на културата и творчеството— инструмент за открояване на добрите практики и за насърчаване на творческия и културния потенциал на европейските градове, което е от жизненоважно значение за икономическия растеж и социалното сближаване, пише  Представителството на ЕК в България . \r\nТой представя актуализиран „портрет“ на богатството на културата и творчеството в Европа, за който са взети под внимание 190 града от 30 страни, включително Норвегия и Швейцария. Обзорът е дело на Съвместния изследователски център — службата на Комисията за наука и знания, и е придружен от обновен електронен инструмент, който дава възможност градовете да добавят свои собствени данни за по-задълбочен и сравнителен анализ.", "date": "2019.10.08", "title": "ЕК: Излезе новото издание на Обзора на градовете на културата и творчеството в ЕС"}
{"url": "http://www.focus-news.net/news/2019/10/08/2706343/sport-barselona-zapochna-pregovori-s-ter-stegen-za-udalzhavane-na-dogovora.html", "text": "Футбол: Ръководството на Барселона иска да удължи договора на вратаря Марк-Андре тер Стеген. Сегашният контракт на германския национал изтича през 2022 г., но в клуба са много доволни от него и искат да го задържат за още 3 години. \r\nТер Стеген пристигна в Барселона през 2014 г., но в първите два сезона бе резерва на Клаудио Браво. През 2016-та Браво премина в Манчестър Сити и оттогава Тер Стеген е първи избор на вратата в Барса.", "date": "2019.10.08", "title": "Спорт: Барселона започна преговори с Тер Стеген за удължаване на договора"}
{"url": "http://www.focus-news.net/news/2019/10/08/2706341/bez-zabavyane-se-izvarshva-preminavaneto-po-osnovnite-patni-napravleniya-v-oblast-blagoevgrad.html", "text": "Без забавяне се извършва преминаването по основните пътни направления в област Благоевград. Това съобщиха за  Радио „Фокус“ – Пирин  от Областно пътно управление – Благоевград. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е с нормална интензивност. През деня пътната обстановка в региона е била спокойна и не са регистрирани тежки инциденти. По пътната мрежа не се извършват ремонтни дейности, заради които да са наложени ограничения за преминаването на леки и товарни автомобили. Остава повишена опасността от падащи камъни в района на Кресненското дефиле и проходите „Предел“ и „Папаз Чаир“. \r\nЛивия НИНОВА", "date": "2019.10.08", "title": "Без забавяне се извършва преминаването по основните пътни направления в област Благоевград"}
{"url": "http://www.focus-news.net/news/2019/10/08/2706345/ministar-ekaterina-zaharieva-postradaliyat-balgarin-v-atakata-s-kamion-v-germaniya-e-dobre-i-e-izpisan.html", "text": "Пострадалият българин в атаката с камион в Германия е добре и е изписан. Това каза министърът на външните работи Екатерина Захариева в предаването \"Лице в лице\" по  бТВ .  \r\n\"По негово искане няма да обявим повече данни за него. Добре е, минал е за кратко проверка и преглед през болнично заведение и е добре. Той не се е свързал с нашето консулство. Очевидно не е имал нужда. Полицията в Германия не желае да съобщава лични данни\", каза Захариева.", "date": "2019.10.08", "title": "Министър Екатерина Захариева: Пострадалият българин в атаката с камион в Германия е добре и е изписан"}
{"url": "http://www.focus-news.net/news/2019/10/08/2706348/darvorezbaryat-nayden-kirilov-organizira-plener-na-darveni-skulptori-v-selo-slatina-obshtina-berkovitsa.html", "text": "Дърворезбарят  Найден Кирилов организира пленер на дървени скулптори  в село Слатина, Община Берковица, съобщиха за  Радио „Фокус“ – Видин  от местното кметство.  Пленерът, който включва дървопластика  и живопис  събра в селото творци от цяла България. Част от техните творби остават да красят селото. В пленера взеха участие 7 творци –  Рени Петрова, Инна Георгиева, Владимир Йосифов, Володя Казаков, Красимир Кръстев, Иван Иванов,  Милен Иванчев . В продължение на една седмица те пресъздаваха с длето и четка  природните красоти на селото и неговите хора. Синовете на дърворезбаря Николай Кирилов  – Кирил и Атанас, които от години живеят във Франция осигуриха финансирането на пленера. \r\n \r\nАнна ЛОЗАНОВА", "date": "2019.10.08", "title": "Дърворезбарят  Найден Кирилов организира пленер на дървени скулптори  в село Слатина, Община Берковица"}
{"url": "http://www.focus-news.net/news/2019/10/08/2706344/mestni-izbori-2019-obedinen-blok-na-truda-balgarski-leybaristi-podkrepiha-kandidat-kmeta-d-r-atanas-kambitov.html", "text": "12 уважавани и доказани в своите професии дами декларираха своята подкрепа за кандидат-кмета на Благоевград, издигнат от ПП ГЕРБ - Атанас Камбитов. Те участват за изборите на 27 октомври с листа за общински съвет от името на Обединен блок на труда „Български лейбъристи“. Днес амбициозните дами представиха своите идеи, като дадоха дума да работят за това Благоевград да се превърне в още по-добро място за живеене. „Началото на нашия път към местната политика бе поставено със създадения Съвет на жените. Така се запознахме и започнахме да работим по различни проекти, предимно в социалната сфера. Постепенно стигнахме до идеята, че можем да подобрим средата на работа на самия общински съвет и съставихме листа“, заяви адвокат Констанца Рупова, която е водач на екипа на ОБТ „Български лейбъристи“.  \r\n„Смятаме че средата в ОбС трябва да бъде променена - тя трябва да бъде активна, креативна, работеща, изискваща. Ние бихме могли да осигурим такава среда в Общинския съвет. Ще работим за развитието на Благоевград, искаме по-комфортна среда за възпитанието и развитието на нашите деца, икономически растеж на Благоевград и ще работим в общинския съвет със същия хъс, с който работим в своите професии“, подчерта адв. Рупова.  \r\nТя и останалите дами от листата увериха, че подкрепят Атанас Камбитов за предстоящите избори.  \r\n„С г-н Камбитов работим прекрасно, Съветът на жените от създаването си до този момент, имаше прекрасен диалог с него, бяхме чувани подкрепяни в инициативите, които предприемахме, предимно в социалната сфера. Имаме уверенията, че това ще се случва и в бъдеще“, каза още Констанца Рупова.  \r\nТя и останалите дами от листата на Обединен блок на труда „Български лейбъристи“ дадоха отлична оценка на работата на Атанас Камбитов и неговия екип в социалната политика, културната програма, стъпките за създаване на индустриална зона.  \r\n„В Благоевград предстоя да се случат още много хубави неща, но за всичко това се изисква време, подкрепата и усилията на всеки един от нас“, допълни адв. Рупова.  \r\nОсвен Констанца Рупова, в листата на ОБТ „Български лейбъристи“ още са:  \r\nВасилка Колчева, директор на детска градина, Гергана Величкова - Лекар - специалност офталмолог, Давида Борисова, директор на банков клон, Марияна Митова, директор на Професионално средно училище, Елена Ставрова, преподавател в ЮЗУ „Н.Рилски“, Петя Зашева-Василева, ветеринарен лекар, Теменужка Манчева, лекар, Валерия Грънчарова, адвокат, Весела Палаханска, детска учителка, Даниела Димитрова, управител на частна детска занималня. Радостина Боинска, продавач-консултант.", "date": "2019.10.08", "title": "Местни избори 2019: Обединен блок на труда „Български лейбъристи“ подкрепиха кандидат-кмета д-р Атанас Камбитов"}
{"url": "http://www.focus-news.net/news/2019/10/08/2706347/ne-se-dopuska-preminavane-na-tir-ove-nad-10-tona-po-patya-mezhdu-kramolin-i-veliko-tarnovo.html", "text": "Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. От Областно пътно управление – Габрово уточниха за  Радио „Фокус“ – Велико Търново , че ремонтните дейности ще продължат до 31 октомври. Времето в Габровска област е предимно слънчево към този час. Настилките са сухи и нормално проходими. Трафикът е интензивен, като по-натоварено е движението по главните пътища в региона. Засилен е автомобилопотокът и в прохода Шипка, където все още е в сила забраната за товарни автомобили над 12 тона.  Нови въведени ограничения за изминалото денонощие няма. Не са регистрирани и тежки инциденти. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като на мястото е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31 октомври. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. \r\n \r\nЛуиза ТРАНЧЕВА", "date": "2019.10.08", "title": "Не се допуска преминаване на ТИР-ове над 10 тона по пътя между Крамолин и Велико Търново"}
{"url": "http://www.focus-news.net/news/2019/10/08/2706346/natovaren-e-trafikat-po-glaven-pat-i-8-belovo-pazardzhik-plovdiv.html", "text": "Натоварен е трафикът по главен път I-8 Белово-Пазарджик-Пловдив, предаде репортер на Радио „Фокус“ – Пазарджик. В района на ханче Септември има полицейски патрул, който следи за спазване ограниченията на скоростта. Колони от автомобили се образуват на входа на Пазарджик в района на кръговите кръстовища на моста на река Марица, а също и на изхода на града в посока Пловдив. \r\n \r\nВаня НИКОЛОВА", "date": "2019.10.08", "title": "Натоварен е трафикът по главен път I-8 Белово-Пазарджик-Пловдив"}
{"url": "http://www.focus-news.net/news/2019/10/08/2706350/vremenno-se-ogranichava-dvizhenieto-po-am-trakiya-v-posoka-sofiya-pri-km-224-poradi-katastrofa.html", "text": "Обходният маршрут за всички моторни превозни средства е от пътен възел \"Нова Загора\" - Нова Загора - път II-66 - Стара Загора - път I-5 - пътен възел \"Стара Загора\" - АМ \"Тракия\". Това съобщиха от Агенция \"Пътна инфраструктура\". Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.10.08", "title": "Временно се ограничава движението по АМ ,,Тракия'', в посока София, при км 224 поради катастрофа"}
{"url": "http://www.focus-news.net/news/2019/10/08/2706349/zadarzhan-e-zapodozryaniyat-za-ubiystvoto-na-feldsher-v-oreshnik.html", "text": "Задържан е заподозряният за убийството на фелдшер в Орешник. Това съобщиха за  Агенция \"Фокус\"  от пресцентъра на  МВР \r\nБояна МАРКОВА", "date": "2019.10.08", "title": "Задържан е заподозряният за убийството на фелдшер в Орешник"}
{"url": "http://www.focus-news.net/news/2019/10/08/2706352/balgariya-gartsiya-i-kipar-izraziha-obshta-pozitsiya-za-migratsionnata-situatsiya-v-iztochnoto-sredizemnomorie.html", "text": "Дебатите по темата миграция и реформата на системата за убежище да са фокусирани върху всички маршрути, включително и Източно Средиземноморския - това разбиране е гръбнакът на съвместната позиция на България, Гърция и Кипър. Тя бе представена на пресконференция след сесия на Съвета „Правосъдие и вътрешни работи“, съобщиха от  пресцентъра на МВР .  \r\nЦелта на трите държави членки е да:  \r\n∙обърнат отново внимание, че държавите на предна линия, разположени по Източно Средиземноморския маршрут също са подложени на миграционните предизвикателства, пред които Европа е изправена;  \r\n∙стимулира европейските партньори, Европейската комисия и другите европейски институции да предприемат мерки и обърнат внимание и на трайно продължаващите   непропорционални миграционни предизвикателства, пред които са изправени тези държави;  \r\n∙подчертае необходимостта от специфични мерки на ниво ЕС в контекста на европейската солидарност и отговорност, със справедливо разпределение на тежестта, чрез релокация от държавите на първа линия, надеждна политика за връщане към трети страни и по-широка подкрепа за пряко засегнатите държави от ЕС.  \r\nВ допълнение, трите държави подкрепят ефективното изпълнение на Съвместното изявление ЕС-Турция от 2016 г. чрез:  \r\n∙гарантиране на ефективни връщания;  \r\n∙изкореняване на престъпните мрежи за трафик на мигранти към ЕС;  \r\n∙предотвратяване пренасочването на потоците и появата на нови маршрути за незаконна миграция към Европа по морски, сухопътни и въздушни граници.  \r\nВ тази връзка, трите държави призовават ЕС и другите държави членки да разгледат положително възможността за предоставяне на допълнителни финансови средства на държавите в широкия регион по Източносредиземноморския маршрут. Също така, София, Атина и Никозия отправят искане за предоставяне на допълнителни финансови средства за справяне с миграционния/бежанския въпрос в контекста на следващата Многогодишна финансова рамка 2021-2026.  \r\n   \r\nМинистър Младен Маринов отчете, че нивата на натиск по българските граници запазват относително ниски стойности. Обстановката на  българо-турската граница е под контрол. Благодарение на мерките, които вземаме и доброто сътрудничество с турските власти, не се наблюдава увеличение на опитите за нелегално преминаване.  Същевременно, цялостната ситуация в региона на Източното Средиземноморие остава много динамична и тревожна. Наличието на големи групи хора, които бягат от военни действия, или търсят по-добри възможности за себе си, представлява постоянен и сериозен риск. В този контекст министър Маринов подчерта колко е важно регионът на Източното Средиземноморие да бъде постоянно във фокуса на вниманието, като се гарантира достатъчно ангажираност с изпълнението на Изявлението ЕС-Турция от всички страни и да се окаже необходимата солидарност на всички държави по маршрута и в региона.", "date": "2019.10.08", "title": "България, Гърция и Кипър изразиха oбща позиция за миграционната ситуация в Източното Средиземноморие"}
{"url": "http://www.focus-news.net/news/2019/10/08/2706351/nezavisimaya-gazeta-koy-vav-vashington-otgovarya-za-balkanite.html", "text": "Кой във Вашингтон отговаря за Балканите, коментира руският вестник „Независимая газета“ в материал, представен без редакторска намеса.  \r\nПродължилата една седмица обиколка на  държавния секретар на САЩ Майкъл Помпео в страните от Източното Средиземноморие приключи. По време на пътуването той посети Италия, Ватикана, Черна гора, Македония и Гърция. Въпреки факта, че беше отделен само един ден за посещението в бившите югославски републики, а основната част беше посветена на Гърция и Италия, най-гръмките и резонансни изказвания бяха направени от Помпео именно в Подгорица и Скопие. \r\nПо-специално, по време на срещите с черногорския президент Мило Джуканович и премиера Душко Маркович Помпео заяви, че Черна гора, въпреки малката си територия, е от ключово значение за сигурността на балканския регион и че Черна гора и САЩ \"съвместно защитават света от злите руски хакери.\" които с помощта на незаконния си софтуер са проникнали в милиарди компютри по целия свят. Това изявление въведе черногорската и сръбската общественост, меко казано, в объркване, тъй като Черна гора е известна със всичко друго, но в никакъв случай не с развит ИТ сектор. Обобщавайки посещението на Помпео, Маркович успешно заобиколи момента, свързан с „руските хакери“, и отбеляза само, че държавният секретар на САЩ „високо оцени съвместните действия на САЩ и Черна гора в борбата срещу руската заплаха“. \r\nКаквото и да се крие зад изказването на Помпео за „съвместна борба с руски хакери“, тук е важен прецедентът за срещата между държавния секретар на САЩ и черногорските лидери. Както знаете, Мило Джуканович управлява Черна гора от 1992 г., а лидерът на управляващата партия е с още по-дълъг стаж - от 1989 г. Само този факт би бил достатъчен, за да се усъмни човек в демократичния характер на черногорското управление, но срещу Джуканович (в съседна Италия) са образувани и наказателни дела, свързани с контрабанда. Като цяло Джуканович изобщо не изглежда като \"обещаващ лидер на млада демократична държава\". След „опита за преврат“ в Черна гора през 2016 г. и последващото присъединяване на тази държава към НАТО, в кулоарите на ЕС, активно се разпространява идеята, че Джуканович е изпълнил историческата си мисия и най-накрая може да напусне. Както виждате, Джуканович засега не си тръгва, няма и да си тръгне и Помпео напълно го подкрепя в това. \r\n \r\nАкцентът на пътуването обаче беше изявлението, направено от Помпео в Македония. Той отбеляза, че не вижда пречки Македония да се присъедини към блока на НАТО преди края на тази година. В същото време той предизвика известно недоумение у премиера Зоран Заев, като похвали \"огромния принос на Македония в борбата срещу ислямския халифат\". Подобна оценка на Помпео изглежда прекалено оптимистична на фона на изявления на представители на ръководството на Македония. По-специално, министърът на отбраната Радмила Шекеринска заяви само преди месец, че с присъединяването на страната към НАТО може да се наложи да се изчака, докато ситуацията в такива европейски страни като Великобритания и Испания се изясни (в Испания предстоят избори, а вероятно и във Великобритания – бел. прев.). \r\nМежду другото, случайно или не, балканската част от пътуването на Помпео  се проведе точно в навечерието на извънредните парламентарни избори в Косово, с които Черна гора и Македония все още не са завършили демаркацията на границата, особено в райони с компактно пребиваване на албанското население. Според последните данни от Прищина, привържениците на диалога с Белград спечелиха изборите в Косово, докато партиите на ястребите Хашим Тачи и Рамуш Хардинай признаха поражение. Ако резултатите бъдат потвърдени, можем да очакваме премахване на предишното напрежение в Прищина по отношение на въпроса за „разграничаването“ (размяна на територии – бел. прев.) на Северно Косово с Белград. \r\nОбобщавайки впечатленията от балканската част от пътуването на Помпео, трябва да се каже, че то изглежда хаотично и прекомерно щедро на обещания. Впечатлението за объркване, смеем дори да твърдим, че се подсилва от факта, че Доналд Тръмп назначи нов представител за преговорите за Косово - американският посланик в Германия Ричард Гренел. Това е, меко казано, много странно назначение. Гренел, първо, не е специалист по Балканите, и второ, се е утвърдил на основното си място на работа като опасен кавгаджия. След изявленията на Гренел, че Германия е длъжна да откаже да сътрудничи с Иран, както и да изгради „Северен поток 2“, американският посланик всъщност беше приеман с обструкции от германската политическа класа. Само представители на партията \"Алтернатива за Германия\" общуват с Гренел, с което посланикът никога не се уморява да се хвали в своите интервюта. Важно е също, че Гренел е открит гей, което едва ли ще добави към популярността му в такъв консервативен регион като Балканите. \r\nИ най-важното - само два месеца преди това Тръмп назначи на поста  специален представител на САЩ за Западните Балкани, заместник-помощник държавния секретар, известния  Матю Палмър. Той е точно обратното на Гренел, работил повече от 20 години на Балканите, женен е за сръбкиня и прекарва цялото си свободно време в къщата си в Черна гора. Не би било преувеличение да се каже, че на Балканите просто няма по-добър специалист от Палмър в Държавния департамент. В същото време Палмър е твърд привърженик на Демократическата партия и никога не се е криел че на Мадлин Олбрайт (държавен секретар на САЩ през мандата на Бил Клинтън – бел. прев.) дължи голяма част от кариерния си растеж. Тоест, за Тръмп Палмър е така да се каже, „класовочужд“. За разлика от Гренел, който, разбира се, е \"човекът на Тръмп\". \r\n \r\nКак Гренел и Палмър ще си поделят правомощията в Косово, засега не е ясно. Вариантът „лошо ченге – добро ченге“ едва ли ще работи тук, тъй като в играта с четири ръце е необходима пълно разбиране и координация на участниците, а Палмър и Гренел никак не си приличат. \r\nОтбелязваме също, че нито Палмър, нито Гренел са били включени в групата на официалните лица и експерти, придружаващи Помпео на Балканите. Като цяло, ако Тръмп искаше да обърка недоброжелателите си, отбелязваме, че той успя да го направи блестящо. Сега е невъзможно да се разбере кой в администрацията на Тръмп всъщност взема решения за Балканите и в частност за Косово. \r\n \r\n  Юлиян Марков", "date": "2019.10.08", "title": "„Независимая газета“: Кой във Вашингтон отговаря за Балканите"}
{"url": "http://www.focus-news.net/news/2019/10/08/2706353/nyama-postradali-pri-katastrofata-na-am-trakiya.html", "text": "Няма пострадали при катастрофата на АМ „Тракия\". Това съобщиха за  Агенция „Фоикус“  от  ОДМВР- Стара Загора . При първоначални данни е катастрофирал ТИР, който е превозвал прасета. \r\n                                     Бояна МАРКОВА", "date": "2019.10.08", "title": "Няма пострадали при катастрофата на АМ ,,Тракия''"}
{"url": "http://www.focus-news.net/news/2019/10/08/2706358/150-uchenitsi-ot-vidinsko-uchilishte-preminaha-test-sas-simulator-za-upravlenie-na-velosiped-sled-upotreba-na-alkohol-i-narkotitsi.html", "text": "150 ученици от видинско училище  преминаха тест със симулатор за управление на велосипед след употреба на алкохол и наркотици, каза за  Радио „Фокус“ – Видин  Борислав Ванков от Народно читалище „Светъл ден“. Експериментът бе проведен днес  в Природо математическата гимназия „Антим I“ във Видин. Кампанията се провежда със съдействието на РУО Видин и сектор „Пътна полиция“.В специално пригоден симулатор, свързан с компютър, учениците са управлявали чрез очила за виртуална реалност велосипед  п в безопасна среда и след употреба на алкохол или наркотици. Кампанията ще продължи и утре  в ПМГ „Екзарх Антим I“, а на 10 и 11 октомври на симулатора ще имат възможност да проведат тест учениците от  Гимназията с преподаване на чужди езици „Йордан Радичков“ във Видин.Заниманията се водят от доброволци на читалището, преминали специално обучение, а кампанията се изпълнява в рамките на проект „STARS“ финансиран по програма Еразъм + на ЕС. \r\n \r\nАнна ЛОЗАНОВА", "date": "2019.10.08", "title": "150 ученици от видинско училище  преминаха тест със симулатор за управление на велосипед след употреба на алкохол и наркотици"}
{"url": "http://www.focus-news.net/news/2019/10/08/2706360/d-r-decho-dechev-nzok-rakovodstvo-na-bolnitsa-koeto-ne-mozhe-da-osiguri-zaplashtane-na-meditsinskite-spetsialisti-spryavo-obema-i-kachestvoto-na-deynostta-im-tryabva-da-si-hodi.html", "text": "Ръководство на болница, което не може да осигури заплащане на медицинските специалисти спряво обема и качеството на дейността им, трябва да си ходи. Това каза управителят на НЗОК д-р Дечо Дечев в предаването \"Лице в лице\" по  бТВ . \"Никой не е взел и никой не е дал на Касата. По простата причина, че тези, които дават на касата са такива като вас, мен и 6,5 млн. българи. Бюджетът на Касата се формира не от това кой е дал, а от тези 6, 5 млн. души, които си внасят вноските. Държавата участва, осигурявайки определен контингент\", каза още д-р Дечев. Той уточни, че през последните години държавата се намества активно в увеличаване на приходната част през НАП. \"Т.е. тя осигурява условия тези вноски от всички нас да се събират в по-голям процент. Това е участието. Сега, нещата ще си позволя да си ги говорим едно към едно. Това е на практика един трудовоправен спор. Във всеки трудов договор има работодател и работник. В случая работниците протестират против това, което пише в техните договори. Те се оплакват, че получават ниско възнаграждение. Проблемът е защо те не протестират пред работодателя си, а не отиват да протестират пред Министерски съвет. Още от тук има погрешна стъпка. Естествено, че в тези времена, в този месец, много хора искат това да го използват. Дали това ще бъдат политически лица, синдикати и т.н. е друг въпрос. Самият протест е насочен не където трябва. Министър Ананиев не е работодател на тези хора. НЗОК също не е работодател. Протестите най-малко трябва да бъдат към тях.- Министърът е работодател на директорите на болниците, където работят тези хора. Той би трябвало да поправи грешките на неговите предшественици, които неглижираха години наред това, че определени болници формираха огромни загуби и не последваха мерки спрямо ръководството на тези болници. Първият ход трябва да бъде такъв именно това ръководство на болница, което не може да осигури заплащане обективно спрямо обема и качеството на медицинските дейности, то просто трябва да си ходи\", каза още д-р Дечев.", "date": "2019.10.08", "title": "Д-р Дечо Дечев, НЗОК: Ръководство на болница, което не може да осигури заплащане на медицинските специалисти спряво обема и качеството на дейността им, трябва да си ходи"}
{"url": "http://www.focus-news.net/news/2019/10/08/2706359/dvizhenieto-po-pat-iii-554-galabovo-radnevo-se-osashtestvyava-v-edna-lenta-poradi-ptp-pri-km-40.html", "text": "Движението по път III-554 Гълъбово - Раднево се осъществява в една лента поради ПТП при км 40.Трафикът се регулира от \"Пътна полиция\".Това съобщиха от Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2019.10.08", "title": "Движението по път III-554 Гълъбово - Раднево се осъществява в една лента поради ПТП при км 40"}
{"url": "http://www.focus-news.net/news/2019/10/08/2706362/opasnost-ot-padashti-kamani-ima-po-patya-sliven-ichera-gradets.html", "text": "Трафикът по пътищата в Сливенско  е интензивен,  но без задръствания. Пътните настилки са сухи и нормално проходими. Няма въведени ограничения  по  пътищата,  съобщиха от Областно пътно управление.  \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Временно са въведени следните ограничения за движение на МПС:  \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.10.08", "title": "Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/10/08/2706354/ministar-ekaterina-zaharieva-podkrepyame-evropeyskata-perspektiva-na-sasedite-ni-no-tya-ne-tryabva-da-se-polzva-za-evropeyska-legitimnost-na-antibalgarskata-kampaniya.html", "text": "Подкрепяме европейската перспектива на съседите ни, но тя не трябва да се ползва за европейска легитимност на антибългарската кампания. Това каза министърът на външните работи Екатерина Захариева в предаването \"Лице в лице\" по  бТВ .  \r\nМинистърът поясни, че България ще подкрепи започването на преговори, но и организирането и провеждането на първата междуправителствена конференция. Тя поясни, че така се нарича , процедурата, по която се одобрява преговорната рамка само при много категорични условия. „Те са: прекратяване на всякакви претенции на Р Северна Македония за каквито и да е малцинства в България, заличаване на табели на антибългарска, насаждаща омраза идеология, постигане на съгласие за Гоце Делчев и Илинденско-Преображенското въстание“, изброи още Захариева.  „България винаги през всичките 30 години, бидейки държавата първа, признала преди 29 години Република Македония, сега Северна Македония. Имаме декларация от 1999 г. Имаме след което меморандум между двете правителства за подкрепата на евроатлантическата перспектива на република Северна Македония и договор за приятелство, добросъседство и сътрудничество. Винаги едно от условията е било – първото подписване и изпълнение на договора. Никога една подкрепа не е безусловна. Още по-малко от страна на България за Република Северна Македония“, обясни Захариева. Тя посочи, че във вторник ще има съвет по общи въпроси, на който ще се гледа така нареченият пакет „Разширяване“. „Там ще се обсъждат решенията за Р Северна Македония и Албания. Това е рамкова позиция на България, която ще предложа утре. Мина вече през Съвет по европейски въпроси. Беше одобрен от всичките министерства, изпратен е в парламента и в президентството. Надяваме се парламентът да я подкрепи. Досега чувам позитивни сигнали. Това е хоризонтален критерий, добросъседските отношения“,  допълни още Захариева.", "date": "2019.10.08", "title": "Министър Екатерина Захариева: Подкрепяме европейската перспектива на съседите ни, но тя не трябва да се ползва за европейска легитимност на антибългарската кампания"}
{"url": "http://www.focus-news.net/news/2019/10/08/2706380/nimh-utre-shte-bade-predimno-slanchevo-s-maksimalni-temperaturi-mezhdu-18-i-23-v-sofiya-okolo-21.html", "text": "Утре ще бъде предимно слънчево. Ще духа слаб, в източните райони до умерен южен вятър. Дневните температури ще се повишат и максималните ще бъдат между 18° и 23°, в София около 21°. През нощта над страната ще преобладава ясно време. След полунощ и в сутрешните часове на места в котловините и низините на Южна България ще се образува мъгла или ниска облачност. Ще бъде почти тихо. Минималните температури ще са между 4° и 9°, на места в котловините и низините - и по-ниски; там ще има слани. В София около 4°. Атмосферното налягане слабо ще се понижи и ще бъде близко до средното за месеца. Това съобщи за  Агенция „Фокус”  дежурният синоптик Виктория Клещанова от  Националния институт по метеорология и хидрология (НИМХ) .  По Черноморието ще бъде слънчево. Ще духа до умерен южен вятър. Максимални температури на въздуха: 18°-20°. Температурата на морската вода е 19°-21°. Вълнението на морето ще бъде 2-3 бала. Над планините ще бъде предимно слънчево. Ще духа умерен, в планинските масиви в Западна България и временно до силен запад-югозападен вятър. Максимална температура на височина 1200 метра около 17°, на 2000 метра – около 10°. В четвъртък облачността от запад отново ще се увеличи, ще бъде висока и средна. Вятърът временно ще се ориентира от запад. Максималните температури ще бъдат с още 2-3° по-високи. През нощта срещу петък и в петък ще има по-значителни увеличения на облачността и на места от запад на изток ще превали, с по-голяма вероятност в Северна България и планините. Вятърът временно ще стане северозападен и дневните температури слабо ще се понижат. До края на деня облачността над по-голямата част от страната ще се разкъса и ще намалее. В събота ще бъде предимно слънчево, но сутринта на места за кратко ще има ниска облачност. Вятърът ще отслабне. Отново ще се затопли и максималните температури ще са около и над 20°.", "date": "2019.10.08", "title": "НИМХ: Утре ще бъде предимно слънчево с максимални температури между 18° и 23°, в София около 21°"}
{"url": "http://www.focus-news.net/news/2019/10/08/2706355/gazeta-express-kosovo-amerikanskiyat-poslanik-v-kosovo-se-sreshtna-s-albin-kurti.html", "text": "Американският посланик в Косово Филип Коснет се срещна с Албин Курти, чиято партия „Самоопределение“ спечели предсрочни избори на 6 октомври,  съобщава базираният в Прищина вестник  Gazeta Express .  \r\n„Самоопределение“ публикува изявление в пресата, в което заяви, че посланик Коснет приветства нормално протеклите избори и висока избирателна активност на гражданите. Според „Самоопределение“  Коснет е поздравил Курти за кампанията му, в която акцент са били проблемите на гражданите. „Той (посланикът) беше особено заинтересован от напредъка в борбата срещу корупцията, в икономиката и напредъка в диалога със Сърбия за постигане на всеобхватно споразумение, което ще донесе устойчива стабилност и мир в региона“, се казва в изявлението. \r\nОт „Самоопределение“ пишат , че Курти е уверил американския посланик, че ще бъде министър-председател на всички граждани на Косово, като се започне от косовските сърби. „Курти информира посланика, че вътрешната консолидация на Косово с цел изграждането на демократична  и правова държава, икономическото развитие и цялостния напредък на обществото са сред основните му приоритети, които се очаква да бъдат изпълнени“, се казва в изявлението. Курти заяви на американския посланик, че ще започне диалог с косовските сърби през първата седмица след поемането на задължения като косовски премиер. „През първия месец Курти каза, че трябва да се срещне с представителя на ЕС по външната политика Жозеп Борел, за да започне разговори с Брюксел относно диалога със Сърбия, защото „диалогът със Сърбия трябва да бъде добре подготвен с ясни принципи“, заявиха от  „Самоопределение“. Според партията първоначално Косово трябва да затвори главата с 33-те споразумения, постигнати досега със Сърбия, а именно да оцени тяхното прилагане и последици. „Не трябва да закъсняваме, но и да не вземаме прибързани решения и да правим грешки“, се заключава в съобщението за пресата. \r\n \r\n  Юлиян Марков", "date": "2019.10.08", "title": "Gazeta Express (Косово): Американският посланик в Косово се срещна с Албин Курти"}
{"url": "http://www.focus-news.net/news/2019/10/08/2706381/mestni-izbori-2019-lyubomira-gancheva-kandidat-na-abv-za-kmet-na-plovdiv-dali-na-28-oktomvri-nyama-da-se-nalozhi-obshtina-plovdiv-da-obyavi-nesastoyatelnosti.html", "text": "Професор Любомир Халачев и Любомира Ганчева взеха участие в среща на тема бъдещето на културата сцена в Пловдив. Тя бе инициирана от директори и продуценти на културни институции и фестивали в града под тепетата. На нея присъстваха редица кандидати за кметове и общински съветници, сред които народни представители и съветници с по няколко мандата стаж зад гърба си. Това съобщиха от пресцентъра на  АБВ . Обсъдено беше бъдещето на културната сцена на града след годината на Европейската столица на културата и нужния за него бюджет. Любомира Ганчева заяви, че като човек с десетилетие опит в изготвяне на финансов бюджет, за да бъде прецизно изготвен той, първо трябва да има адекватна стратегия за развитие на културата в Пловдив и план за дейности и едва тогава те може да се остойностят. Тя потвърди ангажимента си да участва в този диалог и след вота на 27-ми октомври и припомни, че АБВ бе първата политическа партия, която се изказа остро срещу начина на провеждане на Европейска столица на културата, резултатите от която дори надскочиха опасенията на политическата сила. Ганчева изказа готовност за участие в следваща среща, на която да представи конкретната си програма за развитие на културата в Пловдив. Важен акцент в нея е социализация и опазване на културното наследство на най-стария жив град в Европа - нещо, което досега липсва на града на тепетата. \r\nПрофесор Халачев изказа недоумението си, че участниците в срещата заявяват, че тя е една от първите по рода си и до момента диалогът между управляващи и културни дейци в Пловдив е бил нарушен. Той изрази подкрепата си за плана за управление на Община Пловдив в сектор  култура на Любомира Ганчева, потвърди своето експертно участие в него и представи водещи практики в големи европейски градове, като например общински фонд \"Култура\". \r\nКандидатът за кмет на Пловдив Славчо Атанасов в краткото си изложение преди да напусне срещата посочи отговорно, че към момента по негови изчисления град Пловдив има над 65 млн. дългове и още 15 ще падежират до края на годината.  Според Ганчева такова твърдение е  смущаващо, особено когато идва от представител на една от водещите групи в Общинския съвет, бивш кмет на града, настоящ депутат от управляващата коалиция. То поражда въпроси, дали вместо да се остойностява бюджета за 2020 г.,  на 28ми октомври няма да стартира процедура по обявяване на град Пловдив в несъстоятелност.", "date": "2019.10.08", "title": "Местни избори 2019: Любомира Ганчева, кандидат на АБВ за кмет на Пловдив:  Дали на 28 октомври няма да се наложи Община Пловдив да обяви несъстоятелност?"}
{"url": "http://www.focus-news.net/news/2019/10/08/2706382/ministar-ekaterina-zaharieva-initsiira-sreshta-po-povod-konsulskite-zaverki-v-chuzhbina.html", "text": "Вицепремиерът и министър на външните работи Екатерина Захариева инициира среща с представители на Висшия адвокатски съвет, Нотариалната камара и Агенцията по вписванията по повод сигнали за откази на български консулски представители в чужбина да удостоверяват подписите на договори за прехвърляне на дружествени дялове по чл. 129 от Търговския закон.Това съобщиха от  Министерството на външните работи .„Въпросът е принципен и трябва спешно да намерим решението му – заяви министър Захариева. - За нас най-важното е да гарантираме качествено обслужване на гражданите зад граница, но в същото време то не бива да носи риск“.Според вицепремиера първата стъпка, която трябва да се предприеме в тази посока, е свързването на базите данни на Нотариалната камара и на МВнР. Така консулските служители и нотариусите ще могат да проверяват истинността на даден документ в информационните системи.В хода на разговора бяха обсъдени конкретни действия за осигуряването на взаимен достъп, за да се гарантира безопасността при извършване на заверките.", "date": "2019.10.08", "title": "Министър Екатерина Захариева инициира среща по повод консулските заверки в чужбина"}
{"url": "http://www.focus-news.net/news/2019/10/08/2706383/107-godini-ot-osvobozhdenieto-na-simitli-i-pirinska-makedoniya-ot-tursko-robstvo-shte-badat-otbelyazani-s-pochesti-na-9-oktomvri.html", "text": "107 години от Освобождението на Симитли и Пиринска Македония от турско робство ще бъдат отбелязани с почести на 9 октомври. Това съобщиха за  Радио „Фокус“ – Пирин  от Община Симитли. Честването ще се проведе от 10:30 часа на паметника „100 години свобода”, който бе изграден в чест на загиналите за свободата. Ученици ще участват в празничния ден. Те ще разкажат най-важните моменти от историята на Пиринска Македония. Всички присъстващи ще преклонят глава и ще коленичат пред подвига и саможертвата на хиляди знайни и незнайни войни, дали живота си да бъдем свободни днес", "date": "2019.10.08", "title": "107 години от Освобождението на Симитли и Пиринска Македония от турско робство ще бъдат отбелязани с почести на 9 октомври"}
{"url": "http://www.focus-news.net/news/2019/10/08/2706386/gen-chavdar-chervenkov-balgariya-ne-razpolaga-s-dostatachno-resurs-da-se-spravi-s-golyama-migrantska-valna.html", "text": "България не разполага с достатъчно ресурс да се справи с голяма мигрантска вълна. Това каза в обзорното предаване  „Това е България“  на  Радио „Фокус“  ген. Чавдар Червенков, ръководител на Военното разузнаване в периода 1991-1993 година и бивш министър на вътрешните работи в служебното правителство на Ренета Инджова. Той уточни, че страната ни разчита на Турция. „Надяваме се на добрата воля на Турция и Ердоган, с когото поддържаме добри отношения, но ако тръгне масова вълна няма да успеем да я спрем. Ние не сме готови и сами не можем да направи нищо“, каза още ген. Червенков. По думите му Европа няма и добре развита политика в това направление. „Европейската политика по отношение на мигрантите е доникъде. Няма съгласие на страните за приемане на тези, които преминават. Дъблинският регламент също се явява проблем с факта, че постановява, който влезе в първа страна на ЕС тя става негова страна“, каза още ген. Червенков. Той допълни, че на страната ни остават надеждите подобна мигрантска вълна да не се случи.", "date": "2019.10.08", "title": "Ген. Чавдар Червенков: България не разполага с достатъчно ресурс да се справи с голяма мигрантска вълна"}
{"url": "http://www.focus-news.net/news/2019/10/08/2706364/nyama-postradali-pri-katastrofata-galabovo-radnevo.html", "text": "Няма пострадали при катастрофата Гълъбово - Раднево. ова  Това съобщиха за  Агенция „Фоикус“  от  ОДМВР- Стара Загора . По първоначални данни се е преобърнал ТИР. Сигналът е подаден около 16:00 часа.  \r\n                                 Бояна МАРКОВА", "date": "2019.10.08", "title": "Няма пострадали при катастрофата  Гълъбово - Раднево"}
{"url": "http://www.focus-news.net/news/2019/10/08/2706385/sdruzhenie-chovekolyubie-organizira-praznitsi-na-psihichnoto-zdrave-ot-9-do-11-oktomvri.html", "text": "Сдружение „Човеколюбие“ организира Празници на психичното здраве от 9 до 11 октомври, съобщи за  Радио „Фокус“ – Пазарджик  Анна Тилова, експерт в неправителствената организация. Тържествата ще започнат на 9 октомври от 13.00 ч. в Център „Човеколюбие” с Празник на домашните любимци. Участниците ще представят домашните си любимци – животно, цвете, плюшена играчка и др., и ще споделят отношението си към тях.Празниците ще продължат на 10 октомври от 13.00 ч. в Етнографския музей с  Арт работилница за изработване на фигури от царевична шума. Пак в музея от 15.00 ч.   ще бъде представена стихосбирката на Красимира Грозденина „Вдъхновения” и концерт на Ивелин Пенков. От 16.30 отново в Център „Човеколюбие” ще бъде прожектиран филма „Красив ум”, след което ще се проведе  тържествена вечеря в ресторант „Рони”, Пазарджик. На 11 октомври Център „Човеколюбие” планира поход до хижа „Равноборе”.", "date": "2019.10.08", "title": "Сдружение „Човеколюбие“ организира Празници на психичното здраве от 9 до 11 октомври"}
{"url": "http://www.focus-news.net/news/2019/10/08/2706387/sport-milosh-krushchich-shte-e-trenyor-na-tsska.html", "text": "Футбол: Собственикът на ЦСКА Гриша Ганчев потвърди, че Милош Крушчич ще бъде треньор на отбора.  Също така Ганчев заяви, че Люпко Петрович е освободен от клуба и няма да остава на никаква друга длъжност. Милош Крушчич е част от треньорския щаб на ЦСКА от лятото и беше привлечен в тима като анализатор.", "date": "2019.10.08", "title": "Спорт: Милош Крушчич ще е треньор на ЦСКА"}
{"url": "http://www.focus-news.net/news/2019/10/08/2706384/the-new-york-times-ruskite-gazovi-trabi-preminavat-prez-politicheskite-barieri.html", "text": "Руските газови тръби преминават през политическите бариери, пише американският вестник  The New York Times , като според изданието газопроводът „Северен поток-2“ прави Германия твърде зависима от руския газ и наказва Украйна. \r\nПрезидентът Тръмп заяви, че „той (Северен поток-2“) наистина прави Германия заложник на Русия“. Сенатор Тед Крус, републиканец от Тексас, заяви, че това ще насърчи руския „военен авантюризъм“. Бившият полски министър на отбраната Радослав Сикорски го сравни с Пакта Молотов-Рибентроп, сключен между нацистите и Сталинския Съветски съюз. \r\nТова изглежда като прекалено много усилия за две тръби за природен газ, известни като „Северен поток 2“, които следват маршрута и биха удвоили капацитета на съществуващите две тръби, известни като  „Северен поток“, който започна да работи през 2011 г. с пълен капацитет. \r\nТръбопроводите минават от Русия директно под Балтийско море до Германия, заобикаляйки Полша и Украйна и лишавайки тези страни от транзитни такси. „Газпром“, който е мажоритарна собственост на руското правителство, притежава 51 процента от „Северен поток 1“ и целия „Северен поток 2 АД“, който строи и ще експлоатира новите тръбопроводи. \r\nКритиците, включително тези от Съединените щати, които биха искали да продадат на Европа повече втечнен природен газ, казват, че не са просто загрижени, че Германия ще стане твърде зависима от руския газ, след като тя се отказва от ядрената енергия и въглищата. Те също така се опасяват, че главната  цел на Русия е да лиши Украйна от важни за страната приходи. Русия води прокси-война в източната част на Украйна, след като анексира Крим през 2014 г. \r\nТака че играта на политиката и геополитиката е толкова част от историята на „Северен поток“, колкото всеки аргумент за икономиката, изменението на климата или разнообразието на енергийните доставки в Европа. \r\n„Северен поток е политически чувствителен, защото разделя стратегически Европа между интересите на Германия и интересите на всички останали“, каза Кристин Берзина, старши сътрудник на германския фонд „Маршал“ в Брюксел. „Това създава много недоверие и напрежение с Полша и Украйна.“ \r\nДокато президентът Тръмп и сенатор Круз заплашват да наложат икономически санкции на компании, участващи в изграждането на \"Северен поток 2\", проектът вероятно ще бъде завършен в началото на следващата година. Повече от 2000 километра  от общо около 2400 километра тръби вече са положени, според Себастиан Сас, който представлява „Северен Поток 2 АД“ пред Европейския съюз. \r\nДокато като полага тръби в участъци, компанията чака одобрение на последната част от маршрута около Дания, която отказа да пусне новия тръбопровод да следва стария през териториалните води на Дания. Очаква се обаче Копенхаген да одобри едно от двете сравнително къси отклонения, едно на север и едно на юг от датския остров Бьорнхолм, които са в изключителната икономическа зона на Дания, но са извън нейните териториални води, така че са предмет само на екологично, а не на политическо одобрение, каза Сас. \r\n„Когато са положени толкова много тръби, не е ясно каква би била целта на санкциите“, каза Берзина. „Проектът е толкова напреднал, че много от разговорите за санкции и спирането му изглеждат много закъснели.“ \r\nПо-важното е, каза тя, е „как се справят с политическия разпад, какво прави за това ЕС по въпроса и как да се поддържа някаква икономическа стабилност в Украйна и да се гарантира транзита през Украйна и Полша?“ \r\nНорберт Рьотген, председателят на комисията по външни отношения на германския парламент, се противопостави на „Северен поток“ 2. Но въпреки американската заплаха от санкции, той каза, „че е малко късно“ за да го спре. \r\nОще по-лошо, той каза, че американските санкции \"биха означавали дълбока ескалация по отношение на Германия и други европейски страни и те се доближат до търговска война\". Санкциите \"биха били тежък удар за трансатлантиците\", които вече са против жестоката критика на Тръмп към канцлера Ангела Меркел и нейната политика. \r\n„Геополитическият проблем на„ Северен поток “е, че той увеличава зависимостта, особено на Украйна от Русия, но още повече, че отделя Германия от повечето си европейски съседи, особено от източните, и също така отделя Германия от САЩ“, каза г-н Рьотген, член на партията на Меркел. „Русия вбива клин между Германия и нейните източни съседи, между Германия и страните от ЕС и между Германия и САЩ.“ \r\n \r\nАнгела  Меркел защити проекта за газопровода. През февруари по време на конференцията по сигурността в Мюнхен тя се подигра на американските опасения, казвайки, че „руска газова молекула остава руска газова молекула, независимо от това дали идва от Украйна или по дъното на Балтийско море“. \r\nРьотген каза, че коментарът й „има физическа логика, но няма политическа логика“, тъй като „докато Русия се нуждае от Украйна като транзитна страна, Киев има лост“. \r\nГордън Сънланд, американският посланик в Европейския съюз, заяви, че „енергийната независимост на Европа винаги е била голяма грижа на Съединените щати.“ Северен поток 2“, според него, „оставя твърде много контрол в руските ръце, а руснаците в миналото са използвали този контрол по нечестен  начини. \" \r\nПодобно Тръмп, и Сънланд насърчава износа в Европа на американски втечнен природен газ.  \r\nГерманският министър по икономическите въпроси и енергетиката Питър Алтмайер не изключи вноса на втечнен газ от САЩ, но само за допълване на руски газ и то само ако цената е изгодна. \r\nОчаква се, че „Северен поток 2“ да струва 9,5 милиарда евро  и да удвои капацитета на „Северен поток-1“  до 110 милиарда кубически метра. Докато „Газпром“ е собственик на газопровода, половината от финансирането на капиталовите разходи в размер на 8 милиарда евро идва от пет европейски компании: Uniper и Wintershall от Германия, OMV на Австрия, Engie от Франция и Royal Dutch Shell. \r\n \r\nСебастиан Сас твърди, че уязвимостта на Украйна е преувеличена и че необходимостта на Европа от природен газ ще се увеличи достатъчно, за да гарантира, че руският газ ще продължи да тече и през украинските газопроводи. Основно холандско находище на природен газ - Гронинген, е към края на живота си - до 2022 г., както и газовите полетата в Северно море, а ядрената енергетика изпитва  сериозни затруднения. \r\n„Тъй като газът замества въглищата в ЕС, производството на газ изнемогва“, каза Сас. Възобновяемите енергийни източници като вятър и слънчева енергия са важни, добави той, но природният газ запълва интервалите, когато слънцето не грее или вятърът не духа. \r\nИзгарянето на природен газ също води до по-малко емисии на въглероден диоксид от въглищата, но въглищата са по-евтини. Ето защо изобилието от доставки на природен газ е най-добрият начин за насърчаване на по-голяма конкуренция и по-ниски цени, аргументира се  Сас, защитавайки икономиите средства, до които ще доведе представляваният от него газопровод. \r\nИзносът за Европа представлява по-голямата част от печалбите на „Газпром“, които са жизненоважни за руската държава. Производството на нефт и газ съставлява 40 процента от бюджета на Русия. \r\n \r\nТова е част от неизказаната критика на проекта: неговото значение за Русия, която все още до голяма степен зависи от износа на енергия, за да финансира своето правителство (и военни). Увеличавайки износа на енергия, твърдят критиците, тръбопроводът спомага основно за стабилизирането на руските власти. \r\nПривърженици на проекта обаче твърдят, че Русия отдавна е надежден доставчик за Европа, има нужда от твърдата валута и че зависимостта е взаимна. \r\nПри всички прогнози за нарастващата нужда от природен газ, те биха могли да бъдат преобърнати от значителен напредък  в производството на акумулатори, което да позволи съхраняването на повече възобновяема енергия, посочи  Берзина. \r\n„Енергетиците винаги са много оптимистични по отношение на използването на природен газ в Европа“, каза тя. Но „има много технологични иновации и ако има внезапен пробив в технологията на батериите, нямаше да водим същия разговор за природния газ.“ \r\n \r\n  Юлиян Марков", "date": "2019.10.08", "title": "The New York Times: Руските газови тръби преминават през политическите бариери"}
{"url": "http://www.focus-news.net/news/2019/10/08/2706328/glavniyat-prokuror-sotir-tsatsarov-se-sreshtna-s-vremenno-upravlyavashtiya-posolstvoto-na-avstraliya-dzhon-filip.html", "text": "Главният прокурор Сотир Цацаров се срещна с временно управляващия посолството на Австралия Джон Филип. Това съобщиха от пресцентъра на  Прокуратурата . Срещата се проведе по молба на австралийския дипломат, предадена чрез българското Министерство на външните работи. Тя е в рамките на програма с поискани срещи по време на визитата на г-н Филип  в София /посолството на Австралия е със седалище в Атина/. В срещата участваха още Джанин Маклейн, консулски служител в посолството, и Цветомир Йосифов, завеждащ международния отдел на Върховната касационна прокуратура. \r\nТема на разговора, по молба на Джон Филип, бе инициираното от главния прокурор производство пред Върховния касационен съд по искане за възобновяване, по повод решението на състав на Апелативен съд София за условно предсрочно освобождаване на осъдения австралийски гражданин Джок Полфрийман. Главният прокурор изрази позицията, че това решение е постановено от незаконен състав, като за двама от съдиите са съществували безспорни основания за отвод. Сотир Цацаров подчерта, че при тези условия искането е отправено до съда без да се влияе от това, дали осъденото лице е чужд гражданин. Той подчерта също, че Джок Полфрийман е осъден за тежко престъпление против личността, липсват убедителни доказателства за поправянето му при изтърпяване на наказанието лишаване от свобода в Затвора в София и не е изплатил дори минимална част от обезщетението, присъдено на пострадалите. Тези обстоятелства са мотивирали главния прокурор да откаже трансфер в Австралия на осъдения Полфрийман, като и понастоящем те остават непроменени. Отхвърлени бяха всякакви съмнения за политическо влияние в действията на държавното обвинение, като бе изрично подчертано, че те са съобразно законовите правомощия на прокуратурата, в защита на обществения интерес и на правата на пострадалите.", "date": "2019.10.08", "title": "Главният прокурор Сотир Цацаров се срещна с временно управляващия посолството на Австралия Джон Филип"}
{"url": "http://www.focus-news.net/news/2019/10/08/2706389/tass-samoopredelenie-pecheli-izborite-v-kosovo-sled-prebroyavane-na-vsichki-byuletini.html", "text": "Движението „Самоопределяне“, водено от Албин Курти, спечели предсрочните парламентарни избори в Косово, след преброяване на 100% от бюлетините, съобщи пресслужбата на ЦИК на Косово, цитирана от  TACC . \r\nСпоред ЦИК „Самоопределение“ води с 25.49%, следвано от Демократическа лига на Косово (24.83%) на Иса Мустафа. На трето място е Демократическата партия на Косово на Кадри Весели (21,25%). Алиансът за бъдещето на Косово на бившия премиер Рамуш Харадинай, заедно със Социалдемократическата партия набират 11,57%. \r\nТака „Самоопределение“ ще получи 30 места в парламента, Демократическата лига на Косово - 29 места, Демократическата партия на Косово - 25 места, Алиансът за бъдещето на Косово, заедно със Социалдемократическата партия - 14 места. Според \"конституцията\" на Косово от 120 места в парламента 100 депутатски мандата са разпределени между албански депутати и още 20 сред представители на национални малцинства, от които 10 са за сърбите. Според резултатите от изборите всичките десет „сръбски“ места в парламента ще се заемат от партията „Сръбска листа“, подкрепяна от официален Белград. \r\n„Самоопределение“ и Демократическата лига на Косово обявиха готовността си да обсъдят коалиционно споразумение още след обявяването на първите резултати.  \r\n \r\n  Юлиян Марков", "date": "2019.10.08", "title": "ТАСС: „Самоопределение“ печели изборите в Косово след преброяване на всички бюлетини"}
{"url": "http://www.focus-news.net/news/2019/10/08/2706388/gl-komisar-na-mvr-ivaylo-ivanov-zadarzhan-e-37-godishen-mazh-zapodozryan-za-ubiystvoto-v-oreshnik.html", "text": "37-годишен мъж, заподозрян за тежко престъпление, е задържан от екипи на СОБТ, съобщи главният секретар на МВР главен комисар Ивайло Иванов на брифинг в с. Орешник, община Тополовград, област Хасково след сигнал днес за открит мъртъв  72-годишен жител на населеното място. Това съобщиха от пресцентъра на  МВР .  Създадена е организация и заградителни дейности, като разследващите се ориентирали бързо и се насочили към човек от селото, който може да е евентуалният извършител. Предприета е специализирана полицейска операция с участието на екипи от Гранична полиция. След обстоен анализ, имайки предвид предишни действия на заподозрения, е извикан екип на СОБТ и са предприети мерки за сигурността на местните хора.  Заподозреният е локализиран в дома му, служители на Института по психология са осъществили контакт с него, изведен e от жилището и е задържан без използването на оръжие.  Главният секретар благодари на участвалите в акцията служители за бързата и професионална реакция. До момента няма сигнали от местните хора, че задържаният е проявявал агресия. Към момента 37-годишният е бил под парична гаранция, определена му във връзка с предишна случка, когато е бил задържан в столицата през декември 2018 и по образувано досъдебно производство по чл. 144 от НК, уточни директорът на ГД „Национална полиция“ главен комисар Христо Терзийски. \r\nОгледът на мястото продължава, както и другите процесуално-следствени действия, образувано е досъдебно производство по чл. 116 ал. 2, съобщи окръжният прокурор Д. Дойчев. Мястото, където е намерена жертвата сочи, че е възможно смъртта на медицинския специалист да е настъпила при и по повод изпълнение на служебните му задължения. Разследването продължава под ръководството на наблюдаващия прокурор.", "date": "2019.10.08", "title": "Гл. комисар на МВР Ивайло Иванов: Задържан е 37-годишен мъж, заподозрян за убийството в Орешник"}
{"url": "http://www.focus-news.net/news/2019/10/08/2706393/sport-devoykite-do-19-godini-na-balgariya-i-harvatiya-zavarshiha-00.html", "text": "Футбол: Девойките до 19 години на България и Хърватия завършиха 0:0 в мач от първия етап на квалификациите за Европейското първенство за тази възрастова група. Българският отбор е в група с Шотландия, Полша и Хърватия. Нашите момичета са на последно място, като в мача срещу Хърватия взеха първата си точка.", "date": "2019.10.08", "title": "Спорт: Девойките до 19 години на България и Хърватия завършиха 0:0"}
{"url": "http://www.focus-news.net/news/2019/10/08/2706391/makfaks-makedoniya-chiliyskite-vlasti-sa-odobrili-uchastieto-na-kosovo-v-obshtoto-sabranie-na-interpol.html", "text": "Чилийските власти одобриха участието на делегацията на Косово в Общото събрание на Интерпол, което ще се проведе в Сантяго от 15 до 18 октомври, предаде сръбската обществена телевизия РТС, цитирана от  ”Макфакс“ \r\nМиналата година кандидатурата на Прищина да стане пълноправен член на Интерпол се провали, тъй като инициативата не получи необходимото мнозинство от гласове. \r\nПо-рано сръбският министър на вътрешните работи Небойша Стефанович заяви, че не са направени промени след последното Общо събрание на Интерпол в Дубай, така, че да се промени решението да не се приеме Косово. \r\nТой припомни също, че евентуалното приемане ще доведе до политизиране на тази професионална полицейска организация и че едно от най-мащабните последици ще бъде издаването на заповеди за арест въз основа на политически, а не на полицейски критерии. \r\n \r\n  Юлиян Марков", "date": "2019.10.08", "title": "„Макфакс“ (Македония): Чилийските власти са одобрили участието на Косово в Общото събрание на Интерпол"}
{"url": "http://www.focus-news.net/news/2019/10/08/2706395/legendi-na-manchestar-yunayted-izlizat-sreshtu-etar-veliko-tarnovo-na-11-oktomvri.html", "text": "Легенди на „Манчестър Юнайтед“ и „Етър“ – Велико Търново ще пристигнат на стадион „Ивайло“ на 10 октомври в 16.00 ч. на стадион „Ивайло“, където ще бъдат посрещнати с хляб и сол и всички салтанати. Това съобщи за  Радио „Фокус“-Велико Търново  председателят на българския фен-клуб на „Манчестър Юнайтед“ Емил Йорданов. Грандиозната футболна среща се организира от българския фен клуб на английския тим, по предложение на двама бивши футболисти на „червените дяволи“ – Лий Мартин и Артър Албистън. За дербито, което ще се проведе на 11 октомври, в старата столица ще пристигнат 13 легенди от Англия.  Водещ на спектакъла ще е Димитър Туджаров -Шкумбата. Мачът ще продължи общо 60 минути, като полувремената ще са две – по 30 минути. В програмата ще участват и известни поп звезди, които ще допринесат за приповдигане на настроението. Легендите, които ще пристигнат от Англия са Ник Кълкин – вратар, Лий Мартин, Майкъл Клег, Дейвид Мей, Ръсел Бирдсмор, един от главните организатори, Кейт Гилеспи, Уес Браун – най-познатото име, легендарен защитник, Дани Уебер, Бен Торнли, Крис Игълс, Сами Макероу, Анди Ричи и Крис Каспер. Очаква се от „Етър“ да се включат Илиян Киряков,  Калоян Чакъров, Георги Попйорданов, Сашо Димов, Пламен Гетов. Ще бъдат поканени всички, които са ставали шампиони. Организацията на цялото събитие, което се подкрепя от Община Велико Търново, ще струва около 50 хиляди лева. \r\nРени АТАНАСОВА", "date": "2019.10.08", "title": "Легенди на „Манчестър Юнайтед“ излизат срещу „Етър“ – Велико Търново на 11 октомври"}
{"url": "http://www.focus-news.net/news/2019/10/08/2706397/mladezhka-trudova-borsa-sreshta-studenti-i-uchenitsi-s-rabotodateli-ot-razlichni-sferi-vav-varna.html", "text": "Специализирана трудова борса за студенти и млади хора ще се проведе на 9 октомври преди обяд във Варна по инициатива на Дирекция „Регионална служба по заетостта“ (ДРСЗ). Откриването ще се състои от 10 часа в Ректората на Икономическия университет, съобщи за  Радио „Фокус“ – Варна  директорът на ДРСЗ Божидар Михайлов. Младежката борса е насочена както към студенти от всички университети в града, така и към завършващи ученици в средния курс. Представители на различни фирми ще бъдат на разположение на младите хора, които се интересуват от възможностите за кариерно развитие. Според Божидар Михайлов, поканени да участват са компании в разнообразни сфери. Ще има също работодатели от IT сектора и банковата сфера. \r\nДиана СТОЕВА", "date": "2019.10.08", "title": "Младежка трудова борса среща студенти и ученици с работодатели от различни сфери във Варна"}
{"url": "http://www.focus-news.net/news/2019/10/08/2706398/natsionalni-dni-za-uchene-prez-tseliya-zhivot-zapochvat-vav-veliko-tarnovo.html", "text": "Национални дни за учене през целия живот започват в старата столица. Форумът ще се проведе в периода от 9-ти до 11-ти октомври, като основен организатор е Министерство на образованието и науката, съобщават за  Радио „Фокус“ – Велико Търново  от областна администрация, която ще е своеобразен домакин на проявата. В програмата са включени Национален форум, свързан с Електронната платформа за учене на възрастни в Европа (EPALE), Изложение на институции и организации за учене на възрастни и Церемония за връчване на годишните награди в сектора.Събитието ще бъде открито от заместник-министъра на образованието и науката Таня Михайлова. Националните дни за учене през целия живот се осъществяват по Проект „Националните координатори в изпълнение на Европейската програма за учене на възрастни”, финансиран с подкрепата на Програмата на Европейския съюз в областта на образованието, обучението, младежта и спорта „Еразъм +”. \r\nЛуиза ТРАНЧЕВА", "date": "2019.10.08", "title": "Национални дни за учене през целия живот започват във Велико Търново"}
{"url": "http://www.focus-news.net/news/2019/10/08/2706390/prof-trendafil-mitev-ako-ne-se-reshat-spornite-vaprosi-sas-severna-makedoniya-ima-risk-da-se-otneme-balgarskiyat-prinos-za-evropeyskata-tsivilizatsiya.html", "text": "Ако не се решат спорните въпроси със Северна Македония, има риск да се отнеме българският принос за европейската цивилизация. Това каза в обзорното предаване  „Това е България“  на  Радио „Фокус“  проф. Трендафил Митев, професор по политология в УНСС, заместник-председател на Македонския научен институт. Той уточни, че Институтът е настоял за корекции в текста на Договора за сътрудничество и добросъседство със Северна Македония още при неговото подготвяне. „Тогава обосновахме ясно и категорично, че България трябва да заложи в текста в договора спорните моменти, ако иска този договор да работи. Беше обещано, че ще се вземе предвид,  но се подписа договор, който не работи“, заяви още проф. Митев. Той направи сравнение с договора между Гърция и Северна Македония, който определи като работещ. „За разлика от договора с Гърция, нашият договор е много назад от шанса да бъде основа за добри взаимодействия.“, посочи още експертът. Проф. Митев призова за създаване на нов документ към вече съществуващия Договор. „Правителството трябва да вземе инициативата и да се направи анекс към договора с онова, което засяга националните интереси на България. Ако сега не го направи, предвид македонската политика, ние ще сме изправени пред отнемане на приноса за европейската цивилизация, в които влизат българската писменост и книжнина. Анексът трябва да съдържа четири основни точки с признаване на българските корени, осъждане на политическите убийства над българи след 1944 година и елиминиране на езика на омразата. Три години настояваме да се направи нещо допълнително“, обясни още проф. Митев. Според него до момента Договорът не е дал резултати. „Става дума за фундаментални проблеми на българската цивилизация, заради които, ако не бъдат признати, ще остане конфликтът в отношенията и така ще бъдат проблемите внесени в ЕС, като след време ще създават проблеми на цялата европейска общност“, обясни още проф. Митев. По думите му Македонският научен институт може да съдейства за обобщение на водещите идеи, които да бъдат заложени в документ към Договора и да станат основа на официалните държавни отношения.", "date": "2019.10.08", "title": "Проф. Трендафил Митев: Ако не се решат спорните въпроси със Северна Македония, има риск да се отнеме българският принос за европейската цивилизация"}
{"url": "http://www.focus-news.net/news/2019/10/08/2706399/ubiystvo-v-selo-oreshnik-obzor.html", "text": "Убийство в село Орешник беляза вторника. Сутринта в РУ - Тополовград е получен сигнал за намерено безжизнено тяло в здравната служба на село Орешник. Тялото е на 72-годишен фелдшер. езабавно към мястото бил насочен оперативен екип, който при извършения първоначален оглед установил множество следи от насилие по тялото на мъжа. По случая е образувано досъдебно производство, предприети са оперативно-издирвателни действия за установяването и задържането на извършителя. По-късно извършителят бе задържан. На брифинг  главният секретар на МВР Ивайло Иванов  поясни, че задържаният е 37-годишен мъж. Той поясни, че е създадена организация и заградителни дейности, като разследващите се ориентирали бързо и се насочили към човек от селото, който може да е евентуалният извършител. Предприета е специализирана полицейска операция с участието на екипи от \"Гранична полиция\". След обстоен анализ, имайки предвид предишни действия на заподозрения, е извикан екип на СОБТ и са предприети мерки за сигурността на местните хора. Заподозреният е локализиран в дома му, служители на Института по психология са осъществили контакт с него, изведен e от жилището и е задържан без използването на оръжие. Главният секретар благодари на участвалите в акцията служители за бързата и професионална реакция.  \r\n\"До момента няма сигнали от местните хора, че задържаният е проявявал агресия. Към момента 37-годишният е бил под парична гаранция, определена му във връзка с предишна случка, когато е бил задържан в столицата през декември 2018 и по образувано досъдебно производство по чл. 144 от НК\", уточни  директорът на ГД „Национална полиция“ главен комисар Христо Терзийски . \r\nОгледът на мястото продължава, както и другите процесуално-следствени действия, образувано е досъдебно производство по чл. 116 ал. 2, съобщи окръжният прокурор Д. Дойчев. Мястото, където е намерена жертвата сочи, че е възможно смъртта на медицинския специалист да е настъпила при и по повод изпълнение на служебните му задължения. Разследването продължава под ръководството на наблюдаващия прокурор.", "date": "2019.10.08", "title": "Убийство в село Орешник (ОБЗОР)"}
{"url": "http://www.focus-news.net/news/2019/10/08/2706396/tass-turskiyat-parlament-prodalzhi-mandata-za-provezhdane-na-voenni-operatsii-v-siriya-i-irak-s-edna-godina.html", "text": "Великото национално събрание на Турция  удължи мандата за операции в Сирия и Ирак с още една година, предава  TACC . \r\nСпоред решението мандатът за действие на турските въоръжени сили в тези две страни е удължен до 30 октомври 2020 г. \r\nВ съответствие с мандата турската армия има възможност да провежда военни операции извън страната, в Сирия и в Ирак. Той също така позволява разполагане на контингенти и военни бази на държави на територията на Турция, които подкрепят въоръжените сили на републиката или участват в тези трансгранични операции. \r\nТурският президент Реджеп Тайип Ердоган заяви на 1 октомври, че Анкара възнамерява самостоятелно да създаде зона за сигурност източно от река Ефрат в Сирия, тъй като не би могла да постигне желания резултат при преговори с американската страна. На 6 октомври Ердоган проведе телефонен разговор с Тръмп, след което Белият дом обяви, че Вашингтон няма да подкрепя или участва по никакъв начин във военната операция на Турция в Северна Сирия, а американските военни няма да бъдат разположени в близост до мястото й на провеждане. \r\nНа 7 октомври турският президент обяви, че САЩ започват да изтеглят войските си от Североизточна Сирия, където Анкара възнамерява да проведе операция за създаване на зона за сигурност. Тръмп от своя страна отбеляза, че ако Турция \"направи нещо извън рамките на хуманността, тогава  ще се изправи пред заплахи за икономическа гибел\". \r\n \r\n   \r\n \r\n  Юлиян Марков", "date": "2019.10.08", "title": "ТАСС: Турският парламент продължи мандата за провеждане на военни операции в Сирия и Ирак с една година"}
{"url": "http://www.focus-news.net/news/2019/10/08/2706394/po-povod-evropeyskiya-den-za-borba-s-trafika-na-hora-v-dobrich-organizirat-pohod-za-svoboda-2019.html", "text": "По повод Европейския ден за борба с трафика на хора в Добрич организират „Поход за Свобода 2019“, съобщава екипът на Общинския младежки център „Захари Стоянов“, предаде кореспондентът на  Радио „Фокус” – Варна . Инициативата е на Фондация „А21“, подкрепена от доброволци и партньори от цял свят. Организира се за шеста поредна година в България под формата на градски поход в името на свободата, тази на жертвите на трафик на хора. „Правим този символичен манифест, за да покажем, че проблемът със съвременното робство продължава да е актуален и днес. Ние сме против отнемането на човешката свобода и вярваме, че заедно можем да сложим край на робството веднъж завинаги“, посочват организаторите. Инициативата в добруджанския град е подкрепена от БМЧК - Добрич. Събитието ще се състои на 19 октомври, от 11,00 часа. Началото на похода е от „Стара къща“ (подлеза на градската градина), финалът -  пицария „Гардения“.  Всички, които се регистрират на място в 10,30 часа, ще получат специални материали на кампанията. Фондация „А21“ е глобална неправителствена организация, чиято основна мисия е да се бори срещу трафика на хора, с цел трудова и сексуална експлоатация. 13 от всеки 100 000 българки днес попадат в някаква схема на робство, сочат анализи. Затова идеята е повече хора в България да чуят за проблема и да се екипират със знание за превенция и предотвратяване на робството. \r\nЖулиета НИКОЛОВА", "date": "2019.10.08", "title": "По повод Европейския ден за борба с трафика на хора в Добрич организират „Поход за Свобода 2019“"}
{"url": "http://www.focus-news.net/news/2019/10/08/2706403/vazstanoveno-e-dvizhenieto-po-avgomagistrala-trakiya-pri-km-224-v-posoka-burgas.html", "text": ".Възстановено е движението по авгомагистрала \"Тракия\" при км 224, в посока Бургас. Това съобщиха от пресцентъра на  Агенция \"Пътна инфраструктура\" (АПИ) . Поради пътно-транспортно произшествие остава ограничено движението в посока София. Обходният маршрут за всички моторни превозни средства е от пътен възел \"Нова Загора\" - Нова Загора - път II-66 - Стара Загора - път I-5 - пътен възел \"Стара Загора\" - автомагистрала \"Тракия\". Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.10.08", "title": "Възстановено е движението по авгомагистрала \"Тракия\" при км 224, в посока Бургас"}
{"url": "http://www.focus-news.net/news/2019/10/08/2706402/s-den-na-otvorenite-vrati-i-izlozhba-darzhaven-arhiv-shumen-shte-otbelezhi-denya-na-arhivite-v-balgariya.html", "text": "С Ден на отворените врати и изложба Държавен архив Шумен ще отбележи Деня на архивите в България- 10 октомври. Това съобщиха от  Държавен архив- Шумен . Началото е от 10 часа, като посетители ще се приемат до 16 часа. По време на Деня на отворените врати ще бъде  представена изложбата „Унгарската имиграция и влиянието и върху живота на шуменци”. През есента на 1849 г. Шумен приема прокудени от Австрийската империя унгарски революционни дейци. За това как присъствието им се отразява върху живота на шуменци в Държавен архив – Шумен има запазени снимки, спомени, писма и др., които са експонирани във фоайето на архива. Гражданите ще могат да видят снимката на първия български оркестър, която е и първата снимка правена на територията на България, нотите на Михай Шафран, писмо от Коста Даскалкин със сведения за театрални представления, режисирани от Георг Силаги, който е бил фармацевт, записани от Веселин Хлебаров спомени на неговата баба за „необичайните” привички на чужденците, както и документи свидетелстващи за ролята на унгарците и след Освобождението: създаденото от Колман Ронже Българско хигиеническо дружество, снимки с археолога Геза Фехер – член на Българското археологическо дружество и чуждестранен член на Българската академия на науките, чийто основни проучвания с в района около Шумен – Мадара, Плиска и Преслав, писмо от проф. Кирил Попов до шуменци относно снимката на баща му Атанас Попстоянов с Михай Шафран, проучванията на Георги Джумалиев за възрожденския Шумен и участието на унгарците в него, документи на основаното през 1930 г. Българо-унгарско дружество, откриването на къща музей „Лайош Кошут”.", "date": "2019.10.08", "title": "С Ден на отворените врати и изложба Държавен архив Шумен ще отбележи Деня на архивите в България"}
{"url": "http://www.focus-news.net/news/2019/10/08/2706400/spetsializiran-ekip-ot-suhopatnite-voyski-shte-obezvredi-boepripas-otkrit-v-selo-blagoevo-oblast-razgrad.html", "text": "Военнослужещи от военно формирование 54 060 - Шумен от състава на Сухопътните войски ще извършат днес, разузнаване, изземване и транспортиране на боеприпас, открит при ремонта на къща в с. Благоево, област Разград. Това съобщиха от пресцентъра на  Министерство на отбраната . Сигналът за опасната находка е постъпил около 17.00 ч. При първоначалния оглед е установено, че това е стара ръчна граната. Тя ще бъде унищожена утре извън населено място при спазване на всички мерки за безопасност.", "date": "2019.10.08", "title": "Специализиран екип от Сухопътните войски ще обезвреди боеприпас, открит в сeло Благоево, област Разград"}
{"url": "http://www.focus-news.net/news/2019/10/08/2706356/ieg-vav-varna-sabira-uchenitsi-ot-tsyalata-strana-v-natsionalna-istoricheska-konferentsiya-prez-noemvri.html", "text": "През месец ноември Първа езикова гимназия във Варна за поредна година ще бъде домакин на национална историческа конференция, в която се очаква да се включат десетки ученици от страната. Това съобщи в интервю за  Радио „Фокус“ – Варна  историкът Станка Димитрова. От училището съобщават, че по повод конференцията се обявява и конкурс на тема: „Надежда за свободата“ Миналото в разказ и легенди – хайдути, просветители и борци за национално освобождение“. Той се посвещава на 280-тата годишнина от рождението на Софроний Врачански, 150 години от смъртта на Ботьо Петков и 140 години от смъртта на Любен Каравелов. Съорганизатори на конкурса и конференцията са Фондация „Христо Ботев“, Общобългарският комитет „Васил Левски“, Регионалният исторически музей, със съдействието на Регионалното управление на образованието. В конкурса могат да участват ученици от осми до дванадесети клас. Целта е младите хора да се провокират към творческо мислене, възпитание в патриотизъм, уважение и любов към българската история. Те могат да представят текстове, компютърни презентации, драматизации, доклади и есета в срок до 20-ти октомври. Темите могат да бъдат свързани с периода на Българското възраждане – по избор на участниците, подпомогнати от научните ръководители и консултанти. Ще бъдат предпочитани проекти с изследователски характер и/или краеведски изследвания. До 29-ти октомври, жури , което включва специалисти от СУ „Св. Климент Охридски“, ВТУ „Св. Св . Кирил и Методий „, МОН, Регионален исторически музей – Варна, представител на РУО – Варна , преподаватели по история и цивилизация , информационни технологии , български език и литература/ ще определи най–добрите доклади, есета, презентации и драматизации. Те ще получат право на участие в ученическата конференция, която ще се проведе на 14-ти и 15-ти ноември.  До 2-ри ноември резултатите ще бъдат обявени на сайтовете на Първа езикова гимназия и на Регионално управление на образованието. \r\n \r\nДиана СТОЕВА", "date": "2019.10.08", "title": "IЕГ във Варна събира ученици от цялата страна в национална историческа конференция през ноември"}
{"url": "http://www.focus-news.net/news/2019/10/08/2706404/mestni-izbori-2019-predsedatelyat-na-dps-mustafa-karadaya-v-dobrich-dnes-dobrudzha-ima-nuzhda-ot-modela-na-zaednostta.html", "text": "Днес Добруджа има нужда от модела на заедността. Това заяви в Добрич председателят на ДПС Мустафа Карадайъ, който бе на обиколка в областта, която завърши с представяне на кандидатите за кметове на общини, на населени места и на кандидатите за общински съветници, предаде кореспондентът на  Радио „Фокус” – Варна . Мустафа Карадайъ приветства присъстващите в залата на Младежкия център в добруджанския град, подчертавайки, че в залата има много енергия, която обаче трябва да доведе до нужното, а то е осъществяването на философията на ДПС, която е заедността още от създаването на партията, за да задържи и да върне хората в региона. „Заедността означава всеки със своето различие да бъдем заедно, всеки да бъде достоен, горд, да може да отстоява своята идентичност, да утвърждава своята идентичност и своето различие, но да бъдем заедно. И това нещо го правим 30 години в нашата Родина“, каза Мустафа Карадайъ. Той отбеляза, че всяко време иска своето, а времената се менят. Ако преди 50 години условията и изискванията са били едни, то сега те са други. „Днес Добруджа има нужда от ДПС. За пореден път ние трябва да носим нашата отговорност и ще я носим“, заяви председателят на партията. По думите му за изминалите години ДПС е доказало, че различието не е проблем в партията, то е ценност. Етническата идентичност е богатството на ДПС. „Различните идентичности ни дават богатство и на култура, и на всичко“, подчерта Мустафа Карадайъ. Той отбеляза, че сега в навечерието на местните избори средата е много различна, защото много хора са напуснали страната, за да търсят поминък навън, \"защото няма бъдеще, няма перспектива, няма поминък в повечето населени места“. По думите на Мустафа Карадайъ в последните 10 години се наблюдава инерционно управление на страната и това е проблем. „Затова ние в национален план казваме: имаме програма за ускорено догонващо развитие на нашата страна“, заяви председателят на ДПС.  \r\nЖулиета НИКОЛОВА", "date": "2019.10.08", "title": "Местни избори 2019: Председателят на ДПС Мустафа Карадайъ в Добрич: Днес Добруджа има нужда от модела на заедността"}
{"url": "http://www.focus-news.net/news/2019/10/08/2706406/zapochva-remontat-na-ulitsite-koito-shte-vlyazat-v-sinyata-zona-v-shumen.html", "text": "Започват строително-ремонтните дейности по улиците, които ще влязат в разширението на синята зона в града. Това съобщиха от  Общината . В момента се работи по ул. „Мизия“, ул. „Братя Стоянови“ и ул. „Герила“, където се извършват подготвителни работи на уличните настилки. Ремонтите се извършват от фирма „Барс“ АД, която спечели обявената обществена поръчка от Община Шумен. По улица „Мизия“ е разрушена старата паважна настилка и уличното платно се подготвя за цялостно асфалтиране. Дейностите включват и изграждане на нови тротоари и бордюри от двете страни на улицата. По улица „Братя Стоянови“ ремонтът започна от тротоара, който се намира от страната на Младежкия дом. Старите плочки са отстранени и на тяхно място ще бъде положена асфалтова настилка. Ще се преасфалтира и уличното платно Улица „Герила“ също ще бъде цялостно преасфалтирана, а тротоарите и бордюрите от двете страни на улицата ще бъдат подменени. Улиците, които са включени в разширяването на синята зона бяха обособени в две позиции. Първата позиция обхваща улиците „Христо Смирненски“, „Хан Крум“, „Хан Омуртаг“, „Рафаил Попов“, „Княз Борис I“ в отсечките от бул. „Славянски“ до ул. „Цар Иван Александър“. Във втората позиция са включени пл. „Ал. Стамболийски“, улиците „Герила“, „Братя Стоянови“, „Мизия“, „Владимир Вичев“ и „Илия Блъсков“ в отсечките от бул. „Симеон Велики“ до ул. „Цар Освободител“.", "date": "2019.10.08", "title": "Започва ремонтът на улиците, които ще влязат в синята зона в Шумен"}
{"url": "http://www.focus-news.net/news/2019/10/08/2706401/kommersanta-v-ep-pitaha-zhozep-borel-za-opasnostite-za-evropa-vklyuchitelno-rusiya.html", "text": "Жозеп Борел, бивш външен министър на Испания и бъдещ върховен представител на ЕС по външните работи и политиката на сигурност, бе изслушан в Европейския парламент в понеделник. В продължение на три часа той отговаря на въпроси на депутатите относно външната политика на ЕС. От неговото основно обръщение става ясно, че той не вижда нищо добро в настоящата политика на Москва, но въпреки това счита диалогът с нея за необходим - или, във всеки случай, принудителен, пише руският вестник  “Коммерсантъ“ . \r\n\"Ако ми гласувате доверие, това ще ми позволи да премина от думи към дела\", каза той в края на речта си, преминавайки от английски на френски. Очевидно обаче няма да има проблеми с назначаването на ръководител на външната политика на ЕС.  \r\nПриоритетите на външната политика на ЕС Жозеп Борел изброи в първите минути на речта си: изграждане на диалог с балканските страни (и той е готов да направи първото си посещение в Косово), „подкрепа на демокрацията и териториалната цялост на Украйна“, отношения с Африка, Азия и Латинска Америка, а също и със САЩ, с които отношенията са трудни, но въпреки това те са съюзници. Русия не беше сред приоритетите - както не беше, формално и в списъка на основните заплахи. Въпреки това бившият министър заяви: „Светът се промени коренно: търговските войни, изменението на климата, бежанската криза… Светът, основан на правила се сблъсква с политиката на силата, която е нечестна, непредсказуема и потенциално конфликтна.“ При тези условия, някои партньори се отказват от правилата на играта, други следват само това, което е удобно за тях. Още в първата част на речта, когато бившият дипломат внимателно подбираше думите си, беше ясно кой има предвид, без да назовава страните, използващи „политиката на силата“: „Какво означава политиката на силата? Това означава, че международното право се подкопава, има по-малко споразумения и повече налагане на вето в света, а териториалната цялост на суверенните държави се нарушава, както показва войната в Украйна.“ \r\nТогава френският депутат Тиери Мариани отново припомни скандала с Борел. През пролетта, в интервю за вестник El Periodico, Борел отбеляза: „Нашият съюзник (САЩ. -„ Коммерсантъ “) ни обръща гръб. Старият ни враг, Русия, отново казва: „Аз съм тук“. И отново представлява заплаха“. След това испанският посланик Фернандо Валдеррама Пареху беше извикан в руското външно министерство. И тогава президентът на Руската федерация Владимир Путин коментира скандала, като внушава, че Жозеп Борел иска да се появи не като външен министър, а като \"основна политическа фигура на нашето време\". След това испанецът в ново интервю за същия вестник заяви, че в Руската федерация са го разбрали погрешно. \r\nМариани се опита да изясни въпроса с бившия министър: „Значи, според вас, кой е най-страшният враг за Европейския съюз, тероризмът или Русия?“ В отговор той увери, че „никога не е наричал Русия враг на Испания“ и нарече тези заплахи несравними. Въпреки това, той не отрече и факта на руската заплаха. \"Какво правят испанските танкове в Естония и Латвия? Отидохме да пием кафе ли? Или сме там, защото съществува заплаха, с която се сблъсква Алианса? Разбира се, съществува заплаха,\" отговори Борел \r\nКандидатът за ръководител на европейската дипломация се изказа в подкрепа на поддържането на санкции срещу Русия. \r\n„Необходимо е европейците единодушно да запазят санкциите, наложени след анексията на Крим и нарушаването на териториалната цялост на Украйна, каза той.„ Докато Русия не промени поведението си, тези санкции трябва да останат в сила. И се надявам Европейският съвет да остане единодушен в това отношение.\" \r\nБорел припомни и друг проблем, който постоянно се повдига в Брюксел - хибридните заплахи и дезинформационна кампания, т.е. това, за което най-често обвиняват Русия. „Ясно е и всички знаят, че на територията на Руската федерация се провеждат кампании за дезинформация, които се изпълняват от сървъри на руска територия. Не казвам, че това е правителството на Руската федерация. Но всичко това е сериозен опит да се подкопае демократичното здраве на нашите страни “, каза той. \r\nСпоред него в отношенията с Русия трябва да се спазват пет принципа - Брюксел одобри списъка си още през 2016 г. Освен това енергийната сигурност на ЕС зависи от Русия. \r\nМеждувременно от коментарите му в отговор на въпроси на депутатите могат да се направят два извода. Първо, украинският фактор остава ключът към диалога между Москва и ЕС. „Мисля, че най-добрият начин да се противопоставите на руския експансионизъм или руската заплаха, ако желаете, е да се помогне на Украйна и да се укрепи Украйна, нейната стабилност и способност да се измъкне от настоящото положение и да се превърне в просперираща и демократична страна“, заяви Борел. \r\nИ второ, диалогът с Русия се възприема от бившия външен министър на Испания като необходима мярка. Той припомни „голямата политика на палката“, провеждана от американския президент Теодор Рузвелт по отношение на страните от Латинска Америка в началото на 20 век. В свободен преразказ от Борел , изказването на президента Рузвелт („Говорете меко, но дръжте голяма бухалка в ръцете си и ще стигнете далеч“) звучи така: „Говориш тихо, когато имаш голяма бухалка. Ако нямате голяма бухалка, по-добре да говорите силно. \" \"ЕС няма голяма бухалка\", призна той. \"Ние не сме военен съюз. Трябва да сме строги по отношение на Русия, но в същото време да разбираме, че това е страна, с която трябва да си имаме работа. Не всичко се решава със санкции.\" \r\n \r\n  Юлиян Марков", "date": "2019.10.08", "title": "„Коммерсантъ“: В ЕП питаха Жозеп Борел за опасностите за Европа, включително Русия"}
{"url": "http://www.focus-news.net/news/2019/10/08/2706408/vav-velingrad-shte-se-provede-praznik-na-kartofite.html", "text": "Велинград продължава една прекъсната традиция, съобщиха от  Общината . На 19 октомври отново ще се проведе Празникът на картофите след близо 10 годишно прекъсване. Събитието е под патронажа на Националната асоциация на картофопроизводителите. Любимецът от екрана Васко Мавриков ще е водещ на празника, а в програмата ще се включи и обичания от велинградчани фолклорен изпълнител  Янко Неделчев. Предвидени са забавления за малки и големи, кулинарни състезания и презентации.", "date": "2019.10.08", "title": "Във Велинград ще се проведе Празник на картофите"}
{"url": "http://www.focus-news.net/news/2019/10/08/2706357/pregled-na-mezhdunarodnite-novini-do-18-chasa-agentsiya-fokus.html", "text": "Канцлерът на ФРГ Ангела Меркел предупреди, че сделката за Брекзит е обречена на провал, освен ако Обединеното кралство не направи компромис по въпроса за ирландската граница. Съответното разкри източник на Даунинг Стрийт, предава  AFP . \r\nМеркел е провела телефонен разговор с премиера на Великобритания Борис Джонсън, в който е заявила, че споразумението за излизане на Обединеното кралство от структурите на Европейския съюз изглежда „малко вероятно“, ако Лондон не се съгласи да запази Северна Ирландия в митническия съюз на ЕС. \r\n*** \r\n \r\n  Елементите на българската позиция относно процеса на по-нататъшна интеграция на Северна Македония са вътрешнополитически въпрос на държава-членка на Европейския съюз и тази позиция със сигурност няма да бъде представена на предстоящия Европейски съвет, заяви днес президентът на Северна Македония Стево Пендаровски, пише скопското издание  ”Независен“ . \r\nВ отговор на въпрос от журналисти той заяви, че макар да не е говорил още с българския президент Румен Радев, България със сигурност няма да блокира началото на преговорите. \r\n„Първо нека получим дата, а след това всички държави-членки на ЕС трябва да направят рамката за преговори. (…) Ще направим свои собствени преговорни позиции относно това, което другите държави-членки изискват от нас.“, заяви Пендаровски.  \r\n„Ако въобще влезе в дневния ред, това ще стане в средата на следващата година, когато започне процесът на преговори. Практически е невъзможно да коментирате позиция за преговори, чиито елементи все още не знаете.“, добави още той.  \r\nНа 30 септември българските държавни служители проведоха консултативна среща с президента Румен Радев, на която присъстваха премиерът Бойко Борисов, заместник министър-председателят Красимир Каракачанов и външният министър Екатерина Захариева. \r\nСлед срещата Борисов подчерта, че София винаги е казвала, че Северна Македония може да разчита на нея по пътя към ЕС. Въпреки това България смята, тази подкрепа не е безусловна. \r\n*** \r\n \r\n  САЩ не са уведомили Руската федерация за изтеглянето на войските си от Сирия, Турция също не е докладвала за предстоящото движение на свои части в страната. Това съобщи пред репортери говорителят на Кремъл Дмитрий Песков, предава  TACC . \r\n„Не, никой не е уведомил. Все още не знаем кои войски се изтеглят, в какъв обем, дали изобщо се изтеглят. Имаше различни изявления за изтеглянето на войски от различни части на света, които не бяха потвърдени по-късно. Следователно, ние много внимателно наблюдаваме развитието на ситуацията“, обобщи Песков. \r\nТурският президент Реджеп Тайип Ердоган заяви на 1 октомври, че Анкара възнамерява самостоятелно да създаде зона за сигурност източно от река Ефрат в Сирия, тъй като не е постигнала желания резултат при преговорите с американската страна. На 7 октомври турският президент обяви, че САЩ започват да изтеглят войските си от Североизточна Сирия, където Анкара възнамерява да проведе операция за създаване на зона за сигурност. \r\nВ понеделник Тръмп написа в своя профил в социалната мрежа „Туитър“ :„Време е да излезем от тези нелепи безкрайни войни... и да върнем войниците си у дома“. Лидерът на Белия дом обяви решението си да започне изтеглянето на войски от Сирия на 19 декември 2018 г., припомня агенцията. \r\n*** \r\n \r\n  Европейските наблюдатели, които надзираваха изборите в Косово смятат, че изборите са били спокойни с ограничени инциденти, но „Сръбска листа“ е пречела на нормалното провеждане на изборите на някои места, пише  Gazeta Express . \r\nТе заявиха в това на пресконференция, свързана с изборите.  \r\nГлавният европейски наблюдател Виола фон Крамон-Таубадел заяви, че са били засечени нередности в изборите, свързани с опити за мешателство в изборите от страна на „Сръбска листа“, чиито партийни членове или привърженици са се опитали да накарат хората да гласуват за тях в изборния ден.  \r\n„В някои част на Косово изборите не бяха в съответствие с международния стандарт, установихме намеса в избора на гласоподавателите във връзка с пускането на бюлетини за „Сръбска листа“, заяви тя.  \r\nНаблюдателите също така са установили някои нередности свързани с достъпа до секциите на хора с увреждания и са препоръчали на бъдещото правителство и на парламента в Косово да поработи върху върховенството на закона и да продължи да работи по процеса по европейската интеграция на страната. \r\n*** \r\n \r\n  Американската армия ефективно изключи Турция от въздушното пространство на Северна Сирия, като предприе редица действия, които да предотвратят възможността турски самолети да подкрепят евентуална наземна операция, пише вестник  Hurriyet Daily News . \r\nГоворителят на Пентагона Карла Глийсън заяви пред репортери, че Центърът за въздушни операции е премахнал Анкара от коалиционния въздушен списък, който координира полетите на държавите съюзници на Вашингтон, и също така е прекратил достъпа до разузнавателна информация на Турция.  \r\nТя отбеляза, че „ако не сте във въздушния списък е много трудно да координирате полети в тази зона“.  \r\nМеждувременно министърът на отбраната на САЩ Марк Еспър се е свързал с президента Доналд Тръмп по повод планираната от Анкара операция в СЕверна Сирия.  \r\nТой е бил в контакт и с държавния секретар Майк Помпео и други служители, част от Главното командване на силите за сигурност на САЩ.  \r\n„САЩ не одобрява турските действия. Министърът на отбраната ще е в контакт със засегнатите ни съюзници, партньори и Белия дом“, заяви американски държавен служител, пожелал да остане анонимен. Той също така още веднъж потвърди, че Вашингтон е започнал да изтегля войските си от някои част на Северна Сирия.   \r\n*** \r\n \r\n Русия и Турция подписаха споразумение за търговски разплащания в национални валути, както и за разширяване и укрепване на междубанковото сътрудничество. Това се посочва в съобщението на Министерството на финансите на Русия, цитирано от  TACC \r\nОт руска страна споразумението беше подписано от първия вицепремиер и министър на финансите Антон Силуанов ,a от турска - от турския министър на финансите Берат Албайрак. \r\nОсновната цел на документа е увеличаване и постепенно преминаване към използване на национални валути (рубла и турска лира) при извършване на разплащания между двете страни, създаване на подходяща инфраструктура на финансовия пазар и повишаване на привлекателността на националните валути за стопанските субекти на Руската федерация и Турция. \r\n*** \r\n \r\n Американският анализатор за Балканите Даниел Сървър заяви в интервю за The Voice of America, че резултатите от изборите в Косово не са неочаквани и хората в Косово искат промяна и са гласували за това, цитира думите му косовският телевизионен канал  RTK Live . \r\nСпоред експерта сега се очаква да започнат преговори за формиране на новото правителство. \"Надявам се, че ще се създаде широка коалиция, която ще разполага със значително мнозинство в парламента, защото такова е необходимо за разговорите с Белград.\" \r\nСървър каза, че правителството между „Самоопределение“и Демократичната лига на Косово (ЛДК) ще има програма, която се фокусира върху борбата срещу корупцията, икономиката и териториалната цялост и суверенитета на Косово. „Мисля, че никоя от двете партии не харесва идеята за размяна на територии и би искала да я избегне.“ \r\n„Очаквам Косово да премине към следващия етап на преговори с консолидирана позиция в полза на териториалната цялост и суверенитет на страната. И мисля, че ще настоява на това, което може би означава, че няма да има бързо решение на проблема със статута“, заяви Сървър по отношение на диалога между Косово и Сърбия. \r\nАмериканският експерт призна, че митата върху сръбския внос са основна пречка за подновяване на диалога, но не е уверен дали новото правителство на Косово ще реши да ги премахне. „Вярвам, че това зависи от това какво ще получат в замяна. Ако получат в замяна ясен мандат за диалог за нормализиране на отношенията между Косово и Сърбия в рамките на съществуващите граници, мисля, че би било грешка, ако не ги отменят.\" \r\n*** \r\n \r\n Американският посланик в Косово Филип Коснет се срещна с Албин Курти, чиято партия „Самоопределение“ спечели предсрочни избори на 6 октомври,  съобщава базираният в Прищина вестник  Gazeta Express .  \r\n„Самоопределение“ публикува изявление в пресата, в което заяви, че посланик Коснет приветства нормално протеклите избори и висока избирателна активност на гражданите. Според „Самоопределение“  Коснет е поздравил Курти за кампанията му, в която акцент са били проблемите на гражданите. „Той (посланикът) беше особено заинтересован от напредъка в борбата срещу корупцията, в икономиката и напредъка в диалога със Сърбия за постигане на всеобхватно споразумение, което ще донесе устойчива стабилност и мир в региона“, се казва в изявлението. \r\nОт „Самоопределение“ пишат , че Курти е уверил американския посланик, че ще бъде министър-председател на всички граждани на Косово, като се започне от косовските сърби. „Курти информира посланика, че вътрешната консолидация на Косово с цел изграждането на демократична  и правова държава, икономическото развитие и цялостния напредък на обществото са сред основните му приоритети, които се очаква да бъдат изпълнени“, се казва в изявлението. Курти заяви на американския посланик, че ще започне диалог с косовските сърби през първата седмица след поемането на задължения като косовски премиер. „През първия месец Курти каза, че трябва да се срещне с представителя на ЕС по външната политика Жозеп Борел, за да започне разговори с Брюксел относно диалога със Сърбия, защото „диалогът със Сърбия трябва да бъде добре подготвен с ясни принципи“, заявиха от  „Самоопределение“. Според партията първоначално Косово трябва да затвори главата с 33-те споразумения, постигнати досега със Сърбия, а именно да оцени тяхното прилагане и последици. „Не трябва да закъсняваме, но и да не вземаме прибързани решения и да правим грешки“, се заключава в съобщението за пресата.", "date": "2019.10.08", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/10/08/2706407/sloboden-pechatmakedoniya-richard-grenel-shte-poseti-belgrad-i-prishtina.html", "text": "Ричард Гренел, специалният пратеник на президента на САЩ Доналд Тръмп за преговори между Белград и Прищина, ще пристигне в сръбската столица в четвъртък, когато ще се срещне с президента Александър Вучич. От Белград Гренел ще пътува до столицата на Косово, предава Tanjug, цитирана от македонското издание  “Слободен печат“ . \r\nПосещението на американския дипломат, настоящият посланик на САЩ в Германия, идва само четири дни, след като той бе назначен за специален пратеник на американския президент за диалога между Сърбия и Косово. \r\nГренел ще се срещне с президента на Косово Хашим Тачи в Прищина. \r\n \r\n  Юлиян Марков", "date": "2019.10.08", "title": "„Слободен печат“(Македония): Ричард Гренел ще посети Белград и Прищина"}
{"url": "http://www.focus-news.net/news/2019/10/08/2706412/s-den-na-otvorenite-vrati-i-izlozhba-darzhaven-arhiv-shumen-shte-otbelezhi-denya-na-arhivite-v-balgariya.html", "text": "С Ден на отворените врати и изложба Държавен архив Шумен ще отбележи Деня на архивите в България- 10 октомври. Това съобщиха от  Държавен архив- Шумен . Началото е от 10 часа, като посетители ще се приемат до 16 часа. По време на Деня на отворените врати ще бъде  представена изложбата „Унгарската имиграция и влиянието и върху живота на шуменци”. През есента на 1849 г. Шумен приема прокудени от Австрийската империя унгарски революционни дейци. За това как присъствието им се отразява върху живота на шуменци в Държавен архив – Шумен има запазени снимки, спомени, писма и др., които са експонирани във фоайето на архива. Гражданите ще могат да видят снимката на първия български оркестър, която е и първата снимка правена на територията на България, нотите на Михай Шафран, писмо от Коста Даскалкин със сведения за театрални представления, режисирани от Георг Силаги, който е бил фармацевт, записани от Веселин Хлебаров спомени на неговата баба за „необичайните” привички на чужденците, както и документи свидетелстващи за ролята на унгарците и след Освобождението: създаденото от Колман Ронже Българско хигиеническо дружество, снимки с археолога Геза Фехер – член на Българското археологическо дружество и чуждестранен член на Българската академия на науките, чийто основни проучвания с в района около Шумен – Мадара, Плиска и Преслав, писмо от проф. Кирил Попов до шуменци относно снимката на баща му Атанас Попстоянов с Михай Шафран, проучванията на Георги Джумалиев за възрожденския Шумен и участието на унгарците в него, документи на основаното през 1930 г. Българо-унгарско дружество, откриването на къща музей „Лайош Кошут”.", "date": "2019.10.08", "title": "С Ден на отворените врати и изложба Държавен архив Шумен ще отбележи Деня на архивите в България"}
{"url": "http://www.focus-news.net/news/2019/10/08/2706410/mestni-izbori-2019-predsedatelyat-na-dps-mustafa-karadaya-v-dobrich-nie-ot-dobrich-ne-iskame-nikoy-da-ni-razdelya-i-da-ni-protivopostavya-nito-po-etnicheski-printsip-nito-po-religiozen.html", "text": "„Ние от Добрич не искаме никой да ни разделя и да ни противопоставя нито по етнически принцип, нито по религиозен“. Това заяви в Добрич председателят на ДПС Мустафа Карадайъ, предаде кореспондентът на  Радио „Фокус” – Варна . „Има проблем, който на централно ниво се получава и създава проблеми в Добричкия регион. В централното управление включиха националистите без да има нужда от това. И от трибуната на Народното събрание, и в законодателството се надпреварват кой по-голям националист е. От трибуната на Народното събрание се сее езика на омразата, разделението и противопоставянето. Всички ние знаем, че разделението и противопоставянето не водят до нищо добро“, каза председателят на ДПС. По думите му БСП в добруджанския регион със своето „инерционно и носталгично управление“ от последните 25-30 години не води до нищо добро. И ако това продължи, децата ще продължат да напускат страната, защото в региона няма развитие. „Този модел трябва да се промени. Този модел може да се промени от ДПС. Ние няма да обещаваме, защото знаем, че кой каквото и да ни обещава, ние ако не си свършим нашата работа, няма кой друг да ни върши работата“, категоричен е Мустафа Карадайъ. Той допълни, че с достойните кандидати на партията в Добричко целта е постижима – искана от хората промяна с общи усилия, в единение. Председателят на ДПС призова симпатизанти и актив към пълна мобилизация, така че идеите да достигнат до всеки човек, включително и до опонентите, защото заявеното намерение е едно - да милееш за своята Родина.  \r\nЖулиета НИКОЛОВА", "date": "2019.10.08", "title": "Местни избори 2019: Председателят на ДПС Мустафа Карадайъ в Добрич: Ние от Добрич не искаме никой да ни разделя и да ни противопоставя нито по етнически принцип, нито по религиозен"}
{"url": "http://www.focus-news.net/news/2019/10/08/2706414/violeta-radeva-bchk-burgas-na-17-oktomvri-shte-se-provede-sreshta-chast-ot-informatsionnata-kampaniya-za-sotsialnoznachimite-zabolyavaniya.html", "text": "На 17 октомври, от 16.00 часа, в офиса на БЧК – Бургас ще се проведе среща, част от информационната кампания за социалнозначимите заболявания в областта на кардиологията и офталмологията. Това съобщи за  Радио „Фокус“ – Бургас  Виолета Радева, директор на Български червен кръст (БЧК) – Бургас. По думите ѝ втората среща, част от съвместната кампания на БЧК и „Байер“ България, ще се проведе на 28 октомври с начало 15.00 часа, отново на адрес ж.к. „Възраждане“ бл. 7. „За първи път правим подобна съвместна кампания. Информацията, която ще бъде предоставена, е предназначена за хора на възраст над 55 години. Ще бъдат представени презентации, целящи повишаване информираността относно заболяванията в областта на кардиологията и офталмологията, относно начините за  минимизирането и предотвратяването им“, отбеляза Радева. Тя добави, че се очаква да бъде организирана и трета среща, свързана с информационната кампания, която предстои да бъде известена. „Темите за здравето са важни за всички целеви групи. Много е важно хората да бъдат информирани, активни и да участват в целия този процес, целящ подобряване на собственото им здраве. Особено когато това е подпомогнато от специалисти в съответната област, всеки би могъл да извлече най-добрите поуки за себе си. Хубаво е да можем да изградим един добър и успешен здравен модел на поведение“, каза още директорът на БЧК – Бургас. \r\nМария ПОПЧЕВА", "date": "2019.10.08", "title": "Виолета Радева, БЧК – Бургас: На 17 октомври ще се проведе среща, част от информационната кампания за социалнозначимите заболявания"}
{"url": "http://www.focus-news.net/news/2019/10/08/2706409/sport-simon-bayls-specheli-15-ta-svetovna-titla-v-sportnata-gimnastika.html", "text": "Спортна гимнастика: Американската гимнастичка Симон Байлс спечели 15-та световна титла след успех в отборното състезание за САЩ на световния шампионат в Щутгарт. \r\nБайлс, която е на 22 години спечели своя 21-и медал от световни първенства и стана най-титулуваната спортна гимнастичка. \r\nТя се доближи до рекорда на всички времена на беларуския гимнастик Витали Шербо, който има с два медала повече. \r\nВторото място в отборната надпревара  остана за Русия, а на трето място се класира Италия.", "date": "2019.10.08", "title": "Спорт: Симон Байлс спечели 15-та световна титла в спортната гимнастика"}
{"url": "http://www.focus-news.net/news/2019/10/08/2706411/udalzhavat-s-godina-spetsializiranite-uslugi-v-tsentara-za-ranno-detsko-razvitie-v-shumen.html", "text": "С една година – до края на 2020 г. се удължава изпълнението на проекта „Център за ранно детско развитие в община Шумен“, който се реализира по оперативната програма „Развитие на човешките ресурси“. Това съобщиха от  Община . Той стартира през 2016-та година и трябваше да приключи в края на тази година. Допълнителното споразумение между Община Шумен и управляващия орган на ОП „Развитие на човешките ресурси“ – Министерството на труда и социалната политика, беше сключено след изготвяне на ново проектно предложение от екипа по проекта. Допълнителното финансиране на дейностите е в размер на близо 155 000 лв., съобщи ръководителят на проекта Катя Крумова. Услугите, които се предоставят в центъра, са насочени към ранната интервенция на уврежданията и индивидуалната педагогическа подкрепа за деца с увреждания и техните семейства. Целевите групи са деца в риск от 0 до 7 години, деца с увреждания и техните семейства. От стартирането на проекта досега специализирани услуги в Центъра за ранно детско развитие са получили над 260 деца с различни увреждания и нарушения – състояния в аутистичния спектър, изоставане в развитието, говорни нарушения, двигателно изоставане, хиперактивност с или без дефицит във вниманието, стимулиране на развитието при недоносени деца и др. Към момента центъра посещават 102 деца, с които работят различни специалисти – психолог, логопед, рехабилитатор, кинезитерапевт, специален педагог и лекар-педиатър. Услугите са почасови и са напълно безплатни за малчуганите, като те могат да ползват един или няколко специалисти в зависимост от индивидуалните си потребности. Родителите и семействата също получават подкрепа и съвети от специалистите. Документи за прием се подават в Центъра за ранно детско развитие на адрес: ул. „Райна Княгиня“ №1. Допълнителна информация родителите могат да получат на телефон – 0878 16 99 68 или на място в центъра.", "date": "2019.10.08", "title": "Удължават с година специализираните услуги в Центъра за ранно детско развитие в Шумен"}
{"url": "http://www.focus-news.net/news/2019/10/08/2706413/makfaks-makedoniya-kitayskite-turisti-sa-poharchili-1275-miliarda-dolara-v-chuzhbina-za-parvoto-polugodie.html", "text": "Китайските туристи са похарчили 127,5 милиарда долара през първата половина на 2019 г. в чужбина, според нов доклад на китайското национално валутно управление. В резултат на това Китай е начело на туристическия пазар от 2012 г насам, пише македонската агенция  “Макфакс“ . \r\nКитайските туристи харчат най-много пари в Азия, около 54 процента от общата сума. На второ място е Америка с 24 процента и Европа с 13 процента. \r\nШопингът все още е най-голямото перо от тези разходи , като китайските туристи са известни с това, че харчат пари за известни и скъпи марки. \r\n \r\n  Юлиян Марков", "date": "2019.10.08", "title": "„Макфакс“ (Македония): Китайските туристи са похарчили 127,5 милиарда долара в чужбина за първото полугодие"}
{"url": "http://www.focus-news.net/news/2019/10/08/2706415/informatsionna-sabitie-po-transgranichen-proekt-za-razvitie-na-ribolovniya-turizam-shte-se-provede-v-dobrich.html", "text": "Информационна събитие по трансграничен проект за развитие на риболовния туризъм ще се проведе в Добрич този четвъртък – 10 октомври. Това съобщи Искра Димова, експерт комуникации в Областния информационен център, предаде кореспондентът на  Радио „Фокус” – Варна . Информационната среща ще се проведе от 15.30 часа в дискусионна зала „Изида“ на Парк Хотел „Изида“. Проектът е „Любителски риболов по Дунав: Дунавски риболовни маршрути“, съфинансиран от Европейския съюз чрез Европейския фонд за регионално развитие в рамките на Програма Interreg V-A Румъния – България. Проектът се изпълнява от Фондация „Идеим“ - Русе, в партньорство с Асоциация за устойчиво развитие Слатина, окръг Олт, Румъния. По време на събитието ще бъде представена онлайн платформата и мобилното приложение „Дунавски риболовни маршрути“ – уникална интерактивна дигитална карта, предоставяща информация за местата за риболов и пътешествия по поречието на р. Дунав и в трансграничния регион. Организаторите ще разкажат и за провелото се в началото на септември първо издание на „Фестивал на любителския риболов“, превърнал се в място за отдих и развлекателни риболовни дейности за цялото семейство. \r\nЖулиета НИКОЛОВА", "date": "2019.10.08", "title": "Информационна събитие по трансграничен проект за развитие на риболовния туризъм ще се проведе в Добрич"}
{"url": "http://www.focus-news.net/news/2019/10/08/2706416/mestni-izbori-2019-kandidatat-za-kmet-na-asenovgrad-d-r-emil-karaivanov-uchitelite-sas-svoya-trud-i-vseotdaynost-pomagat-na-nashite-detsa-da-izberat-svoya-pat-profesiya-svoite-ustoychivi-tsennosti.html", "text": "На среща с учители д-р Емил Караиванов – кандидат за кмет от коалиция „БСП за България”  се обърна към тях с огромна благодарност за това, което правят за децата на Асеновград. Това съобщиха от пресцентъра на  БСП - Асеновград . „Всички асеновградчани сме ви длъжни. Благодарение на вас ние имаме успели съграждани, както извън страната, така и тук в България, и нашия град\". Накратко д-р Караиванов представи огромната работа по реализацията на дава мащабни проекта с европейско финансиране за санирането и обновяването на 14 училища и детски градини през изминалите два мандата и представи пред учителите бъдещите си планове за развитието на образователната инфраструктура в общината. „Както знаете, общината е собственик само на сградния фонд и именно за това можем да подпомагаме развитието му. Наясно съм доколко общината като институция може да съдейства на училища и детски градини, и кое е в правомощията на Регионалното управление по образование. Винаги съм се старал да подпомагам вашата работа и ще продължавам да го правя.” , сподели д-р Караиванов. В срещата участваха и кандидатите за общински съветници на коалиция „БСП за България” Екатерина Гешева, Елена Даракчиева, Божидар Носиков и Кръстьо Момчилов.", "date": "2019.10.08", "title": "Местни избори 2019: Кандидатът за кмет на Асеновград д-р Емил Караиванов: Учителите със своя труд и всеотдайност помагат на нашите деца да изберат своя път, професия, своите устойчиви ценности"}
{"url": "http://www.focus-news.net/news/2019/10/08/2706363/mokri-sa-patnite-nastilki-v-oblast-burgas.html", "text": "Мокри са пътните настилки в областта. Това съобщиха за  Радио „Фокус“ – Бургас  от Областно пътно управление. Пътищата са хлъзгави и водачите трябва да се движат със съобразена скорост и повишено внимание. Няма затворени пътни участъци, проходите са отворени за движение на всички моторни превозни средства. Движението на територията на областта се осъществява интензивно. \r\nНатоварен е трафикът по основните пътни артерии на град Бургас. Интензивно е движението в централната градска част на кръговото кръстовище „Трапезица“, по бул. „Стефан Стамболов“, по ул. „Булаир“ в района на Автогара „Юг“ и по някои участъци от бул. „Янко Комитов“, както и по пътя за и към ж.к „Меден рудник“. \r\nДеница ДИМИТРОВА", "date": "2019.10.08", "title": "Мокри са пътните настилки в област Бургас"}
{"url": "http://www.focus-news.net/news/2019/10/08/2706421/rtk-live-kosovo-mogerini-i-han-napraviha-savmestno-izyavlenie-za-kosovskite-izbori.html", "text": "Върховният представител на ЕС по въпросите на външните работи и политиката на сигурност Федерика Могерини и комисарят по политиката на добросъседство и разширяване Йоханес Хан направиха съвместно изявление за предсрочните парламентарни избори, които се проведоха в Косово на 6 октомври, като ги определиха като  „мирни“ и „добре администрирани“, цитира думите им косовският телевизионен канал  RTK Live . \r\n„Европейският съюз очаква сформирането на ново правителство веднага след приключване на съответните процедури. Това е важно, за да може Косово бързо да възобнови работата по реформи в подкрепа на икономическото и социалното развитие, както и върховенството на закона, върху прилагането на Споразумението за стабилизиране и асоцииране между ЕС и Косово и диалога с Белград. Очакваме всички политически участници да останат ангажирани с тези процеси, които са ключови за бъдещето на Косово, за напредъка по неговия европейски път и най-важното в полза на народа на Косово и на целия регион “, се казва в изявлението. \r\nМогерини и Хан подчертаха, че според предварителната декларация на мисията на ЕС за наблюдение на избори изборите в Косово са определени като „добре администрирани и прозрачни“. \r\n„Обстановката по време на кампанията беше жизнена и конкурентна в по-голямата част от Косово, но помрачена от сплашване в районите на косовските сърби. Всички установени нередности следва да бъдат отстранени от властите.“ \r\n \r\n  Юлиян Марков", "date": "2019.10.08", "title": "RTK Live (Косово): Могерини и Хан направиха съвместно изявление за косовските избори"}
{"url": "http://www.focus-news.net/news/2019/10/08/2706422/sport-blagoy-ivanov-bagata-progresira-v-ranglistata.html", "text": "Бойни спортове: Българският боец Благой Иванов стана №8 в ранглистата на UFC в тежка категория. Той се изкачва с едно място, което е и негов рекорд в най-известната ММА верига в света. \r\nИзкачването се дължи на това, че бившият шампион при най-тежките Кейн Веласкес се преориентира и премина в кеча. Той заемаше  8-ма позиция, но бе изваден от ранглистата, поради факта, че вече е част от развлекателния спорт. \r\nНа 2-ри ноември Иванов ще се изправи срещу Дерек Люис в зала \"Медисън Скуеър Гардън\" в Ню Йорк на галата UFC 244.", "date": "2019.10.08", "title": "Спорт: Благой Иванов-Багата прогресира в ранглистата"}
{"url": "http://www.focus-news.net/news/2019/10/08/2706420/24-vesti-hristiyan-mitskovski-premahva-partiyniya-post-na-nikola-gruevski.html", "text": "Лидерът на ВМРО-ДПМНЕ Християн Мицковски планира премахването на статута на почетен председател на партията, като това не означава, че те се отричат от Никола Груевски. Той заяви това в интервю пред македонския телевизионен канал  „24 вести“ . \r\n„Това е устав,изработен в съответствие с реформите и динамиката в партията. Това е устав, изработен в резултат на задълбочен анализ на подобни документи на нашите сестрински партии “, каза Мицковски за подготвяните промени в устава на най-голямата опозиционна партия в Македония. \r\nТой подчерта, че това трябва да бъде добър пример за други политически партии, ако те наистина искат да демократизират собствената си структура. Той отбеляза, че няколко други позиции в партията също са премахнати и на въпрос дали това е опит за дистанциране от определени политики, Мицковски каза, че новият устав е резултат от партийните реформи. \r\nТой заяви че е неправилно да се твърди, че бившият премиер Никола Груевски все още командва партията от Будапеща. \r\n„Не, твърдението не е правилно. Бих искал да говоря повече за реални теми, бедност, емиграция, рекет, престъпност, изнудване на политици. Ако вече говорим за Никола Груевски, повече подробности за него може да Ви даде Зоран Заев,\" каза Мицковски. \r\n \r\n  Юлиян Марков", "date": "2019.10.08", "title": "„24 Вести“: Християн Мицковски премахва партийния пост на Никола Груевски"}
{"url": "http://www.focus-news.net/news/2019/10/08/2706419/sport-milan-uvolni-trenyora-si.html", "text": "Футбол: Милан уволни старши треньора си Марко Джанпаоло, който беше назначен на поста през юни.  Той се задържа най-кратко време начело на седемкратния шампион на Европа. \r\nОчаква се Стефано Пиоли да поеме клуба. Пиоли е бивш треньор на Интер Милано и дългогодишен привърженик на „черно-сините“. Специалистът води Интер през сезон 2016-2017, но беше освободен заради слаби резултати.", "date": "2019.10.08", "title": "Спорт: Милан уволни треньора си"}
{"url": "http://www.focus-news.net/news/2019/10/08/2706417/anadolu-agency-prezidentite-na-turtsiya-i-sasht-shte-se-sreshtnat-na-13-noemvri.html", "text": "Президентът на САЩ Доналд Тръмп обяви, че ще се срещне с турския си колега Реджеп Тайип Ердоган във Вашингтон на 13 ноември, предава  Anadolu Agency . \r\nНовините за срещата циркулираха в информационното пространство, но Тръмп го потвърди официално в социалната мрежа „Туитър“, на фона на критиките от страна на Демократическата и Републиканската партии за изтеглянето на американските войски от Североизточна Сирия. \r\n\"Толкова много хора удобно забравят, че Турция е голям търговски партньор на Съединените щати, всъщност те правят структурната стоманена рамка за нашия изтребител F-35\", каза Тръмп при обявяването на срещата на 13 ноември. \r\n\"Те също бяха добри, като ми помогнаха да спася много животи в провинция Идлиб и върнаха, в много добро здраве, по моя молба, пастор Брънсън, който имаше дълга присъда\", каза Тръмп. \r\nБрънсън беше арестуван през декември 2016 година в егейската провинция Измир и обвинен, че е член на терористичната организация ФЕТО, групировка, обвинявана за неуспелия преврат през 2016 година. Миналия октомври той бе освободен, припомня агенцията. \r\nТръмп повтори, че Турция е \"важен член с добри позиции в НАТО\", на фона на зачестилите критики от страна на САЩ, че членовете на НАТО не спазват своите отговорности пред съюза. \r\nТой обаче предупреди отново Турция за възможни икономически последици, ако се водят \"непредвидени или ненужни битки\" и отбеляза, че 50 американски войници ще останат в този район на Сирия. \r\nТръмп е изправен пред нарастващ натиск у дома, след като Белият дом обяви, че САЩ ще изтеглят сили от Североизточна Сирия преди \"дълго планирана\" турска операция. \r\nКъм недоволните демократи се присъединиха и  републиканци, водени от Линдзи Греъм и Мич Макконъл, които изразиха загриженост относно изтеглянето на войските. \r\n \r\n  Юлиян Марков", "date": "2019.10.08", "title": "Anadolu Agency: Президентите на Турция и САЩ ще се срещнат на 13 ноември"}
{"url": "http://www.focus-news.net/news/2019/10/08/2706418/komsomolskaya-pravda-sasht-predade-kyurdite-na-erdogan-i-go-zaplashi-che-shte-unishtozhi-turskata-ikonomika.html", "text": "САЩ предаде кюрдите на Ердоган и го заплаши, че ще унищожи турската икономика, пише руският вестник  “Комсомолская правда“ . \r\nПонеделникът се оказа труден ден за кюрдите в Сирия. САЩ обявиха изтеглянето на контингентите си от градовете Африн, Кобани и други райони в северната част на страната, където живее това национално малцинство. И на мястото на американците ще дойдат войските на северната съседка на Сирия - Анкара. Тя има свои сметки за уреждане с кюрдите: този народ също живее в Турция, търси независимост или поне автономия. Това, което потомците на османците естествено не харесват. Президентът на САЩ Доналд Тръмп добавя керосин към нов пожар в Близкия изток: \r\n„Ако Турция направи това, което аз с моята голяма и безгранична мъдрост смятам за излизане от допустимите рамки- аз напълно ще разруша икономиката й“, написа в социалната мрежа „Туитър“ стопанинът на Белия дом с характерната си „скромност“. \r\nИ така, какво се случва в най-неспокойната част на най-горещия регион на планетата? За това \"КП\" разговаря с ориенталиста-тюрколог, директор на Центъра за изследване на Нова Турция Юрий Мавашев. \r\n \r\n КП: Защо американците се изтеглиха? \r\n \r\n„На Анкара, разбира се, й е изгодно да представи всичко, сякаш тя е принудила Вашингтон да изтегли войските. Но САЩ планираха да напуснат Сирийски Кюрдистан от дълго време. Първо, стратегически, американците подходиха неправилно в Сирия преди пет години: те си поставиха като цел свалянето на законния президент Башар Асад, но той с помощта на Русия успя да спечели войната срещу терористите. Второ, отношенията с друг ключов играч - Анкара, окончателно навлязоха в задънена улица и поддържането на американския контингент в северната част на Сирия носи само загуби. \r\nВ резултат на това Тръмп има малък избор. Да даде Кюрдистан на кюрдите? Но те дори нямат собствена държава, няма да вземете нищо от тях. Да го върне на Дамаск? Това ще укрепи Русия. Остава най-малкото зло - да си затвори очите, ако Турция влезе там, и в същото време да подхвърли кокал на опърничевия сюзник. \r\nЗащото САЩ се оттеглят само от Сирийски Кюрдистан, а на други места, например, в източната част на страната, в нефтеносните райони на река Ефрат, техните контингенти остават.\" \r\n \r\n КП: Наистина ли Тръмп иска да „разкъса турската икономика на парченца“? \r\n \r\n„Това негово твърдение трябва да се разглежда в същата посока като предишните. Тръмп редовно хвърля силни фрази (например, обещавайки да бомбардира Северна Корея и след това преговаря с лидера й Ким Чен-ун). По този начин се  създава „необходимата“ атмосфера. Това е застраховка за бъдещето, ако Анкара, влизайки в Сирийски Кюрдистан, вземе повече от колкото трябва (от гледна точка на САЩ). \r\nМисля, че Анкара всъщност няма да присъедини тази територия към Турция. Целта й е не само да превърне Кюрдистан в зона на влияние, но и да се отърве от милиони сирийски бежанци, които се превърнаха в проблем не само за ЕС, но и за Турция. Сега миграционните служби в Истанбул и други турски метрополиси работят интензивно с тези мигранти, принуждавайки ги да подпишат задължение да се върнат в родината си. Кюрдистан част от Сирия ли е? Отлично, затова ще депортираме всички вас там. И в крайна сметка кюрдите бяха предадени от всички „съюзници“, включително и от Вашингтон.\" \r\n \r\n КП:  Какво трябва да направи Русия? \r\n \r\n„Всъщност планът на САЩ е прост. Необходимо е да се унищожи \"форматът на Астана\" (успешна поредица от преговори между Анкара, Техеран и Москва за уреждане в Сирия - изд.). Как? Давайки на Турция малко повече, отколкото Русия и Иран обещаха, като по този начин вбива клин между съюзниците. \r\nКакво да направи Русия? В края на октомври в Женева трябва да се проведе заседание на Сирийския конституционен комитет. Той беше създаден като част от „Астанинския формат“ и ще определи бъдещата държавна структура на Сирия и правата на нейните етнически групи, включително кюрдите. Задачата на Русия е да попречи на някой да наруши този процес и да скара Москва и Анкара. В същото време е важно да не се проявява слабост, като се отстъпи изцяло на исканията на Турция „да остави цял Кюрдистан за себе си“. Задачата не е лесна, но съм сигурен, че Кремъл отлично оценява ситуацията и разбира всички рискове.\" \r\n \r\n  Юлиян Марков", "date": "2019.10.08", "title": "„Комсомолская правда“: САЩ предаде кюрдите на Ердоган и го заплаши, че ще унищожи турската икономика"}
