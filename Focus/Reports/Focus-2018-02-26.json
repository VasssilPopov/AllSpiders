{"url": "http://www.focus-news.net/news/2018/02/26/2493264/burgas-gradat-shte-bade-domakin-na-natsionalniya-debatyorski-forum-ot-2-do-6-mart.html", "text": "Бургас ще бъде домакин на Националния дебатьорски форум, който ще се проведе от 2 до 6 март. Това съобщиха от пресцентъра на Община Бургас. Събитието е отворено за всички млади хора, а негов организатор е Асоциация „Дебати“ – България.\r\nПрез годините форумът се утвърди като една от най-търсените възможности от студенти, ученици и учители от цялата страна, които искат да подобрят уменията си за презентиране и говорене пред публика.\r\nДебатьорските групи ще бъдат създадени според броя на участниците. Те ще имат възможността да преминат обучения на български или английски език в студентски или ученически формат.\r\nАсоциация „Дебати“ – България ще осигури и полезни модули за учители и заинтересовани създатели на бъдещи клубове в страната.\r\nОтделните обучения ще води екип от ерудирани български и международни треньори. Участниците във форума ще имат възможност да учат от международни светила в състезателните дебати, които ще им помагат да развиват своите умения.\r\nВ Националния дебатьорски форум ще се включат над 300 души. Различните модули ще се проведат в Бургаския свободен университет, ППМГ „Акад. Н. Обрешков“, ОУ „Ал. Г. Коджакафалията“ и в Експозиционен център „Флора“.\r\nПартньори на Националния дебатьорски форум са Община Бургас, Бургаският свободен университет, ППМГ „Акад. Н. Обрешков“, ОУ „Ал. Г. Коджакафалията“ и Експозиционен център „Флора“.", "date": "2018.02.26", "title": "Бургас: Градът ще бъде домакин на Националния дебатьорски форум от 2 до 6 март"}
{"url": "http://www.focus-news.net/news/2018/02/26/2493269/burgas-dva-avarirali-tir-a-sa-zatvorili-dvizhenieto-po-patya-elhovo-sredets.html", "text": "Два аварирали ТИР-а са затворили движението по пътя Елхово-Средец. Това съобщиха за Агенция \"Фокус\" от ОДМВР-Бургас. Товарните автомобили са аварирали самостоятелно. Няма данни за пострадали при пътните инциденти. Пътят остава затворен до изтеглянето на автомобилите.", "date": "2018.02.26", "title": "Бургас: Два аварирали ТИР-а са затворили движението по пътя Елхово-Средец"}
{"url": "http://www.focus-news.net/news/2018/02/26/2493271/aktualna-patna-obstanovka.html", "text": "нформация за състоянието на републиканските пътища, предоставена от Агенция “Пътна инфраструктура”. Температурите са в интервала от –12° до +2°. Температури от метеостанциите на АПИ в °C:\r\n- проход „Предела“: -6,4°\r\n- Кресна:  -1,5°\r\n- проход „Република“: -10,3°\r\n- Костандово: -6,8°\r\n- проход „Шипка“: -15,5°\r\n- проход „Петрохан“: -18,1°\r\nПътните настилки са мокри, на местата със снеговалеж, в планинските и усойни райони – частично заснежени, заледени и обработени.\r\nОграничения по проходите за текущия период:\r\n- „Дюлински“ – забранен за всички МПС\r\n- „Обзорски“ – забранен за МПС над 12 тона;\r\n- „Пампорово” - забранен за МПС над 3,5 т; задължително движение за всички МПС с вериги;\r\n- „Превала“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Републиката“ – забранен за МПС над 12 тона;\r\n- „Ришки“ – забранен за МПС над 12 тона;\r\n- „Рожен“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Твърдишки” - забранен за всички МПС;\r\n-„Печинско“ – забранен за МПС над 12 т с ремаркета и полуремаркета; задължително движение за всички МПС с вериги;\r\nВременни ограничения по проходите:\r\n- „Котленски” - затворен за МПС над 12 тона;\r\n- „Предел” – затворен за МПС над 12 тона;\r\n- „Троянски” - забранен за всички МПС;\r\nЦелогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\nАвтомагистрали: \r\n- А1 „Тракия“: \r\nОбласт Бургас: Ограничено е движението за всички МПС в двете посоки от Карнобат до Бургас поради намалена видимост и снегонавявания.\r\n- А2 „Хемус“:\r\nОПУ София:\r\n- Ограничено е движението на МПС над 12 тона по АМ „Хемус“ в двете посоки поради обилен снеговалеж.\r\nОПУ Варна:\r\n- Ограничено е движението на всички МПС по АМ \"Хемус\" в участъка Каспичан – Варна. Обходен маршрут по път III-2008 Варна - Девня по крайезерния път.\r\n- Ограничено е движението на МПС над 12 тона по път I-9 от Бяла до Обзор поради обилен снеговалеж и влошени метеорологични условия;\r\n- Ограничено е движението за всички МПС по път III-208 от разклон Ветрино до гр. Провадия, поради почистване. Обходен маршрут: през с. Габърница - с. Петров дол - Провадия. /въвведено в 13:25 ч./\r\n- Ограничено е движението на МПС над 12 тона двупосочно по път I-4\r\n- Ограничено е движението на всички МПС по път I-2 от граница Шумен до Ветрино поради обилен снеговалеж и влошени метеорологични условия;\r\n- Ограничено е движението на всички МПС по път III-208 от пътен възел Ветрино до Провадия, поради обилен снеговалеж и влошени метеорологични условия; \r\n- Ограничено е движението на всички МПС по път III-2072 Вълчи дол – Добротич поради обилен снеговалеж и влошени метеорологични условия;\r\n- Ограничено е движението на всички МПС по път III-2901 Аксаковска панорама – Ветрино поради обилен снеговалеж и влошени метеорологични условия;\r\nОПУ Шумен:\r\n- Ограничава се движението на всички МПС по АМ \"Хемус\" в участъка ПВ „Каспичан“ – граница ОПУ Варна поради обилен снеговалеж и влошени метеорологични условия\r\n- А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: \r\n- Ограничено е движението на МПС над 12 тона двупосочно в участъка от София до пътен възел „Даскалово“ поради обилен снеговалеж и снегопочистване\r\nДруги въведени извънредни ограничения на движението:\r\nОПУ Благоевград: \r\n- Ограничено е движението по път II-84 Разлог – Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;\r\nОПУ Бургас:\r\n- Ограничено е движението по път II-79 Вълчаново – Средец поради ПТП. Водачите изчакват на място\r\n- ограничено за всички МПС по път III-906 гр.Варна – Горица затворен за всички МПС поради снегопочистване\r\n- ограничено за всички МПС по път III-7305 от Камчия – Люляково поради снегопочистване\r\nОПУ Варна:\r\nОграничение на движението за всички МПС по път II-27 Червенци – Бдинци поради нулева видимост, силен вятър и снегонавяване.\r\nОПУ Велико Търново:\r\n- Ограничено е движението по път III-405 Алеково – Козловец поради снегонавяване и нулева видимост /въведено в 00:37 ч./.\r\n- Ограничено е движението по път  III-407 Павел – Совата за МПС над 12 т. поради снегонавяване и нулева видимост /въведено в 00:51 ч./.\r\n- Ограничено е движението на МПС над 12 тона двупосочно по път I-4\r\nОПУ Видин:\r\n- Ограничено е движението по път III-1412 от разклона за с. Бранковци до с. Раковица от км 2+150 до км 14+000 поради снегонавявания. Обходен маршрут: Кула - Киряево - Раковица. /въведено в 08:24 ч./;\r\n- Ограничено е движението по път III-1413 Грамада – Синаговци за всички МПС, поради обилен снеговалеж и снегопочистване. /въведено в 09:26 ч./\r\n- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./\r\n- Ограничено е движението за всички МПС по път III-121 от с. Шишенци до гр. Кула от км 33+400 до км 50+300 поради снегонавяване.\r\nОПУ Враца:\r\n- Движение на МПС над 12 тона по път I-1 Сумер-Ботевград се осъществява двупосочно задължително с вериги поради силен снеговалеж.\r\nОПУ Габрово:\r\n- Ограничено е движението на МПС над 12 тона двупосочно по път I-4 за територията на област Габрово поради обилен снеговалеж и снегопочистване. /въведено в 15:52 ч/\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради обилен снеговалеж и влошени метеорологични условия;\r\n- Ограничено е движението за всички МПС по път II-27 Добрич – Балчик поради обилен снеговалеж и влошени метеорологични условия;\r\n- Ограничено е движението на всички МПС по път II-29 Добрич – Генерал Тошево – ГКПП „Йовково“ поради обилен снеговалеж и влошени метеорологични условия.\r\n- Ограничено е движението на всички МПС по път II-71 Добрич – Силистра поради обилен снеговалеж и снегонавявания; \r\n- Ограничено е движението на МПС над 12 тона по път III-207 Тервел – Алфатар – Силистра поради обилен снеговалеж и снегонавявания;\r\n- Ограничено е движението на всички МПС по път III-207 Кочмар – Тервел поради обилен снеговалеж и снегонавявания;\r\n- Ограничено е движението на всички МПС по път III-293 Добрич – Крушари поради обилен снеговалеж и снегонавявания;\r\n- Ограничено е движението на всички МПС по път III-296 Генерал Тошево – Каварна поради обилен снеговалеж и снегонавявания;\r\n- Ограничено е движението на всички МПС по път III-2077 Кочмар – Тервел – Межден поради обилен снеговалеж и снегонавявания;\r\n- Ограничено е движението за всички МПС по път III-2702 Генерал Киселово – Ведрина – Добрич поради обилен снеговалеж и влошени метеорологични условия;\r\n- Ограничено е движението за всички МПС по път III-7105 Добрич – Житница – Балик поради обилен снеговалеж и влошени метеорологични условия;\r\n- Ограничено е движението на МПС над 12 тона по път III-7106 Кочмар – Карапелит поради обилен снеговалеж и снегонавявания;\r\n- Ограничено е движението за всички МПС по път III-2075 Орляк – Зърнево поради обилен снеговалеж и влошени метеорологични условия;\r\n- Ограничено е движението на всички МПС по път III-2903 Генерал Тошево – Росица поради обилен снеговалеж и влошени метеорологични условия;\r\n- Ограничено е движението по за всички МПС по път III-2904 Кардам – Дуранкулак поради снегонавявания и лоша видимост\r\n- Ограничено е движението за всички МПС по път III-2932 Крушари – Росица поради обилен снеговалеж и влошени метеорологични условия;\r\n- Ограничено е движението за всички МПС по път III-7102 Тервел – Ангеларии поради обилен снеговалеж и влошени метеорологични условия;\r\n- Ограничено е движението за всички МПС по път III-7103 Oногур – Телериг – Крушари поради обилен снеговалеж и влошени метеорологични условия;\r\n- Ограничено е движението за всички МПС по път III-9002 Балчик – Генерал Тошево поради снегонавявания и лоша видимост\r\nОПУ Кърджали:\r\n- Ограничено е движението по път III-865 Кърджали – Ардино за всички МПС с ремаркета и полуремаркета; /въведено в 07:51 ч./;\r\n- Движението в участъка от път l-5 надлез Кирково - ГКПП Маказа се извършва задължително с вериги; /въведено в 16:23 ч./\r\n- Ограничено е движението на МПС над 12 т. по път III-507 Кърджали-Мост поради обилен снеговалеж и влошени метеорологични условия.\r\n- Движение с вериги на всички МПС по път II-58 Комунига-Тополово-Асеновград в участъка с. Комунига - гр. Асеновград\r\nОПУ Кюстендил:\r\n- Ограничено е движението по I-6 Кюстендил-ГКПП Гюешево за ППС над 12 т. с ремаркета и полуремаркета поради силен снеговалеж и навявания\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради обилен снеговалеж и почистване. /въведено в 16:25 ч./;\r\n- Ограничено е движението на МПС над 12 тона двупосочно по път I-4 Ябланица – Севлиево поради обилен снеговалеж и снегопочистване. /въведено в 15:44 ч./;\r\nОПУ Пазарджик: \r\n- Временно движението по път II-84 Разлог – Велинград е ограничено за МПС над 12 т поради снегопочистване. /въведено в 19:35 ч. на 25.02/;\r\n- Ограничено е движението на МПС над 12 тона по път II-37 Пещера-Батак-Доспат, за всички останали МПС са задължителни вериги. /въведено в 14:51 ч./;\r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. /въведено в 06:59 ч/;\r\n- Ограничено е движението за МПС над 12 тона двупосочно по път I-6 Перник – ГКПП Гюешево /въведено в 12:21 ч./\r\nОПУ Плевен:\r\n- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./\r\n- Движението на МПС над 12 тона се осъществява задължително с вериги на територията на цялата област;\r\nОПУ Пловдив: \r\n- Временно е ограничено движението за МПС над 12 тона с ремаркета и полуремаркета по път III-866 Девин - Кричим, поради силен снеговалеж и снегопочистване. /въведено в 08:58 ч./\r\n- Временно е ограничено движението на МПС над 12 тона с ремаркета и полуремаркета по път II-86 Асеновград - Смолян поради силен снеговалеж и снегопочистване. /въведено в 08:58 ч./\r\n- Движението на всички МПС по път II-58 Новаково – Кърджали задължително се осъществява с вериги; /въведено в 16:42 ч./\r\nОПУ Разград: \r\n- Ограничено е движението за всички МПС по път I-2 Русе – Разград – граница област Шумен поради влошени метеорологични условия.\r\nОграничено е движението за всички МПС по път II-23 Русе – Дулово поради влошени метеорологични условия.\r\nОграничено е движението за всички МПС по път II-49 Разград – Тутракан поради влошени метеорологични условия.\r\nОграничено е движението за всички МПС по път III-205 Исперих – Стефан Караджа поради влошени метеорологични условия.\r\nОграничено е движението за всички МПС по път III-702 Пристое – Лъвино поради влошени метеорологични условия.\r\nОграничено е движението за всички МПС по път III-2001 Ветово – Глоджево поради влошени метеорологични условия.\r\nОграничено е движението за всички МПС по път II-2002 Цар Калоян – Захари Стояново \r\nОграничено е движението за всички МПС по път ІІІ-2003 Дряновец – Сеново поради влошени метеорологични условия.\r\nОграничено е движението за всички МПС по път III-2004 път I-2 – Балкански – път III-204 \r\nОграничено е движението за всички МПС по път III-2005 Самуил – Подайва поради влошени метеорологични условия.\r\nОграничено е движението за всички МПС по път ІІІ-2102 Черешово – Бисерци поради влошени метеорологични условия.\r\nОграничено е движението за всички МПС по път ІІІ-2302 Сеново – Просторно поради влошени метеорологични условия.\r\nОграничено е движението за всички МПС по път ІІІ-2304 Малък Поровец – Острово поради влошени метеорологични условия.\r\nОграничено е движението за всички МПС по път ІІІ-2305 Исперих – Зебил поради влошени метеорологични условия.\r\nОграничено е движението за всички МПС по път ІІІ-2306 Тодорово – Къпиновци поради влошени метеорологични условия.\r\nОграничено е движението за всички МПС по път ІІІ-4902 Побит Камък – Веселец поради влошени метеорологични условия.\r\nОграничено е движението за всички МПС по път ІІІ-7002 Ясенково – Голям извор поради влошени метеорологични условия.\r\nОПУ-Русе: \r\n- Ограничено движение по път I-5 Русе – Бяла за МПС над 12 тона поради силен снеговалеж и снегонавявания; /въведено в 07:50 ч./\r\n- Ограничено е движението на всички МПС по път I-2 Русе – Разград поради влошени метеорологични условия.\r\n- Ограничено е движението на всички МПС по път II-21 Русе – Силистра поради силен снеговалеж и ограничена видимост;\r\n- Ограничено е движението на всички МПС по път II-23 Русе – Карнобат поради обилен снеговалеж и влошени метеорологични условия.\r\n- Ограничено движение по път II-51 Бяла-Попово за МПС над 12 тона поради силен снеговалеж и снегонавявания;\r\n- Ограничено е движението за всички МПС по път III-5402 Ценово-Обретеник поради снегонавявания.\r\nОПУ Силистра:\r\n- Ограничено е движението за всички МПС път I-7 Шумен – Силистра поради влошени метеорологични условия. /въведено в 15:06 ч./\r\n- Ограничава се движението на всички МПС по път II-21 Русе – Силистра, поради влошени метеорологични условия;\r\n- Ограничено е движението на всички МПС по път II-71 Силистра – Добрич поради обилен снеговалеж и снегопочистване;\r\nОграничено е движението на МПС над 12 тона по път III-2077 Каблешково – Межден поради обилен снеговалеж и снегопочистване; \r\n- Ограничено е движението на МПС над 12 тона по път III-207 Алеково – Тервел поради обилен снеговалеж и снегопочистване;\r\n- Ограничено е движението на всички МПС по път III-205 Тутракан – Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.\r\nОПУ Сливен:\r\n- Ограничено е движението за всички МПС по път I-6 Гурково – Сливен поради обилен снеговалеж и влошена метеорологична обстановка.\r\n- Ограничено е движението за МПС над 12 тона по път II-55 Гурково – Нова Загора поради влошена метеорологична обстановка. \r\n- Ограничено е движението за всички МПС път III-662 поради нулева видимост и влошена метеорологична обстановка.\r\nОПУ Смолян:\r\n- Временно движението по път ІІІ-866 Девин – Михалково е ограничено за МПС над 12 т с ремаркета и полуремаркета поради снегопочистване. /въведено в 05:28 ч./;\r\n- Временно движението по път III-864 Пампорово – Стойките е ограничено за МПС над 12 т с ремаркета и полуремаркета поради снегопочистване; /въведено в 05:28 ч./; задължително движение на всички МПС с вериги; /09:53 ч./\r\n- Временно е ограничено движението на МПС над 12 тона за цялата област. /въведено в 07:51 ч./\r\nОПУ Смолян и ОПУ Пазарджик:\r\n- Временно движението на МПС над 12 тона по път II-37 Пазарджик – граница област София е ограничено, поради обилен снеговалеж и почистване. /въведено в 12:40 ч./\r\n- Временно движението по път II-37 Батак – Доспат е ограничено за МПС над 12 т с ремаркета и полуремаркета поради снегопочистване./въведено в 06:57 ч./;\r\nОПУ София:\r\n- Движението на МПС над 12 тона по път I - 6 проход Гълъбец /Долно Камарци – Буново/ се осъществява само с вериги поради продължителен и обилен снеговалеж. /въведено в 11:53 ч./\r\n- Движението на МПС над 12 тона по път I-1 Мездра – Ботевград се осъществява задължително с вериги;\r\nОПУ София и ОПУ Пловдив:\r\n- Временно движението по път I-6 София – Карлово в посока София двупосочно е ограничено за МПС над 12 т поради снегопочистване. /въведено в 06:18 ч./; \r\nОПУ Стара Загора: \r\n- Ограничено е движението за всички МПС по път I-6 Мъглиж – Николаево поради лоши метеорологични условия. \r\nОбходен маршрут: път I-5 Казанлък-Стара Загора - път II-66 Стара Загора-Нова Загора и II-55 Нова Загора-Гурково. /въведено в 14:00 ч./;\r\nОПУ Търговище:\r\n- Ограничено е движението за МПС над 12 тона по път I-4 поради обилен снеговалеж и влошени метеорологични условия;\r\nОПУ Шумен: \r\n- Ограничено е движението за всички МПС по път I-2 граница Разград – Шумен – граница Варна поради влошени метеорологични условия.\r\n- Ограничено е движението за всички МПС по път I-7 Шумен – Силистра поради влошени метеорологични условия.\r\n- Ограничено е движението на МПС над 12 тона двупосочно по път I-4 \r\n- Ограничено е движението за всички МПС път II-27 Памукчи – граница Варна поради влошени метеорологични условия.\r\n- Ограничено е движението на МПС над 12 тона път II-73 Смядово – Карнобат поради влошени метеорологични условия.\r\n- Ограничено е движението за всички МПС по път III-731 Радко Димитриево – Друмево поради влошени метеорологични условия.\r\nОграничено е движението за всички МПС по път III-205 Исперих – Стефан Караджа поради снегонавявания и ограничена видимост.\r\n- Ограничено е движението за всички МПС път III-207 Векилски – Тервел поради влошени метеорологични условия.\r\n- Ограничено е движението за всички МПС път III-2006 Мадара – Каспичан поради влошени метеорологични условия.\r\n- Ограничено е движението за всички МПС път III-701 Нови Пазар – Никола Козлево поради влошени метеорологични условия.\r\n- Ограничено е движението за всички МПС път III-702 Пристое – Духовец поради влошени метеорологични условия.\r\n- Ограничено е движението за всички МПС път III-2007 Каспичан – Златна Нива поради влошени метеорологични условия.\r\n- Ограничено е движението за всички МПС път III-2073 Никола Козлево – Векилски поради влошени метеорологични условия.\r\n- Ограничено е движението за всички МПС път III-2075 Зърнево – Никола Козлево поради влошени метеорологични условия.\r\n- Ограничено е движението за всички МПС път III-7003 Каолиново – Златна Нива поради влошени метеорологични условия.\r\n- Ограничено е движението за всички МПС път III-7005 Тодор Икономово – Каолиново поради влошени метеорологични условия.\r\nОПУ Ямбол:\r\n- Ограничено движение за всички МПС по път Стефан Караджово - кръстовище с път II-79 Голямо крушово-Болярово поради снеговалеж, силен вятър и ограничена видимост.\r\n- Ограничено e движението за всички МПС по път II-53 Калчево – Зорница поради снеговалеж, силен вятър и ограничена видимост.\r\n3. Машини работили по зимното поддържане: 2375 бр.", "date": "2018.02.26", "title": "Актуална пътна обстановка"}
{"url": "http://www.focus-news.net/news/2018/02/26/2493295/dobrich-ogranicheno-e-dvizhenieto-za-vsichki-mps-po-pat-i-9-durankulak-varna-na-teritoriyata-na-oblast-dobrich.html", "text": "Ограничено е движението за всички МПС по път I-9 Дуранкулак – Варна на територията на област Добрич, съобщиха от пресцентъра на Агенция \"Пътна инфраструктура\"", "date": "2018.02.26", "title": "Добрич: Ограничено е движението за всички МПС по път I-9 Дуранкулак – Варна на територията на област Добрич."}
{"url": "http://www.focus-news.net/news/2018/02/26/2493263/api-ogranicheno-e-dvizhenieto-po-pat-iii-7305-kamchiya-lyulyakovo-pat-iii-906-varna-goritsa-pat-iii-205-isperih-stefan-karadzha-pat-iii-5402-tsenovo-obretenik-i-pat-lll-121-shishentsi-kula-poradi-snegopochistvane.html", "text": "Ограничено е движението по път III-7305 Камчия-Люляково, път III-906 Варна-Горица, път III-205 Исперих - Стефан Караджа, път III-5402 Ценово-Обретеник и път lll-121 Шишенци - Кула поради снегопочистване. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "АПИ: Ограничено е движението по път III-7305 Камчия-Люляково, път III-906 Варна-Горица, път III-205 Исперих - Стефан Караджа, път III-5402 Ценово-Обретеник и път lll-121 Шишенци - Кула поради снегопочистване"}
{"url": "http://www.focus-news.net/news/2018/02/26/2493266/burgas-vavedena-e-zabrana-za-dvizhenie-na-tovarni-avtomobili-nad-12-tona-po-pat--73-shumen-karnobat-i-pat--9-obzor-kosharitsa-patyat-elhovo-sredets-e-zatvoren.html", "text": "Път ІІ-73 от Шумен до Карнобат е въведена забрана за движение на товарни автомобили над 12 тона. Това съобщиха от Областна администрация Бургас. Път І-9 от Обзор до Кошарица е въведена забрана за товарни автомобили над 12 тона. Участъкът на АМ \"Тракия\" от Карнобат до Бургас е затворен в двете посоки поради силен вятър и нулева видимост. Пътят Елхово-Средец е затворен за движение.", "date": "2018.02.26", "title": "Бургас: Въведена е забрана за движение на товарни автомобили над 12 тона по път ІІ-73 Шумен-Карнобат и път І-9 Обзор-Кошарица, пътят Елхово-Средец е затворен"}
{"url": "http://www.focus-news.net/news/2018/02/26/2493268/api-ogranicheno-e-dvizhenieto-po-pat-iii-2904-kardam-durankulak-pat-iii-9002-balchik-general-toshevo-i-pat-ii-53-kalchevo-zornitsa-poradi-snegonavyavaniya-i-losha-vidimost.html", "text": "Ограничено е движението по път III-2904 Кардам - Дуранкулак, път III-9002 Балчик - Генерал Тошево и път II-53 Калчево-Зорница поради снегонавявания и лоша видимост. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Ограничено е движението по път III-2904 Кардам - Дуранкулак, път III-9002 Балчик - Генерал Тошево и път II-53 Калчево-Зорница поради снегонавявания и лоша видимост"}
{"url": "http://www.focus-news.net/news/2018/02/26/2493272/global-times-kitay-zapadat-izpolzva-etiketa-ostra-vlast-sreshtu-kitay.html", "text": "Правителството на САЩ наскоро излезе със серия документи, мнозина от които враждебни спрямо Китай, Русия и други страни. Някои американски военни и политически фигури също направиха неприятелски коментари по отношение на Пекин, пише китайското държавно издание за международна политика Global Times.\r\nПодобно на тези, които разпространяват слухове за външни заплахи през цялото време, учените в американските тинк-танкове показаха нагледно способността си да измислят нови етикети – „остра власт“. Терминът се използва широко от западните медии и стана инструмент за клевета срещу Китай за неговият нормален културен обмен с чуждестранни държави.\r\nЗападните правителства и медии са добри в създаването на концепции и внушения. Западът спечели война без дори да изстреля един куршум, когато Съветският съюз се разпадна през 90-те. След края на Студената война, Западните научни кръгове, тинк-танкове и медии, възползвайки се от международната информационна хегемония, с която се сдобиха, стартираха офанзива срещу не-Западните страни. Те създадоха концепции като „твърда власт“, „мека власт“, „интелигентна власт“ и „остра власт“.\r\nДа вземем меката власт. Създанието на концепцията не само направи американският учен Джоузеф Ние акадимчески гигант, но и доведе до хиляди сродни изследвания в западните академични кръгове и медии. В Китай, концепцията за мека власт придоби голяма популярност. Интересът към нея от различни научни полета не стихва от 30 години насам. За разлика от това, руснаците се отнасят скептично към нея.\r\nВъпреки факта, че Китай се развива всестранно през последните години, Западните учени продължават да тръбят, че не вярват в това, че Китай наистина може да достигне до „мека власт“ заради дълбоко вкоренения демократически монизъм. С други думи, те вярват, че меката сила се създава на базата на Западната демокрация... И докато Китай не възприеме този тип демокрация, тя никога не може да разработи меката власт.\r\nВ лицето на офанзивата за „острата власт“ на Запада срещу Китай, ние на всяка цена не трябва да се оставяме да ни водят за носа. Не трябва да реагираме бурно на враждебността на американските политици и клеветническите тенденции срещу Китай. Дискусията за това, дали „Поднебесната империя“ е надминала САЩ във всички отношения се води интензивно. Ако сляпо използваме Америка като пътеводна светлина, ще паднем в капана на конфронтацията.\r\nКакто заяви китайския президент Си Дзинпин: „Светът е толкова голям, а проблемите са толкова много. Международната общност очаква да чуе гласа на Китай и да види китайските планове. Китай не може да отсъства“. Има толкова широко място за реализация на китайските цели, както за неговото развитие и издигане.\r\nЗападът вече осъществи няколко кръга от „концептуалната си офанзива“ в очевидното намерение да разпространи новината за „китайската заплаха“. Ако не можем да различим намеренията им да създават нови внушения за Китай, няма да можем да използваме новите идеи в китайските академични кръгове и ще станем лесна жертва на капана на Западната логика.\r\nПревод и редакция:", "date": "2018.02.26", "title": "Global Times (Китай): Западът използва етикета „остра власт“ срещу Китай"}
{"url": "http://www.focus-news.net/news/2018/02/26/2493273/the-hill-melaniya-tramp-prizova-za-dobro-povedenie-v-sotsialnite-mrezhi.html", "text": "Мелания Тръмп, чийто съпруг е добре известен с фойерверките, които пали в Туитър, заяви, че родителите трябва „да насърчават позитивното поведение в социалните мрежи“ като пример за децата, пише американското издание The Hill.\r\n„Както съм казвала и преди, важно е като възрастни да поемем лидерството и отговорността и да помогнем на нашите деца да се справят с многото проблеми, с които се сблъскват днес“, заяви първата дама на САЩ в понеделник, по време на обяд със съпругите на всички американски губернатори, които бяха на прием при президента Доналд Тръмп.\r\n„Това означава да насърчаваме позитивното поведение в социалните мрежи“, подчерта Мелания Тръмп. „Дори да ограничаваме времето им онлайн и да разбираме съдържанието, към което са открити ежедневно“.\r\nПревод и редакция:", "date": "2018.02.26", "title": "The Hill: Мелания Тръмп призова за добро поведение в социалните мрежи"}
{"url": "http://www.focus-news.net/news/2018/02/26/2493265/api-ogranicheno-e-dvizhenieto-po-pat-ii-27-ot-cherventsi-do-bdintsi-poradi-nuleva-vidimost-silen-vyatar-i-snegonavyavane.html", "text": "Ограничено е движението по път II-27 от Червенци до Бдинци поради нулева видимост, силен вятър и снегонавяване. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "АПИ: Ограничено е движението по път II-27 от Червенци до Бдинци поради нулева видимост, силен вятър и снегонавяване"}
{"url": "http://www.focus-news.net/news/2018/02/26/2493277/tv-zvezda-v-moskva-shte-si-spomnyat-za-ruskite-geroi-osvoboditeli-na-balgarskiya-narod.html", "text": "На 3 март 2018 година, в дена на 140-годишния юбилей от освобождаването на България от османско робство, в Москва, край паметника на руските гренадири, ще се проведе паметна акция в чест на героите-освободители на българския народ, съобщават от руския телевизионен канал „ТВ Звезда“.\r\nВ мероприятието ще вземат участие посланикът на България в Русия Бойко Коцев, флотският адмирал Димитър Ангелов, сътрудниците на българското посолство, Българския културен институт и Центъра за промишленост в Москва, представители на българската диаспора, както и суворовци и кадети от Москва.\r\nПревод и редакция:", "date": "2018.02.26", "title": "„ТВ Звезда“: В Москва ще си спомнят за руските герои-освободители на българския народ"}
{"url": "http://www.focus-news.net/news/2018/02/26/2492904/burgas-v-grada-shte-se-provede-preskonferentsiya-po-povod-predstoyashtoto-16-o-izdanie-na-sofiya-film-fest-na-brega.html", "text": "В града ще се проведе пресконференция по повод предстоящото 16-о издание на \"София филм фест на брега\". Това съобщиха от пресцентъра на Община Бургас. Пресконференцията ще се проведе на 28 февруари от 15.00 часа в Камерната зала на театър \"Адриана Будевска\". Вече са ясни датите на филмовия фестивал. Той ще гостува в Бургас от 15 до 23 март в Държавен театър \"Адриана Будевска\". В пресконференцията ще участват зам.-кметът по \"Култура и образование\" Йорданка Ананиева, художественият директор на \"София филм фест на брега\" Георги Дюлгеров, директорът на \"София филм фест\" Стефан Китанов и директорът на ДТ \"Адриана Будевска\" Борислав Чакринов,. Ще бъде оповестена основната информация за киносъбитието - филми от програмата, очаквани гости, жури и други любопитни подробности. За 16-а поредна година фестивалът ще срещне бургаската публика с едни от най-талантливите филмови творци.\r\n\"София филм фест на брега\" се провежда от 2003 г. в Бургас, като специално издание на фестивала-майка \"София филм фест\". По-късно започва организацията на подобни филмови фестивали в Пловдив (2006 г.) и във Варна. Фестивалът на бургаска територия се случва благодарение на партньорството между филмовите индустрии, творците и Община Бургас.", "date": "2018.02.26", "title": "Бургас: В града ще се проведе пресконференция по повод предстоящото 16-о издание на \"София филм фест на брега\""}
{"url": "http://www.focus-news.net/news/2018/02/26/2493267/prof-mihail-konstantinov-ako-skandalat-s-prodazhbata-na-chez-ne-se-ovladee-mozhe-da-se-stigne-do-padane-na-pravitelstvoto.html", "text": "Ако скандалът с продажбата на ЧЕЗ не се овладее, може да се стигне до падане на правителството, прогнозира проф. Михаил Константинов. В интервю за Радио „Фокус“ той призова спешно да се направят промени в българското законодателство, защото по думите му сега е моментът държавата да защити себе си и интересите в своята национална сигурност. Според него не може чуждо юридическо лице да оперира на българска територия, без да се съобразява с българските закони и нарече несъстоятелни твърденията, че сделката е извършена по чешкото законодателство.\r\n„Ако не се овладее този скандал, а той е сериозен, всичко може да се изпълни, а това ще бъде най-големият майтап - да падне правителството заради такова нещо, да падне нашата законодателна и изпълнителна власт, защото просто ще станем за смях. Пак повтарям, да спорим кой е виновен и кой - не, е безсмислено. По-добре да се види какво пише в законите и това да стане час по-скоро, преди сделката да е станала факт. Освен това за тази сделка вече се заговори, че зад нея стои друг бизнесмен, който има и други интереси към България, което не е забранено. Просто трябва да изкараме така нареченото задкулисие, до колкото го има и да се реши този въпрос. Може да се окаже, че цялото това нещо е глупост. Да си мисли някой, че обществото ще приеме така без коментари подобни решения, няма как да се случи“, допълни проф. Константинов. \r\nТой препоръча депутатите да побързат, докато сделката не е финализирана, защото има опасност формално операцията да се окаже коректна, и ако има пропуски, които позволяват обекти от стратегическо значение да се продават по този начин – да се отстранят.", "date": "2018.02.26", "title": "Проф. Михаил Константинов: Ако скандалът с продажбата на ЧЕЗ не се овладее, може да се стигне до падане на правителството"}
{"url": "http://www.focus-news.net/news/2018/02/26/2493276/shumen-ogranicheno-e-dvizhenieto-na-vsichki-mps-po-pat-iii-7004-timarevo-struyno-pat-iii-7002-venets-yasenkovo-poradi-silen-snegovalezh.html", "text": "Ограничено е движението на всички МПС по път III-7004 Тимарево - Струйно, път III-7002, Венец - Ясенково поради силен снеговалеж. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Шумен: Ограничено е движението на всички МПС по път III-7004 Тимарево - Струйно, път III-7002, Венец - Ясенково поради силен снеговалеж"}
{"url": "http://www.focus-news.net/news/2018/02/26/2493274/burgas-vazstanoveno-e-dvizhenieto-za-mps-do-12-t-po-pat-ii-49-valchanovo-sredets-ostava-ogranicheno-dvizhenieto-za-mps-nad-12-t-poradi-ptp.html", "text": "Възстановено е движението за МПС до 12 т по път II-49 Вълчаново – Средец, остава ограничено движението за МПС над 12 т поради ПТП. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Бургас: Възстановено е движението за МПС до 12 т по път II-49 Вълчаново – Средец, остава ограничено движението за МПС над 12 т поради ПТП"}
{"url": "http://www.focus-news.net/news/2018/02/26/2492714/predstoyashti-sabitiya-v-stranata-za-26-fevruari-agentsiya-fokus.html", "text": "***\r\nОт 13.00 часа, в „София Тех Парк“ на бул. „Цариградско шосе“ №111, в  партера на сградата  „Лабораторен комплекс“, министърът на регионалното развитие и благоустройството Николай Нанков ще открие дискусия, посветена на новото райониране на страната.\r\n***\r\nОт 14.00 - 17.00 часа, в аула „Максима“ на УМБАЛ „Св. Екатерина“, бул. „Пенчо Славейков“ 52А, 1431 София, ще се проведе конференция на тема: „Защита на здравето на всеки гражданин на ЕС“. Конференцията ще открият: Кирил Ананиев, министър на здравеопазването на Република България; Лиляна Павлова, министър за българското председателство на Съвета на ЕС 2018; проф. д-р Генчо Начев, изпълнителен директор на УМБАЛ „Св. Екатерина“ и Н.Пр. г-н Херберт Салбер, посланик на Федерална република Германия в България. \r\n***\r\nОт 15.00 часа на площад „Васил Левски“ в град Карлово министърът на отбраната Красимир Каракачанов и началникът на отбраната генерал-лейтенант Андрей Боцев ще участват в тържествения ритуал по посрещането на военнослужещите от 34-тия контингент на Въоръжените сили на Република България, които успешно приключиха участието си в мисията  на НАТО „Решителна подкрепа“ в Афганистан.\r\n***\r\nОт 09.30 часа XVI състав на Специализирания наказателен съд ще проведе съдебно заседание по делото срещу Недялко Ц., обвинен в организиране и ръководене на организирана престъпна група. \r\n***\r\nОт 09.30 часа, 15-ти състав на Софийски градски съд ще проведе съдебно заседание по делото срещу Любомир Димитров – Гребеца, обвинен в убийство по чл. 115-118 от Наказателния кодекс. Част от заседанието ще бъде при закрити врата, защото ще се слушат Веществени доказателствени средства. \r\n***\r\nОт 10.00 часа в Руски културно-информационен център, зала 305, етаж 3 ще се проведе телемост  Москва – София по време, на който ще бъдат представени резултатите от съвместния проект в областта на културата, реализиран от  българския вестник „Стандарт“ и руската медийна група МИА „Россия сегодня“ - РИА Новости – „Спутник“ по повод 140 години от Руско-турската война и Освобождението на България. \r\nОт 10.30 ще се проведе ученическа интелектуална игра – викторина. \r\n***\r\nОт 11.00 часа в НДК ще бъде официално открит „Салонът на музеите”. Близо 40 музея и няколко галерии от различни краища на България ще представят щрихи от своите експозиции на площ от 500 кв. м. на третия етаж на Двореца.\r\n***\r\nОт 11.00 часа в Големия салон на БАН ще бъде представен Институтът за изследване на обществата и знанието при БАН, в рамките на кампанията БАН представя своите институти. \r\n***\r\nОт 14.00 часа в зала 42 на НДК ще се проведе дискусия на тема „Отвъд съкровищата: съвременно управление на културното наследство”. В нея ще участват директори на музеи, експерти и археолози, а сред дискутираните теми ще бъдат културното наследство в съвременния виртуален свят, мениджмънт на образователни програми, възможности за представяне на културното наследство и др.\r\n***\r\nОт 14.00 часа, 5-ти състав на Софийски градски съд ще проведе съдебно заседание по делото срещу Пламен Христов, обвинен в убийство на по чл. 115 от НК. (Охранителят, обвинен за това, че е намушка 19-годишен младеж в мол). \r\n***\r\nОт 15:00 часа в зала \"Сердика\" на София Хотел Балкан ще се проведе публичен дебат със Сесилия Малмстрьом, европейски комисар по въпросите на търговията. В дискусията ще се включи и председателят на Парламентарната комисия по околна среда Ивелина Василева. \r\n***\r\nОт 17.00 часа в галерия „УниАрт“ на Нов български университет официалната церемония по награждаването на победителя във второто издание на Конкурс за нова пиеса’ 2018 на тема: „Родината“. \r\n***\r\nОт 18.00 часа в Голямата зала на Руския културно-информационен център ще се състои концерт, посветен на деня, в който отбелязваме паметта на Светителя Серафим, архиепископ Богучарски и Софийски.\r\n***\r\nОт 18.30 часа, в зала „Роял” на София Хотел Балкан, Българският форум на бизнес лидерите ще връчи своите призове за корпоративна социална отговорност за 15-а поредна година. Отличията ще бъдат връчени от министъра на икономиката Емил Караниколов, министъра на труда и социалната политика Бисер Петков, кмета на София Йорданка Фандъкова, заместник-министъра на образованието, и науката Деница Сачева, заместник-министъра на околната среда и водите Николай Кънчев, посланикът на Великобритания Н. Пр. Ема Хопкинс. \r\n***\r\nОт 19.00 часа в Галерия „Алма Матер“ ще бъде представена изложбата да „Да обичаш дивото. Монголия“. \r\n***\r\nОт 10.00 часа „Работилница на Баба Марта“ ще отвори врати във фоайето на Общината. \r\n***\r\nОт 11.00 часа кметът на Община Благоевград д-р Атанас Камбитов ще постави начало на дейностите по обновяване и модернизиране на сградите на ОД МВР и Първо РПУ – Благоевград. \r\n***\r\nОт 11:30 часа в зала „22 септември“ - Благоевград на тържествена церемония по повод 26 години Национален парк „Рила“ ще бъде представен юбилеен филм „Национален парк Рила и зоната на вечните снегове“. Ще бъде подредена юбилейна експозиция под надслов „Национален парк Рила - ретроспекция“.\r\n***\r\nОт 14.00 часа в зала 114, Учебен корпус 1 на ЮЗУ „Неофит Рилски“ ще се проведе публична лекция на Жан-Касиен Билие.\r\n***\r\nОт 14.00 часа в офиса на партията в село Руен, ул. „Първи май“ 37, Народният представител ГЕРБ Ася Пеева ще има приемен. \r\n***\r\nОт 10.00 до 12.00 часа, в клуба на партията на ул. „Г. Бенковски” №1 в морската столица, народният представител от ПП ГЕРБ Нели Петрова ще проведе приемна за граждани. \r\n***\r\nОт 13.00 часа в централата на ГС на БСП-Варна (ул. „Македония“ 33) ще се проведе приемна за граждани на народните представители от ПГ на „БСП за България“ Иван Иванов и проф. Анелия Клисарова. \r\n*** \r\nОт 10.30 часа в ДГ „Пролет“ ще се състои инициативата „Приказки без край” по проект  „Деца четат на деца”, съвместно с Младежки дом.\r\n***\r\nОт 11.00 часа в Държавен куклен театър „Дора Габе“ ще се проведе куклен спектакълът „Тримата братя и златната ябълка“. \r\n***\r\nОт 14.00 часа в Регионална библиотека „Дора Габе“ ще се проведе конференция, посветена на Втората световна война. \r\n***\r\nВ експозиционна зала \"Кутловица\" ще бъде открита изложба на жени, които творят в областта на изкуството от Монтана. Тя се организира за трета поредна година от Дружество на художниците ,,Тенец“.\r\n***\r\nОт 09.00 часа в зала 2 на Окръжния съд ще се проведе заседание по делото срещу Борислав З., Росен Н., Петко К., Димитър А. и Георги Ч., обвинени в съучастие при избягване плащането на данъчни задължения в особено големи размери. \r\n***\r\nОт 09.00 часа в зала 10 на Окръжния съд ще се проведе заседание по делото срещу Стефан М. и Петър А., обвинени в съучастие при извършване на грабеж. \r\n***\r\nОт 10.00 часа в зала 10 на Районния съд ще се проведе заседание по делото срещу бившия полицай Венцеслав Караджов по обвинението, че е предоставил законно притежавано огнестрелно оръжие на лице, ненавършило 18 год. – неговия син. Заседанието е първо по делото.\r\n***\r\nОт 10.00 часа в Дома на културата „Борис Христов“ ще се проведе обществено обсъждане на местоположението на седемте нови социални услуги в Пловдив.\r\n***\r\nОт 10.30 часа в зала 10 на Окръжния съд ще се проведе заседание по делото срещу Никола Х., обвинен в измама и избягване плащане на данъчни задължения в особено големи размери. \r\n***\r\nОт 14.30 часа в ОУ „Гео Милев“ ще се проведе училищният кръг от Осмото национално състезание по правопис на английски език Spelling Bee.\r\n*** \r\nОт 14.00 часа в зала 2 на Областна администрация Шумен ще се проведе заседание на Областната комисия по безопасност на движението по пътищата.\r\n***\r\nОт 14.00 часа в сградата на общината кметът Шумен Любомир Христов ще има приемен ден за граждани.", "date": "2018.02.26", "title": "Предстоящи събития в страната за 26 февруари (Агенция „Фокус“)"}
{"url": "http://www.focus-news.net/news/2018/02/26/2492715/pregled-na-osnovnite-temi-v-svetovniya-pechat-agentsiya-fokus.html", "text": "САЩ и Северна Корея, в лицето на Иванка Тръмп и севернокорейския бивш шпионин Ким Йон-чоу, продължиха мълчаливите си отношения в рамките на Зимните Олимпийски игри в Пьончан и тяхната церемония по закриване, пише американското издание USA Today. Макар дъщерята на американския президент да бе разположена почти рамо до рамо с представителя на режима в Пхенян, двете страни така и не проведоха разговор. От Белия дом също отрекоха да е имало каквото и да е взаимодействие между двете делегации. Но когато в рамките на церемонията по закриването атлетите на Южна и Северна Корея преминаха през стадиона, едновременно Иванка и Ким Йон-чоу станаха на крака и им ръкопляскаха, отбелязва изданието, като припомня, че на церемонията по откриването вицепрезидентът Майк Пенс отказа да стане на крака при същата ситуация. \r\nАдминистрацията на Доналд Тръмп обяви нови санкции насочени срещу Северна Корея в петък, като опит да принуди Пхенян да се откаже от ядрената си програма. На този фон делегацията на САЩ в Пьончан не направиха коментир относно готовността на Северна Корея да проведе разговори с представители на Вашингтон, нещо, което бе обявено от офиса на южнокорейския президент Мун Дже-ин в неделя. Вместо това в началото на визитата си Иванка предаде лично писмо от нейния баща за южнокорейския държавен глава, като по-късно проведе разговори с него. \r\nВъв всеки случай поведението на Иванка и на Ким Йон-чоу напомня това на американския вицепрезидент Майк Пенс и сестрата на Ким Чен-ун от церемонията по откриването на  Олимпиада. Бившият губернатор на Индиана бе поставен изключително близо до Ким Йо-сун, сестра на севернокорейския лидер. Двамата не се погледнаха, нито говореха помежду си, макар по-късно да бе съобщено, че пхенянската делегация е поискала разговори в кулоарите на церемонията, на което Пенс се е съгласил, но Северна Корея се е отказала в последния момент. \r\nОт друга страна, смята американското издание, нито Иванка, нито Ким Йон-чоу изглеждат подходящи да бъдат посредници в кризата на Корейския полуостров. Дъщерята на американския президент се занимава основно с проблеми, свързани с икономиката и заетостта, докато севернокорейският представител е противоречива фигура, бивш шпионин и обвиняван в съставянето на плана за потапянето на южнокорейски кораб през март 2010 г., когато загинаха 46 души.\r\n*** Турция приветства гласуваната резолюция на Съвета за сигурност на ООН, призоваваща за 30-дневни спиране на огъня и позволяване на хуманитарни доставки в блокираната Източна Гута, но от Анкара заявиха, че операция „Маслинова клонка“ ще продължи, пише вестник Hurriyet. Според Хами Аксай, говорител на турското външно ведомство, „ние приветстваме приетата от Съвета за сигурност на ООН резолюция като отговор на влошаващата се хуманитарна ситуацията из цяла Сирия и в частност Източна Гута“. По думите на говорителя, „Турция ще продължава да разширявана своята хуманитарна помощ за сирийския народ, но в същото време… ще продължава да се бори с терористични организации, които заплашват териториалната цялост и политическо единство на Сирия“. В думите на Аксай става въпрос за кюрдските „Отряди за народна самоотбрана“, които заедно със своето политическо крило „Демократически съюз“, контролират част от Северна Сирия. Считайки ги за терористична организация, Анкара започна срещу тях операция „Маслинова клонка“ на 20 януари. \r\nВестникът пише още, че макар резолюцията да е била гласувана и приветствана от блокираните в Източна Гута бунтовници, сблъсъците между тях и представители на режима са продължили и в неделя. Това са съобщили от базираната в Лондон Сирийската обсерватория за човешки права, чиято информация изданието привежда. Според същата информация на 25 февруари са загинали още 13 цивилни в бунтовническия анклав, което е добавка към над 500-те убити в рамките на последната седмица.\r\n*** Белият дом заяви в неделя, че евентуални преговори със Северна Корея трябва да бъдат фокусирани върху прекратяването на севернокорейската ядрена програма, пише The Hill. \r\n„САЩ, нашият олимпийски домакин Южна Корея и международната общност са съгласни, че денуклеаризацията трябва да бъде резултата от какъвто и да е диалог със Северна Корея“, заяви говорителят на Белия Дом Сара Сандърс на фона на информацията, обявена от Сеул, според която Пхенян е готов да проведе разговори със САЩ. \r\n„Ще видим дали съобщението на Пхенян от днес (неделя, 25 февруари – бел. пр.), според което режимът е съгласен на разговори, е първата стъпка към денуклеаризация“, добави Сандърс. \r\nСпоред разпространената от Сеул информация, делегацията на Северна Корея на закриването на Олимпийските игри в Пьончан е съобщила, че подобрените отношения между Пхенян и Сеул трябва да съвпадат със затопляне на връзките с Белия дом. \r\nВ петък Доналд Тръмп обяви „най-големите до сега“ санкции срещу Северна Корея, целящи прекратяване на ядрената програма на Пхенян. По-рано бе съобщено, че по време на откриването на Олимпиада, пхенянската делегация е поискала разговори в кулоарите на церемонията, на което вицепрезидентът Майк Пенс се е съгласил, но Северна Корея се е отказала в последния момент. \r\n*** Японският министър на отбраната Ицунори Онодера приветства разполагането на американски изтребители F-35A в японската военновъздушна база в Мисава, пише местното издание The Asahi Shimbun. \r\n„От изключително значение е разполагането на F-35A във времето, в което нашите съседни държави усъвършенстват и модернизират възможностите на своите военновъздушни сили“, заяви Онодера на церемонията по отбелязването на разполагането. Според министъра, екипираните с „последна „стелт“ технология“ машини са „едни от най-добрите в света“. \r\nИзданието припомня, че F-35A са класифицирани като пето поколение изтребители, които не могат да бъдат засечени от действащите световни радарни системи. Такива самолети разработват също така Китай и Русия, съответно J-20 и Su-57. \r\nВ Япония ще бъдат разположени общо 42 F-35A, които ще заменят остаряващите изтребители F-4. Вестникът обаче отбелязва, че за новите самолети е платена висока цена, скочила от 9,6 милиарда йени през фискалната 2012 г. до 14,7 милаирда йени през фискалната 2017 г., което се равнява на 137 милиона долара.\r\n***", "date": "2018.02.26", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/02/26/2493270/ruse-vremenno-e-ogranicheno-dvizhenieto-na-vsichki-mps-po-tretoklasnata-patna-mrezha-na-oblastta.html", "text": "Временно е ограничено движението на всички МПС по третокласната пътна мрежа на област Русе. Това съобщиха от пресцентъра на Агенция \"Пътна инфраструктура\". \r\nВременно е ограничено движението за всички МПС по път II-79 Средец-Вълчаново ханче в област Бургас поради 2 аварирали тежкотоварни автомобила.", "date": "2018.02.26", "title": "Русе: Временно е ограничено движението на всички МПС по третокласната пътна мрежа на областта"}
{"url": "http://www.focus-news.net/news/2018/02/26/2492717/basketbol-balgariya-zagubi-ot-finlandiya-sas-7075.html", "text": "Баскетбол: Националният ни отбор по баскетбол загуби като гост във Финландия. Момчетата на Любомир Минчев отново се бориха до последно и имаха огромен шанс да си тръгнат с победа от Хелзинки, но последните  пет минути от мача ги лишиха от заслужена победа. Александър Везенков отново показа, че е голямото име на българския баскетбол.Той постигна „дабъл-дабъл“ от 28 точки и 10 борби.\r\nВ другия мач Исландия победи Чехия със 76:75. \r\nПървите три тима в класирането продължават за следващия етап, като ще образуват нова група  с първите три класирани от потока на Франция, Русия, Босна и Херцеговина и Белгия.\r\nВЕНЦИСЛАВ ДРАГОМАНОВ", "date": "2018.02.26", "title": "Баскетбол: България загуби от Финландия със 70:75"}
{"url": "http://www.focus-news.net/news/2018/02/26/2492718/abv-posavetva-prezidenta-rumen-radev-da-svika-ksns-za-golemite-energiyni-proekti-obzor.html", "text": "АБВ посъветва президента Румен Радев да свика Консултативен съвет по национална сигурност (КСНС) за големите енергийни проекти. На дискусията, организирана от партията на тема: “АЕЦ “Белене“ – ключ към сигурността и развитието на България“ нейният основател и президент на Република България в периода 2002-2012 г. Георги Първанов заяви: „Съветвам президента Радев да свика КСНС за големите енергийни проекти – на този орган приляга да се занимае с това“. „За ролята на Гинка от Пазарджик в развитието на Националната енергетика чух, че някои парламентаристи ще предложат да се проведе поредната дискусия в Народното събрание. Много моля, дискусии нека да има. В парламента първата, най-важната работа, която трябва да се свърши, е да се внесе предложение за отпадането на така наречения мораториум върху проекта „Белене“, призова Първанов. Според него разкарването на топката по „Белене“ е най-лошото, защото енергийната ни дипломация и политика губят темпо. Георги Първанов заяви, че отношението към АЕЦ „Белене“ не е критерий за стратегическата ориентация на България, тъй като страната ни има своя европейски път. По думите му АЕЦ „Белене“ е български национален проект. Председателят на АБВ Константин Проданов от своя страна коментира, че е нелепо  да се обявява проектът за неизгоден само защото е свързан с една държава. По думите му стои въпросът за политическата и наказателна отговорност за тези, които целенасочено и под зависимост са блокирали проекта „Белене“. Според него някой трябва да носи отговорност за пропуснатите милиарди и за предаване на ключа от националния трафопост в ръцете на Анкара. В дискусията се включиха представители на Института за управление на ядрените знания във Виена, на БАН, на Българския атомен форум и енергийни експерти. В първия панел на дискусията бяха представени докладите: „Защо Белене?“, „Подходи за изграждане на АЕЦ „Белене“ – технически аспекти“, „Ядрената енергетика на България – политика и финанси“. Вторият панел предостави на заинтересованите възможност за дискусия и въпроси. \r\nДеница КИТАНОВА", "date": "2018.02.26", "title": "АБВ посъветва президента Румен Радев да свика КСНС за големите енергийни проекти (ОБЗОР)"}
{"url": "http://www.focus-news.net/news/2018/02/26/2493275/yambol-ogranicheno-e-dvizhenieto-na-vsichki-mps-po-pat-kalchevo-koshu-dere-poradi-snegovalezh-silen-vyatar-i-namalena-vidimost.html", "text": "Ограничено е движението на всички МПС по път Калчево-Кошу дере поради снеговалеж, силен вятър и намалена видимост. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Ямбол: Ограничено е движението на всички МПС по път Калчево-Кошу дере поради снеговалеж, силен вятър и намалена видимост"}
{"url": "http://www.focus-news.net/news/2018/02/26/2492720/afp-chetirima-raneni-sled-eksploziya-prichinila-srutvane-na-sgrada-v-lestar.html", "text": "Четирима ранени след експлозия, причинила срутване на сграда в Лестър, Великобритания, предава AFP.\r\nПолицията се е отзовала на сигнал за сериозен инцидент, довел до критично нараняване на поне четирима души в град Лестър в Централна Англия след експлозия, довела до срутване на сграда, по данни на местните власти.\r\nПротивопожарните служби са получили  обаждане около 19 часа, съобщаващо за експлозия.\r\nПричината за взрива все още не ясна, Четиримата пострадали са закарани в болница, откъдето е съобщено, че са в „критично състояние“.\r\nОчаквайте подробности. Юлиян Марков", "date": "2018.02.26", "title": "AFP: Четирима ранени след експлозия, причинила срутване на сграда в Лестър"}
{"url": "http://www.focus-news.net/news/2018/02/26/2492723/komersant-v-razlichni-gradove-v-rusiya-se-provedoha-aktsii-v-pamet-na-boris-nemtsov.html", "text": "В повече от 20 града в Русия се проведоха акции в памет на Борис Немцов, пише руският вестник “Комерсант.\r\nСпоред вестника повечето мероприятия са били малобройни, средно са участвали по около 100 човека. В някои райони мероприятията не били съгласувани с властта, но не се съобщава за никакви инциденти.\r\nНапример в Барнаул се събрали около 30 човека, а за мероприятия с под 100 участници не е необходимо съгласуване с властите.\r\nВ Санкт Петербург присъствали около 600 човека., много от които държали транспаранти с фотографии на Немцов и плакати с лозунга „Няма да забравим, няма да простим“. Звучали са и записи с речи на Борис Немцов.\r\nМероприятия се провели в Бийск, Волгоград, Екатеринбург, Ижевск, Казан, Калининград, Тюмен, Красноярск, Нижний Новгород, Новосибирск, Перм, Ростов-на-Дон, Саратов, Томск, Уляновск, Уфа, Чебоксари и Челябинск. Юлиян Марков", "date": "2018.02.26", "title": "„Комерсант: В различни градове в Русия се проведоха акции в памет на Борис Немцов"}
{"url": "http://www.focus-news.net/news/2018/02/26/2492719/vedomosti-italianskata-banka-intesa-se-strahuva-da-finansira-stroitelstvoto-na-severen-potok-2.html", "text": "Италианската банка Intesa Sanpaolo се страхува да финансира строителството на „Северен поток 2“,  пише руският вестник  „Ведомости“.\r\nБанката може да вземе участие в изграждането на газопровода, ако бъде изключена от обхвата на санкциите, заявява директорът на банката Антонио Фалико в интервю за руската агенция „РИА Новости“, цитирано от вестника. „Ние очакваме решение на Европейската комисия по този въпрос. Засега то не е взето по различни причини. Ако решението бъде положително, а именно неразпространение на санкциите върху този проект, Intesa Sanpaolo е готова да участва“, добавя той.\r\nПодписаният на 2 август от президента на САЩ законопроект, насочен и срещу руските експортни тръбопроводи усложнява допълнително привличането на проектно финансиране.\r\nОсвен това през ноември 2017 година Еврокомисията внесе за обсъждане поправки в така наречения Трети енергиен пакет, които ако бъдат утвърдени могат да поставят финансирането на проекта под въпрос. Компанията Nord Stream 2 AG, която се занимава с изграждането на газопровода би могла да се обърне към съда. за да търси компенсации. Юлиян Марков", "date": "2018.02.26", "title": "„Ведомости“: Италианската банка Intesa се страхува да финансира строителството на „Северен поток 2“"}
{"url": "http://www.focus-news.net/news/2018/02/26/2492725/bsp-nastoyava-sdelkata-za-chez-da-bade-proverena-ot-evropeyskite-institutsii-obzor.html", "text": "София. БСП ще пита чешкото правителство за сделката с ЧЕЗ и настоява тя да бъде проверена от европейските институции. След откриването на кръгла маса на тема: „Идейните, политически и организационни предизвикателства пред БСП” лидерът на партията Корнелия Нинова коментира пред журналисти продажбата на ЧЕЗ. Нинова обърна внимание, че има неофициална информация, че зад сделката стои Бойко Борисов и че държавна банка щяла да я финансира. Тя заяви, че по този повод от БСП ще инициират среща с чешкия посланик и ще му връчат писмо до министър-председателя на Чехия. „Чешкият премиер беше тук на среща. Питаме официално чешкото правителство по време на посещението, водени ли са разговори, поеман ли е ангажимент от страна на Бойко Борисов по тази сделка? Какъв? Държавата ще финансира ли през Банката за развитие нечий частен интерес? Не на Гинка, разбира се, не сме толкова наивни, за да не разбираме, че отзад стои друг“, каза Нинова. Тя заяви, че от БСП искат и проверка от страна на компетентните европейски институции дали при сделката с ЧЕЗ са спазени европейските директиви. Нинова поясни, че ще иска това да се направи от Европа, тъй като ДАНС е подчинена на Бойко Борисов и ако е вярно, че той стои зад тази сделка, премиерът ще проверява себе си. „Това е европейски въпрос и европейско право и национална сигурност на България, т.е. и на Европа и то в момент, в който сме председатели на Съвета“, заяви лидерът на БСП. Нинова обяви, че в понеделник БСП ще внесе и искане за изслушване на премиера Бойко Борисов в парламента. Според Нинова Бойко Борисов трябва да даде отговори на въпросите дали е водил разговори с премиера на Чехия, и дали правителството е ангажирало Българската банка за развитие с финансиране на тази сделка? По думите й от това ще последват изслушване на КЕВР, КЗК и всички български институции. Лидерът на БСП призова Борисов да не се прави, че не знае за сделката с ЧЕЗ. „Не сме чак толкова наивни, че той онзи ден е разбрал за тази сделка. Г-н Борисов си представи за пореден път, че ако даде една жертва в лицето на Теменужка Петкова, проблемът ще бъде забравен. Не, няма. Към него водят нещата. Там е главният бушон. Не е надолу по малките бушончета“, коментира тя. Попитана дали му иска оставката, Нинова каза: „Чакайте, едно по едно“. \r\nПремиерът Бойко Борисов също коментира темата от 9-ия Зимен университет на Младежи ГЕРБ в Сандански. Той обърна внимание, че сделката с ЧЕЗ се извършва в Чехия и че електроразпределителните дружества са продадени през 2005 година. \"В момента и трите дружества водят арбитражни дела за стотици милиони с България. Сделката с ЧЕЗ се извършва в Чехия. Сега, когато идва в България, ние ще ги посрещнем и ще ги проверяваме. Колегите вчера от БСП, приемам, че добронамерено, казват държавата да извади 380 милиона евро и да я купи. Първо защо ги продадохме? Защо по време на техните правителства от 2005 година не си ги откупиха обратно и защо само ЧЕЗ да купим, а Енерго-Про и EVN защо не ги купим? Защо да гарантираме на половина българи държавна компания, а на другите частна, след като и с трите се съдим от години?“, попита премиерът. \r\nПо-късно през деня от ГЕРБ отговориха на Нинова с брифинг от централата на партията, по време на който народният представител Делян Добрев подчерта, че лидерът на БСП е изрекла откровена лъжа за финансирането на ЧЕЗ от Българската банка за развитие. „Това е нагла лъжа, не само защото не е вярно, а защото публична информация, затова че не е вярно, че Българската банка за развитие не участва в сделката, е публикувана още на 15 февруари 2018 г.“, каза Добрев. По думите му няма как лидерът на БСП да не е знаела тази публична информация, която знаят всички. „Това, което ни разтревожи е тезата, че институциите на България трябва да бъдат подчинявани на изпълнителната власт. Тревожи ни, защото всеки политик, който вижда институциите като подчинени на изпълнителната власт, не е за тази работа. Затова са институциите, те изграждат държавността в България“, поясни Добрев, като допълни, че проверката на институциите ще разкрие дали има нещо нередно в сделката с ЧЕЗ. Той опроверга и спекулациите, че продажбата на електроразпределителното дружество по някакъв начин ще рефлектира върху сметките на хората и качеството на услугата и припомни, че цените на електроенергията се определят от регулатора - КЕВР. „Смяната на собствеността не може да бъде причина за промяна на разходите“, каза Добрев. Антон Тодоров от ГЕРБ от своя страна попита лидерът на БСП кога има доверие в ДАНС - когато докладът за границата се превръща в неин флагман или когато премиерът възлага проверка за сделката с ЧЕЗ.\r\nДеница КИТАНОВА", "date": "2018.02.26", "title": "БСП настоява сделката за ЧЕЗ да бъде проверена от европейските институции (ОБЗОР)"}
{"url": "http://www.focus-news.net/news/2018/02/26/2492716/pravdaru-ungariya-silna-nagla-gruba.html", "text": "В това Западът обвинява Унгария. Ако страната сплотена около лидер с християнски ценности - то тя смело може да бъде причислена към „сините, наглите, грубите“, пише Правда.ru \r\nУнгария е страна със силна идеология и икономика. На 8 април в страната ще се състоят парламентарни избори. Вече 8 години управлява  партията ФИДЕС - Унгарски граждански съюз на премиера Виктор Орбан.“ За Русия Унгария е интересна с опита си в устояването на християнските ценности и ясно определяне на врага-институтите на Сорос (разбирайте глобалистите), свалящи правителства. Тяхната цел е създаването на така наречения „Соросов човек“ – чипиран космополит, толерантен към содомията и лесно управляем от световното правителство“. Това пише вестника.\r\n„Тези осем години бяха добри, по-добри, отколкото очаквахме“ заявява Орбан в своята програмна реч и изрежда икономическите успехи на Унгария. По думите на Орбан ФИДЕС е обезпечила енергийната независимост, защото освен от газопровода през Полша, руски газ ще идва и през Румъния.Строи се атомната централа ПАКШ-2, проект на „Росатом“ . Според Орбан енергийната независимост е алтернативни пътища на доставка и алтернативни енергоизточници, а не независимост от Москва.\r\nСпоред Орбан враговете на Унгария са глобалистите и ако Европа не спре миграцията „народите ще престанат да съществуват, Западът ще рухне, а Европа даже и не забелязва това нападение“. „Опасността идва от брюкселските , парижките, берлинските политици. Те искат да приемаме мигранти и да се смесим с тях в етнически и религиозен план“, добавя той\r\nЗа да „спре Сорос“ правителството иска да задължи всички НПО. Способстващи по какъвто и да е начин нелегалната миграцията, подлежат на специална регистрация, отчитайки своята дейност и да заплащат данък от 25 процента от спонсорските си постъпления от чужбина.\r\nКонфликта на някои европейски лидери с Орбан стигна до там министърът на външните работи на Люксембург Жан Аселборн в телефонно интервю за унгарско радио да заяви, че политиката на унгарското правителство може да струва членството на Будапеща в Европейския съюз. Юлиян Марков", "date": "2018.02.26", "title": "\"Правда.ru\": Унгария – „силна, нагла, груба“"}
{"url": "http://www.focus-news.net/news/2018/02/26/2492726/the-independent-leybaristite-shte-se-sayuzyat-s-konservatori-koito-sa-za-zapazvane-na-mitnicheskiya-sayuz-v-predstoyashto-glasuvane.html", "text": "Лейбъристите ще се съюзят с консерватори, които са за запазване на митническия съюз в предстоящо гласуване, пише британският  The Independent.\r\nПреди предстоящата голяма реч на лидера на лейбъристите Джереми Корбин за Брекзит, министърът в сянка за Брекзит Киър Стармър от партията на Корбин казва, че от партията са решили единодушно да подкрепят оставането в митническия съюз на Европейския съюз.\r\nТе очакват да бъдат подкрепени от депутатите консерватори зад Ана Соубри и Кен Кларк, които са за по-тесни връзки с ЕС след Брекзит. Евроскептичният министър на международната търговия Лиъм Фокс призовава депутатите да подкрепят премиера Тереза Мей. За шоуто на Андрю Мар по ВВС той заявява, че „ се надява, те да проявят разбиране и да се вслушат в това, което казва премиера, защото това, което тя е подготвила ще отговори на голяма част от резервите“, които имат. Юлиян Марков", "date": "2018.02.26", "title": "The Independent: Лейбъристите ще се съюзят с консерватори, които са за запазване на митническия съюз в предстоящо гласуване"}
{"url": "http://www.focus-news.net/news/2018/02/26/2492730/pregled-na-osnovnite-temi-v-ruskiya-pechat-agentsiya-fokus.html", "text": "В това Западът обвинява Унгария. Ако страната сплотена около лидер с християнски ценности - то тя смело може да бъде причислена към „сините, наглите, грубите“, пише Правда.ru \r\nУнгария е страна със силна идеология и икономика. На 8 април в страната ще се състоят парламентарни избори. Вече 8 години управлява  партията ФИДЕС - Унгарски граждански съюз на премиера Виктор Орбан.“ За Русия Унгария е интересна с опита си в устояването на християнските ценности и ясно определяне на врага-институтите на Сорос (разбирайте глобалистите), свалящи правителства. Тяхната цел е създаването на така наречения „Соросов човек“ – чипиран космополит, толерантен към содомията и лесно управляем от световното правителство“. Това пише вестника.\r\n„Тези осем години бяха добри, по-добри, отколкото очаквахме“ заявява Орбан в своята програмна реч и изрежда икономическите успехи на Унгария. По думите на Орбан ФИДЕС е обезпечила енергийната независимост, защото освен от газопровода през Полша, руски газ ще идва и през Румъния.Строи се атомната централа ПАКШ-2, проект на „Росатом“ . Според Орбан енергийната независимост е алтернативни пътища на доставка и алтернативни енергоизточници, а не независимост от Москва.\r\nСпоред Орбан враговете на Унгария са глобалистите и ако Европа не спре миграцията „народите ще престанат да съществуват, Западът ще рухне, а Европа даже и не забелязва това нападение“. „Опасността идва от брюкселските , парижките, берлинските политици. Те искат да приемаме мигранти и да се смесим с тях в етнически и религиозен план“, добавя той\r\nЗа да „спре Сорос“ правителството иска да задължи всички НПО. Способстващи по какъвто и да е начин нелегалната миграцията, подлежат на специална регистрация, отчитайки своята дейност и да заплащат данък от 25 процента от спонсорските си постъпления от чужбина.\r\nКонфликта на някои европейски лидери с Орбан стигна до там министърът на външните работи на Люксембург Жан Аселборн в телефонно интервю за унгарско радио да заяви, че политиката на унгарското правителство може да струва членството на Будапеща в Европейския съюз.\r\n***Италианската банка Intesa Sanpaolo се страхува да финансира строителството на „Северен поток 2“,  пише руският вестник  „Ведомости“.\r\nБанката може да вземе участие в изграждането на газопровода, ако бъде изключена от обхвата на санкциите, заявява директорът на банката Антонио Фалико в интервю за руската агенция „РИА Новости“, цитирано от вестника. „Ние очакваме решение на Европейската комисия по този въпрос. Засега то не е взето по различни причини. Ако решението бъде положително, а именно неразпространение на санкциите върху този проект, Intesa Sanpaolo е готова да участва“, добавя той.\r\nПодписаният на 2 август от президента на САЩ законопроект, насочен и срещу руските експортни тръбопроводи усложнява допълнително привличането на проектно финансиране.\r\nОсвен това през ноември 2017 година Еврокомисията внесе за обсъждане поправки в така наречения Трети енергиен пакет, които ако бъдат утвърдени могат да поставят финансирането на проекта под въпрос. Компанията Nord Stream 2 AG, която се занимава с изграждането на газопровода би могла да се обърне към съда. за да търси компенсации.\r\n***Засегнатите от американските санкции руснаци ги очаква „живот в страх“. Това заявява бившият посланик на САЩ в Русия Майкъл Макфол, цитиран от руския вестник “Независимая газета“.\r\nПо неговите думи те ще бъдат принудени да живеят само в пределите на Русия, защото попадат в списъците на Интерпол. Според него разследването на специалния прокурор Мюлер ще окаже кардинално влияние върху техния живот. „Те могат да бъдат арестувани в Лондон, Париж или Рим, докато са в отпуск със семействата си“, това заявява той в интервю за „Гласът на Америка“. Той заявява, че „нивото на детайлизация на разследването го е впечатлило“ „ Били са указани най-малките детайли, включително проведените телефонни разговори с Москва.  Още повече следствената група (на Мюлер) ясно формулирала, че става дума за заговор срещу САЩ“.\r\nПо данни на „Гласа на Америка“  в случай на екстрадиция в САЩ, обвинените руснаци ги очакват десетки години затвор.\r\nМакфол си спомня, как, докато е живял и работел в Русия според него всяка една дума казана от него или неговото семейство била подслушвана от руските тайни служби. Но също така заявява, че по времето, когато е бил посланик, между САЩ и Русия е имало значителна кооперация, докато сега двете страни са на различно мнение дори по въпросите на тероризма. Според него надеждата за присъединяване на Русия към западния свят „приключила с намесата  й в Украйна“. \r\n***В повече от 20 града в Русия се проведоха акции в памет на Борис Немцов, пише руският вестник “Комерсант.\r\nСпоред вестника повечето мероприятия са били малобройни, средно са участвали по около 100 човека. В някои райони мероприятията не били съгласувани с властта, но не се съобщава за никакви инциденти.\r\nНапример в Барнаул се събрали около 30 човека, а за мероприятия с под 100 участници не е необходимо съгласуване с властите.\r\nВ Санкт Петербург присъствали около 600 човека., много от които държали транспаранти с фотографии на Немцов и плакати с лозунга „Няма да забравим, няма да простим“. Звучали са и записи с речи на Борис Немцов.\r\nМероприятия се провели в Бийск, Волгоград, Екатеринбург, Ижевск, Казан, Калининград, Тюмен, Красноярск, Нижний Новгород, Новосибирск, Перм, Ростов-на-Дон, Саратов, Томск, Уляновск, Уфа, Чебоксари и Челябинск.\r\n***", "date": "2018.02.26", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/02/26/2492728/tass-putin-podpisva-nova-darzhavna-programa-za-vaorazhavaneto.html", "text": "Президентът на Руската федерация Владимир Путин подписва нова Държавна програма за въоръжаването, съобщи вицепремиерът Дмитрий Рогозин, предаде ТАСС.\r\n„Да, документът е подписан от президента. Първоначално документът трябваше да бъде готов през 2016, но заради събитията от 2014, свързано с падането на цените на нефта, финансово-икономическият блок не можеше да направи точна макроикономическа прогноза“, заявява Рогозин пред вестник Комерсант.\r\nВ края на 2017 година се съобщаваше, че основният приоритет на новата програма е ядреното възпиране. Особено внимание ше се отдели на високоточните оръжия, както и на наземните системи. Запланирано е създаване на самолет с вертикално излитане.  Юлиян Марков", "date": "2018.02.26", "title": "ТАСС: Путин подписва нова Държавна програма за въоръжаването"}
{"url": "http://www.focus-news.net/news/2018/02/26/2492727/daily-express-greshkata-na-angela-merkel-koyato-mozhe-da-slozhi-kray-na-upravlenieto-y-i-da-promeni-germaniya.html", "text": "Ангела Меркел може да се наложи да плати цената на импулсивното си решение да приеме повече от един милион бежанци в Германия, казва историкът Нийл Фъргюсън, цитиран от британския вестник Daily Express.\r\nВ статия за вестник The Times Фъргюсън предупреждава, че решението, което Меркел взима, виждайки, как млада палестинка избухва в сълзи пред нея в бежански лагер в Ливан, може да я преследва, докато се стреми да създаде по-жизнено коалиционно правителство. Той описва обратния завой по отношение на приема на мигранти, като най-голямата грешка в следвоенната германска история. \"Желанието й да я успокои беше импулсивно, последвано от обратен завой, който тя се наложи по-късно да коригира\", казва историкът. От началото на 2015 година броят на хората, търсещи убежище, нарасна рязко, като бяха подадени 1.38 милиона молби за убежище. От тях една трета са сирийци, три четвърти са под 30-годишна възраст и 60 процента са мъже. \r\nФергюсън предупреждава, че „майката на Европа направи майката на грешките, като се обърна наляво…“\r\nНа миналогодишните избори за антиемигрантската партия „Алтернатива за Германия“ гласуваха 12.6 процента и тя се нареди на трето място. Според последните проучвания популярността й е 15 процента и расте.  Юлиян Марков", "date": "2018.02.26", "title": "Daily Express: Грешката на Ангела Меркел, която може да сложи край на управлението й и да промени Германия"}
{"url": "http://www.focus-news.net/news/2018/02/26/2492852/protothema-redzhep-tayip-erdogan-prizova-turskite-grazhdanite-da-badat-podgotveni-za-voenna-povinnost.html", "text": "В рамките на реч, произнесена в югоизточния град Кахраманмараш, държавният глава на Турция Реджеп Тайип Ердоган призова гражданите на страната да имат готовност за военна повинност, съобщава гръцкото електронно издание Protothema. \r\n„Нека всеки бъде готов за военна повинност, въпреки че необходимостта от такава не е непосредствена“, подчерта турският президент, като същевременно допълни, че когато настъпи моментът, той ще бъде първият, който ще призове гражданите да помогнат на военните на Анкара.\r\nИзявленията на Ердоган, както и докладите в турските електронни медии, които призовават гражданите да видят местоположенията, на които може да бъдат използвани в помощ на военните, повдигат въпроси за хода на военната операция в Сирия, коментират от редакцията.Тереза Герова", "date": "2018.02.26", "title": "Protothema: Реджеп Тайип Ердоган призова турските гражданите да бъдат подготвени за военна повинност"}
{"url": "http://www.focus-news.net/news/2018/02/26/2492731/pregled-na-osnovnite-temi-v-britanskiya-pechat-agentsiya-fokus.html", "text": "Лейбъристите ще се съюзят с консерватори, които са за запазване на митническия съюз в предстоящо гласуване, пише британският  The Independent.\r\nПреди предстоящата голяма реч на лидера на лейбъристите Джереми Корбин за Брекзит, министърът в сянка за Брекзит Киър Стармър от партията на Корбин казва, че от партията са решили единодушно да подкрепят оставането в митническия съюз на Европейския съюз.\r\nТе очакват да бъдат подкрепени от депутатите консерватори зад Ана Соубри и Кен Кларк, които са за по-тесни връзки с ЕС след Брекзит. Евроскептичният министър на международната търговия призовава депутатите да подкрепят премиера Тереза Мей. За шоуто на Андрю Мар по ВВС той заявява, че „ се надява, те да проявят разбиране и да се вслушат в това, което казва премиера, защото това, което тя е подготвила ще отговори на голяма част от резервите“, които имат.\r\n***Ангела Меркел може да се наложи да плати цената на импулсивното си решение да приеме повече от един милион бежанци в Германия, казва историкът Нийл Фергюсън, цитиран от британския Daily Express.\r\nВ статия за вестник The Times Фергюсън предупреждава, че решението, което Меркел взима, виждайки, как млада палестинка рухва в сълзи пред нея в бежански лагер в Ливан, може да я преследва, докато се стреми да създаде по-жизнено коалиционно правителство. Той описва обратния завой по отношение на приема на мигранти, като най-голямата грешка в следвоенната германска история. \"Желанието и да я успокои беше импулсивно, последвано от обратен завой , който тя се наложи по-късно да коригира\", казва историкът. От началото на 2015 година броят на хората, търсещи убежище нарасна рязко, като бяха подадени 1.38 милиона молби за убежище. От тях една трета са сирийци, три четвърти са под 30-годишна възраст и 60 процента са мъже. \r\nФергюсън предупреждава, че „майката на Европа направи майката на грешките, като се обърна наляво…“\r\nНа миналогодишните избори за антиемигрантската партия „Алтернатива за Германия“ гласуваха 12.6 процента и тя се нареди на трето място. Според последните проучвания популярността й е 15 процента и расте. \r\n***Анти-Корбин кампанията на дясната преса увеличав подкрепата за него, пише The Guardian.\r\nДанните идват след офанзивата, подета срещу Корбин от десните издания the Daily Mail, the Sun и други относно контактите му с чехословашките тайни служби. Лидерът на лейбъристите за разлика от други свои предшественици не ухажва таблоидите, а обвини националнита преса, „притежавана от милиярдерския  финансов елит“ в „разпространение на фалшиви и абсурдни истории“.\r\nС 37 хиляди членове и повече от 1500 новодошли през последния месец,  се очаква Моментум -  групата, подкрепяща Корбин да надхвърли броя на консерварторите след две години.  Броят им е по-голям от този на Партията на независимостта (UKip) се очаква да надхвърли този на членовете на Зелената партия до края на годината. \r\n„Отличният резултат  на последните избори показва, че таблоидите издавани от избягващите данъци медийни барони не решават изборите“, казва Лаура Паркър, национален координатор на Моментум.\r\n„Факта, че атаките от дясната преса увеличават подкрепата за Моментум, показва колко ниско са паднали в очите на обществеността. Да бъдеш мразен от Daily Mail  се превръща в знак на одобрение\", добавя тя. \r\n***", "date": "2018.02.26", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/02/26/2492732/", "text": "ГЕРБ спечели три от три победи във втория тур на частичните местни избори. На балотажът в село Средище, община Кайнарджа, област Силистра кандидатът на ГЕРБ Гошо Манов печели кметския пост със 326 гласа в подкрепа на кандидатурата си. Другият кандидат, Руждин Селимов от ПП ВМРО – Българско национално движение, е получил 137 гласа. Изборният ден е протекъл нормално, без сигнали и при 44,04% избирателна активност. \r\nНа първия тур в Средище участваха още кандидатът на ПП ВОЛЯ Бинназ Мехмедова и издигнатия от ДПС Дженгис Адем. За Мехмедова гласуваха 12 души (2.46%), а за Адем – 24 души (4.92%). По данни на Общинската избирателна комисия на първия тур са гласували 505 от общо 1099 избиратели. Изборният ден приключи при 46% избирателна активност. Броят на действителните бюлетини е 483. \r\nСъс 178 гласа Любомир Младенов от ПП ГЕРБ печели частичните местни избори в село село Градешница, община Криводол, област Враца. Kандидатът от ПП „Синьо Единство“ Борислав Борисов е получил 74 гласа. Изборният ден е преминал без сигнали за нарушения и е приключил при 84% избирателна активност. \r\nНа първия тур миналата седмица Младенов получи 42.7% от гласовете. За него гласуваха 120 души, а за Борисов – 60 души (21.35%). Другите участници в изборната надпревара получиха съответно: Цветана Божинова от БСП– 26 гласа (9.25%), Емил Петров от ПП ВМРО – Българско национално движение – 32 гласа (11.39%) и Ивайло Кирилов от ДПС - 41 гласа (14.59%). По данни на Общинската избирателна комисия на първи тур са гласували 289 от общо 414 избиратели. Изборният ден приключи при близо 70% избирателна активност. Броят на действителните бюлетини е 279. \r\nКмет на село Брест, община Гулянци, област Плевен става издигнатият от ГЕРБ Цецо Луканов. Той е получил 596 гласа в негова подкрепа, а кандидатът на БСП – Мирослав Кръстев – 467 гласа. Изборният ден е приключил при 59.55% избирателна активност. \r\nНа първия тур миналата седмица Луканов получи 49.16% от гласовете. За него гласуваха 528 души, а за Кръстев – 293 души (27.28%). За другия участник в изборната надпревара - Михаил Георгиев от ПП ВМРО – Българско национално движение, гласуваха 248 избиратели (23.09%). По данни на Общинската избирателна комисия на първи тур са гласували 1107 от общо 1838 избиратели. Изборният ден приключи при 60% избирателна активност. Броят на действителните бюлетини е 1074. До изборите в селото се стигна, след като кметът Любомир Божинов подаде оставката си през септември миналата година поради лични причини.\r\nНа първия тур, който се проведе на 18 февруари, ГЕРБ и ДПС си поделиха гласовете в смесените региони. Кандидатите на ДПС спечелиха изборите в село Звиница (община Кърджали), с. Кочово (община Велики Преслав, област Шумен), с. Кестеново (община Омуртаг, област Търговище) и село Енчец (община Кърджали), където нямаше друг кандидат. ГЕРБ спечели изборите в село Любенец (община Нова Загора, област Сливен). Освен това ГЕРБ удвоява гласовете си в смесените райони спрямо последните местни избори.", "date": "2018.02.26", "title": "Три победи за ГЕРБ на втория тур на частичните местни избори (ОБЗОР)"}
{"url": "http://www.focus-news.net/news/2018/02/26/2492729/the-guardian-atakite-sreshtu-dzheremi-korbin-ot-desnite-pechatni-izdaniya-uvelichavat-podkrepata-za-nego.html", "text": "Анти-Корбин кампанията на дясната преса увелича подкрепата за него, пише The Guardian.\r\nДанните идват след офанзивата, подета срещу Корбин от десните издания the Daily Mail, the Sun и други относно контактите му с чехословашките тайни служби. Лидерът на лейбъристите за разлика от други свои предшественици не ухажва таблоидите, а обвини националната преса, „притежавана от финансовия елит“ в „разпространение на фалшиви и абсурдни истории“.\r\nС 37 хиляди членове и повече от 1500 новодошли през последния месец,  се очаква Моментум -  групата, подкрепяща Корбин да надхвърли броя на консерварторите след две години.  Броят им е по-голям от този на Партията на независимостта (UKip) се очаква да надхвърли този на членовете на Зелената партия до края на годината. \r\n„Отличният резултат  на последните избори показва, че таблоидите издавани от избягващите данъци медийни барони не решават изборите“, казва Лаура Паркър, национален координатор на Моментум.\r\n„Факта, че атаките от дясната преса увеличават подкрепата за Моментум, показва колко ниско са паднали в очите на обществеността. Да бъдеш мразен от Daily Mail  се превръща в знак на одобрение\", добавя тя.  Юлиян Марков", "date": "2018.02.26", "title": "The Guardian; Атаките срещу Джереми Корбин от десните печатни издания  увеличават подкрепата за него"}
{"url": "http://www.focus-news.net/news/2018/02/26/2492735/futbol-slaviya-stigna-do-ravenstvo-sreshtu-lokomotiv-pd-v-95-ta-minuta.html", "text": "Футбол: Изиграха се два мача от 22-ия кръг на Първа лига. Славия и Локомотив (Пловдив) завършиха 1:1, като домакините стигнаха до равенство буквално с последната атака на терена. \r\nТака Локомотив пропусна да запише втора поредна победа от началото на пролетния дял на шампионата и да се доближи само на две точки до шестата позиция, която дава право на участие в горната таблица за втория етап на първенството.\r\nПо-рано днес Пирин Благоевград победи Витоша с 1:0 и се изкачи на 11-о място. Голът отбеляза юношата на Арсенал Конър Хендерсон през първата част.\r\nВЕНЦИСЛАВ ДРАГОМАНОВ", "date": "2018.02.26", "title": "Футбол: Славия стигна до равенство срещу Локомотив Пд в 95-та минута"}
{"url": "http://www.focus-news.net/news/2018/02/26/2492722/nezavisimaya-gazeta-zasegnatite-ot-sanktsiite-gi-ochakva-zhivot-v-strah.html", "text": "Засегнатите от американските санкции руснаци ги очаква „живот в страх“. Това заявява бившият посланик на САЩ в Русия Майкъл Макфол, цитиран от руския вестник “Независимая газета“.\r\nПо неговите думи те ще бъдат принудени да живеят само в пределите на Русия, защото попадат в списъците на Интерпол. Според него разследването на специалния прокурор Мюлер ще окаже кардинално влияние върху техния живот. „Те могат да бъдат арестувани в Лондон, Париж или Рим, докато са в отпуск със семействата си“, това заявява той в интервю за „Гласът на Америка“. Той заявява, че „нивото на детайлизация на разследването го е впечатлило“ „ Били са указани най-малките детайли, включително проведените телефонни разговори с Москва.  Още повече следствената група (на Мюлер) ясно формулирала, че става дума за заговор срещу САЩ“.\r\nПо данни на „Гласа на Америка“  в случай на екстрадиция в САЩ, обвинените руснаци ги очакват десетки години затвор.\r\nМакфол си спомня, как, докато е живял и работел в Русия според него всяка една дума казана от него или неговото семейство била подслушвана от руските тайни служби. Но също така заявява, че по времето, когато е бил посланик, между САЩ и Русия е имало значителна кооперация, докато сега двете страни са на различно мнение дори по въпросите на тероризма. Според него надеждата за присъединяване на Русия към западния свят „приключила с намесата  й в Украйна“.  Юлиян Марков", "date": "2018.02.26", "title": "„Независимая газета“: Засегнатите от санкциите ги очаква „живот в страх“"}
{"url": "http://www.focus-news.net/news/2018/02/26/2492734/pregled-na-mezhdunarodnite-novini-do-6-chasa-agentsiya-fokus.html", "text": "Леден въздух от Сибир ще доведе до рязко понижаване на температурите в Европа.\r\nДосега студената вълна е отнела живота на четирима души. Това ще постави в голяма опасност бездомните хора, а най-лошото предстои, според агенцията.\r\nВъв Франция се очаква температурите да паднат до минус десет градуса по Целзий и заради силните ветрове ще се усеща като минус 18. Бездомник е намерен мъртъв във Венеция, а друг е открит мъртъв в колибата си в предградията на Париж. Френските власти са отворили допълнителни убежища за бездомните.\r\nСилен снеговалеж е причина за отлагането на мача между Ювентус и Аталанта в Торино. В Рим училищата ще бъдат затворени в понеделник, като властите предупреждават да се избягат пътуванията в планинските райони. В Австрия се очаква температурите да паднат до минус 20 градуса. Силни снеговалежи има и в Унгария и Хърватия.В Букурещ училищата ще бъдат затворени също. Бременните жени и пациентите на хемодиализа са призовани да постъпят в болници, за да не останат без санитарен превоз при нужда.\r\n***Русия готви вето срещу резолюция, обвиняваща Иран за попадане на оръжия в ръцете на хутите в Йемен, която ще предложат в понеделник Великобритания, САЩ и Франция на Съвета за сигурност на ООН. \r\nВ понеделник 15-членният Съвет за сигурност трябва да поднови санкциите срещу Йемен. Очаква се Русия да внесе собствен проект на резолюция, която просто да продължи стария режим, без да се споменава Иран.\r\nВеликобритания след консултации със САЩ и Франция първо подготви резолюция, обвиняваща Иран за нарушаване на оръжейното ембарго срещу хутите в Йемен. В последствие Великобритания  подготви по-мек вариант, в който се изразява загриженост, че експертите на ООН съобщават, че Иран нарушава оръжейното ембарго, допускайки оръжия да попаднат в ръцете на хутите.\r\nАгенцията напомня, че в Йемен се води прокси-война между Саудитска Арабия, която подкрепя правителството и Иран, който подкрепя бунтовниците хути. Иран отрича да снабдява хутите с оръжие.\r\n***Израелският премиер ще бъде разпитан в петък, като заподозрян по обвинение в корупция и като свидетел по друго обвинение.\r\nПолицията е разпитвала досега премиера седем пъти през 2017 година, като в средата на Февруари тази година предложи да му бъде повдигнато обвинение за подкуп. Обществените радио и телевизия съобщават, че той ще бъде разплитан по обвинението за търсене на положително медийно отразяване срещу облаги за телекомуникационния гигант Безек. Ще бъде разпитан също така като свидетел по разследване за корупция при закупуване на три подводници от германски индустриален гигант. Тези разследвания могат да принудят израелския премиер да се оттегли или да насрочи нови избори.\r\n***Роднините на 44-те моряци от изчезналата в южната част на Атлантическия океан аржентинска подводница започват кампания по набиране на средства за продължаване на издирването.\r\nКампанията в социалните мрежи цели набиране на средства за продължаване на издирането на подводницата „Сан Хуан“.  Тя започна след като  пропадна предложението на правителството за търсене на подводницата. Властите имаха намерение да дадат пет милиона долара на този, който може да даде „информация и полезни данни“, които да доведат до намиране на подводницата. Повече от десет страни се включиха в издирването на подводницата без резултат. Целта на кампанията е да се съберат поне 250 хиляди долара и да се наеме частна компания, която да се заеме с издирването.\r\n***В неделя властите в Нигерия потвърдиха изчезването на 110 ученички след нападение на „Боко Харам“.\r\n„Федералното правителство може да потвърди,че 110 ученички от училището  в Дапчи, щата Йобе, не са открити след като училището беше нападнато от въоръжени лица на 19 февруари“. Точният брой на ученичките беше установен след сверяване на данните от администрацията  на училището и данните от властите на щата. По-рано на 23 февруари родители на изчезналите ученички заявяват, че у дома не са се прибрали 105 ученички.\r\n***Италианската банка Intesa Sanpaolo се страхува да финансира строителството на „Северен поток 2“.\r\nБанката може да вземе участие в изграждането на газопровода, ако бъде изключена от обхвата на санкциите, заявява директорът на банката Антонио Фалико в интервю за руската агенция „РИА Новости“, цитирано от вестника. „Ние очакваме решение на Европейската комисия по този въпрос. Засега то не е взето по различни причини. Ако решението бъде положително, а именно неразпространение на санкциите върху този проект, Intesa Sanpaolo е готова да участва“, добавя той.\r\nПодписаният на 2 август от президента на САЩ законопроект, насочен и срещу руските експортни тръбопроводи усложнява допълнително привличането на проектно финансиране.\r\nОсвен това през ноември 2017 година Еврокомисията внесе за обсъждане поправки в така наречения Трети енергиен пакет, които ако бъдат утвърдени могат да поставят финансирането на проекта под въпрос. Компанията Nord Stream 2 AG, която се занимава с изграждането на газопровода би могла да се обърне към съда. за да търси компенсации.\r\n***Британската полиция заяви в неделя, че няма индикации взривът в Лестър да има връзка с тероризма.\r\n„Причината за експлозията ще бъде обект на разследване от полицията и пожарната“, съобщи местната полиция в изявление. „Молим медиите и обществеността да не спекулират с обстоятелствата около инцидента, но засега няма индикации инцидента да е свързан с тероризъм\", продължава изялението.\r\nЕксплозията е станала на улица с търговски обекти и жилищни сгради. Щест човека са пострадали, двама от които са в критично състояние.\r\n***В повече от 20 града в Русия се проведоха акции в памет на Борис Немцов.\r\nСпоред вестника повечето мероприятия са били малобройни, средно са участвали по около 100 човека. В някои райони мероприятията не били съгласувани с властта, но не се съобщава за никакви инциденти.\r\nНапример в Барнаул се събрали около 30 човека, а за мероприятия с под 100 участници не е необходимо съгласуване с властите.\r\nВ Санкт Петербург присъствали около 600 човека., много от които държали транспаранти с фотографии на Немцов и плакати с лозунга „Няма да забравим, няма да простим“. Звучали са и записи с речи на Борис Немцов.\r\nМероприятия се провели в Бийск, Волгоград, Екатеринбург, Ижевск, Казан, Калининград, Тюмен, Красноярск, Нижний Новгород, Новосибирск, Перм, Ростов-на-Дон, Саратов, Томск, Уляновск, Уфа, Чебоксари и Челябинск.\r\n***Лейбъристите ще се съюзят с консерватори, които са за запазване на митническия съюз в предстоящо гласуване, пише британският  The Independent.\r\nПреди предстоящата голяма реч на лидера на лейбъристите Джереми Корбин за Брекзит, министърът в сянка за Брекзит Киър Стармър от партията на Корбин казва, че от партията са решили единодушно да подкрепят оставането в митническия съюз на Европейския съюз.\r\nТе очакват да бъдат подкрепени от депутатите консерватори зад Ана Соубри и Кен Кларк, които са за по-тесни връзки с ЕС след Брекзит. Евроскептичният министър на международната търговия ЛИъм Фокс призовава депутатите да подкрепят премиера Тереза Мей. За шоуто на Андрю Мар по ВВС той заявява, че „ се надява, те да проявят разбиране и да се вслушат в това, което казва премиера, защото това, което тя е подготвила ще отговори на голяма част от резервите“, които имат.\r\n***Президентът на Руската федерация Владимир Путин подписва нова Държавна програма за въоръжаването, съобщи вицепремиерът Дмитрий Рогозин.\r\n„Да, документът е подписан от президента. Първоначално документът трябваше да бъде готов през 2016, но заради събитията от 2014, свързано с падането на цените на нефта, финансово-икономическият блок не можеше да направи точна макроикономическа прогноза“, заявява Рогозин пред вестник Комерсант.\r\nВ края на 2017 година се съобщаваше, че основният приоритет на новата програма е ядреното възпиране. Особено внимание ше се отдели на високоточните оръжия, както и на наземните системи. Запланирано е създаване на самолет с вертикално излитане. \r\n***Учениците и учителите се завърнаха за първи път в училището във Флорида след стрелбата, при която загинаха 17 души.\r\n„Представете си, че сте били в самолет, който катастрофира и след това се качвате отново на същия самолет и летите на някъде – никога няма да бъде същото“, казва оцелял при стрелбата на 14 февруари. \r\nУчилището събра учениците и учителите на доброволна сбирка в неделя за \"ориентация\", преди да отвори отново врати в понеделник, а учебните занятия да започнат в сряда. Учителка, която влязла за първи път в класната стая и видяла учебниците по местата им, а календарът си седял на 14 февруари, каза, че се почувствала зле и се наложило да излезе.\r\n***", "date": "2018.02.26", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/02/26/2492737/cnn-odobrenieto-za-prezidenta-donald-tramp-stigna-nay-niskoto-si-nivo.html", "text": "Одобрението за президента на САЩ Доналд Тръмп стигна най-ниското си ниво, предава телевизионният канал CNN.\r\nРезултатите от последното социологическо проучване, поръчано от CNN показват 35 процента одобрение, което е с пет пункта по-малко от миналия месец и най-ниското досега. Спадът последва януарското увеличение на одобрението в резултат на добрите данни за икономиката.\r\nПрезидентът получава най-слабото одобрение от републиканците – 80 процента, което е с един по-малко от миналия септември. Едва 5 процента от демократите го одобряват и 35 процента от независимите участници в допитването.\r\nЕдва една трета от американците одобряват политиката му спрямо законите за притежание на оръжие, 54 процента не ги одобряват, а 12 процента не са решили. От домакинствата, притежаващи оръжие, 52 процента одобряват политиката му по този въпрос, а измежду останалите едва 17 процента.\r\nСравнен с предишните президенти по същото време на мандата им, Тръмп изостава значително. Юлиян Марков", "date": "2018.02.26", "title": "CNN: Одобрението за президента Доналд Тръмп стигна най-ниското си ниво"}
{"url": "http://www.focus-news.net/news/2018/02/26/2492721/daily-sabah-shte-posmee-li-es-da-zagubi-partnyorstvoto-na-turtsiya.html", "text": "Това е превод на авторски материал без редакторска намеса!Отношенията между Турция и ЕС достигнаха най-ниското си ниво, благодарение на страните от ЕС, които пренебрегнаха загрижеността на Анкара за сигурността на своя народ и държава.\r\nСъществуват две противоречиви гледни точки за Турция в Европа. Първата е реалистична и прагматична гледна точка, която възприема Турция такава, каквато е, с нейната собствена реалност и с нейните собствени ограничения и възможности. Втората е ирационалната и емоционална гледна точка, която защитава необходимостта незабавно да накара Турция да се отдалечи от погрешния път и да промени сегашната администрация възможно най-скоро, сред която и президентът Реджеп Тайип Ердоган.\r\nМежду двете, втората гледна точка - ирационалната и емоционалната - е по-решаваща в сравнение с първата. Първата разглежда Турция много по-реалистично и предлага да установят отношения с Турция в прагматичен план, основаващи се на взаимен интерес, но за съжаление това е маргиналната позиция в Европа.\r\nТова е основният фактор, отразяващ се негативно на турско-европейските отношения, който пречи на нормализацията на тези отношения. Турското общество разглежда усилията, разгърнати от Европа, за преструктуриране на Турция и осъществяване на административна промяна,както и на нейните ирационални и емоционални реакции като опити за пряка намеса във вътрешните работи. В основата си това причинява отчуждаване от европейските страни и култура.\r\nДнес отношението на европейските държави към борбата на Турция с тероризма произтича от този продължаващ подход, основан на ирационалност и емоция. Както се пренебрегват измеренията на заплахите, пред които е изправена Турция, фактът, че Турция няма да се откаже от борбата си и че ще продължи решително с действията си срещу тези заплахи, се преценява неправилно. Изключително наивно, европейците предполагат, че тяхната критика на борбата на Турция с тероризма в Европейския парламент или дори в собствените си медийни организации ще има ефект. Резултатите обаче никога не са тези, които желаят. Реториката не е достатъчна, за да завладее политическата арена.\r\nГледната точка, която се опитах да опиша по-горе, е тази, изложена предимно от реалистично мислещи европейски политици, но техният брой не е голям. Втората гледна точка, която критикувах, е тази, която всеки ден се преповтаря от основните европейски медии и засяга много политици. Искам да продължа с един пример. Миналата седмица присъствах на Конференцията за сигурност в Мюнхен. На втория ден от конференцията министър-председателят Бинали Ялдъръм произнесе реч по въпроса за сигурност от перспективата на Турция и нейната концепция за борба с тероризма. Това беше реч, изпълнена с ясни, неприкрити и емпирични данни. Ялдъръм говори за успехите, които Турция има в борбата срещу Даеш, как Турция успя ефективно да предотврати масовия поток от бежанци в Европа и основанията за протичащата антитерористична операция в Африн. Ялдъръм каза, че Турция не само защитава собствените си граници, но и тези на НАТО и Европа. Това беше както реалистична, така и прагматична реч, в която се споменават задълбочаващите се отношения с европейските държави и съюзници. Въпросите, които дойдоха от залата, обаче, служат като първостепенни примери за това, колко доминираща е гледната точка, описана по-горе, в Мюнхен и сред европейските граждани. На Ялдъръм бяха зададени три въпроса. Първият беше за значението на така наречения \"османски шамар\", който Ердоган бе споменавал. Ялдъръм обясни, че се има предвид решимостта на Турция да премахне всички терористични организации, които я заплашват. Вторият въпрос беше относно причината, поради която страната започна операция в Африн, когато режимът на Асад не го е поканил да извършва. Ялдаръм заяви, че никоя от участващите в конфликта в Сирия страни не е отишла там след покана и че като страна, която споделя граница със Сирия, Турция използва правото си на самозащита, както е определено от ООН и в съответствие с международното право. Третият въпрос беше за освобождаването на Дениз Йоджел. Всъщност не съществуваше истински въпрос - това, което се случи, беше просто нуждата от един човек да се представи, основавайки се примера на Дениз Юджел, чрез използване на общи изрази като: Турция е страна, която няма човешки права и свобода на пресата и че демокрацията не може да съществува без тях. Това представление получи овации от залата.\r\n Пред нас обаче стои огромна измама. Тези, които смятат, че могат да водят Турция чрез наивност, за да я насочат, накъдето искат,  губят Турция. Към днешна дата Турция продължава с операцията си в Африн срещу терористичните организации на Партия на демократичното единство  (PYD) и Отрядите за народна самоотбрана (YPG). От деня, в който започна тази операция, западните медии се опитват да я представят като насочена към кюрдите като отделна етническа група. Турция обаче не се бори срещу кюрдите, а с кюрдите срещу сирийския филиал на ПКК YPG, който потиска всички хора в региона.\r\nИнтересното е, че през последните няколко дни има дори повече публикации, възхваляващи режима на Асад в европейските медии. Причината за това са твърденията, че режимът ще постигне споразумение с YPG и че заедно те ще изтласкат Турция от Сирия. Изведнъж германските медии започнаха да говорят за нещо, наречено сирийска демокрация. Те представят това, Африн да се отърве от YPG като загуба за сирийската и за демокрацията в региона.\r\nВсичко това е наистина тъжно развитие, което премахва възможностите, които съществуват в двустранните отношения, и засилва доверието на гражданите в Турция. Ако това дори има значение за Европа.\r\nФахретин Алтън, Вестник Daily Sabah Юлиян Марков", "date": "2018.02.26", "title": "Daily Sabah: Ще посмее ли ЕС да загуби партньорството на Турция"}
{"url": "http://www.focus-news.net/news/2018/02/26/2492738/", "text": "Насрочен е конгрес на Християндемократическия съюз, който да гласува за одобрението на коалиционното споразумение с ГСДП. \r\n*** Външните министри на страните от ЕС ще се срещнат за да обсъдят ситуацията в Близкия изток и Венецуела, както и връзките с Молдова. \r\n*** Генералният секретар на ООН Антонио Гутериш открива годишната сесия на Съвета за човешките права на ООН. \r\n*** Председателят на Европейската комисия Жан-Клод Юнкер пристига в Сърбия.  \r\n***", "date": "2018.02.26", "title": "Предстоящи международни събития за 26 февруари (Агенция „Фокус“)"}
{"url": "http://www.focus-news.net/news/2018/02/26/2492724/afp-nyama-danni-vzrivat-v-lestar-da-e-teroristichen-akt.html", "text": "Британската полиция заяви в неделя, че няма индикации взривът в Лестър да има връзка с тероризма, предава AFP.\r\n„Причината за експлозията ще бъде обект на разследване от полицията и пожарната“, съобщи местната полиция в изявление. „Молим медиите и обществеността да не спекулират с обстоятелствата около инцидента, но засега няма индикации инцидента да е свързан с тероризъм\", продължава изявлението.\r\nЕксплозията е станала на улица с търговски обекти и жилищни сгради. Щест човека са пострадали, двама от които са в критично състояние. Юлиян Марков", "date": "2018.02.26", "title": "AFP: Няма данни взривът в Лестър да е терористичен акт"}
{"url": "http://www.focus-news.net/news/2018/02/26/2492742/aktualna-patna-obstanovka.html", "text": "Температурите са в интервала от – 12° до + 2°. Времето над страната е облачно. Вятър духа в областите Монтана, Видин, Пловдив, Ямбол, Сливен, София, Кюстендил, Ловеч, Силистра, Перник, Шумен, Русе, Разград, Хасково, Плевен,  Бургас и Варна. Дъжд вали в районите та Царево и Малко Търново /обл. Бургас/. Сняг вали  в областите Монтана / 15-30 см/; Враца / 10-15 см/; Търговище / 10-15 см/; Пловдив / 3-7 см /; Сливен, Кърджали, София / 4-15 см/; Кюстендил / 8-10 см/; Смолян; Ловеч / 7-20 см/; Силистра /4-5 см/; Ст.Загора /7-8 см/; Благоевград / 3-15 см/; Видин /10-12 см/;  Ст.Загора / 7-8 см; Габрово / 10 см/; Перник / 6-15 см/,; Шумен / 8-12см/; Русе / 15 см/; Разград / 15 см/; Хасково / 5 см/; Плевен / 5-15 см/; Бургас / 2-6 см/; Пазарджик / 2-7 см/; Варна / 2-3 см/.\r\nПътните настилки са мокри, на местата със снеговалеж, в планинските и усойни райони – частично заснежени, заледени и обработени.\r\nНамалена видимост до 100 м поради мъгла има в районите на Леденика /обл.Враца/ и Твърдица /обл.Сливен/. Това съобщиха от пресцентъра на Агенция „Пътна инфраструктура” (АПИ).\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г. \r\nАМ „Хемус“: няма ограничения.\r\nАМ „Струма“:\r\nОбласт Благоевград: до 11.03.2018 г. шофьорите да се движат с повише но внимание и съобразена скорост в района на с. Чучулигово от км 437+974 до км 438+264 посока София, въведено е ограничение на скоростта до 70 км/ч поради изграждане на забавителен шлюз и вход към локално платно на търговски комплекс. \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: Област София и област Перник: Ограничено e движението на товарни автомобили над 12 тона от км 5 до км 10 в посока Перник на АМ \"Люлин\" поради обилен снеговалеж, силен вятър и навявания.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС;\r\n- „Троянски” – забранено е движението на всички МПС;\r\n- „Котленски” - затворен за МПС над 12 тона;\r\n- „Предел” – затворен за МПС над 12 тона;\r\n- „Рожен” - затворен за МПС над 12 т с ремаркета и полуремаркета;\r\n- „Превала” - затворен за МПС над 12 т с ремаркета и полуремаркета;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Вратник” - целогодишно е забранен за МПС над 10 т;\r\n- „Дюлински” - целогодишно е забранен за МПС над 3,5 т;\r\n- „Пампорово” - целогодишно е забранен за МПС над 3,5 т; \r\n- „Петрохан” - забранен за МПС над 12 т; \r\n- „Твърдишки” - целогодишно е забранен за МПС над 10 т;\r\n- „Шипка” - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Видин: Движението е ограничено за МПС над 12 т поради силен снеговалеж само в посока от Видин към Монтана за снегопочистване. Обходен маршрут за движещите се в посока от Видин към Монтана: път II-11 Дунавци – Арчар, път III-112 Добри дол – Тополовец, път III-114 Тополовец – Ружинци.\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. \r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради ремонтни дейности\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: до 25.03.2018 г. движението по път II-86 Пловдив – Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път II-48 Градец – Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-866: Временно движението по път ІІІ-866 Девин - Михалково е ограничено за МПС над 12 т с ремаркета и полуремаркета поради снегопочистване.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.02.26", "title": "Актуална пътна обстановка"}
{"url": "http://www.focus-news.net/news/2018/02/26/2492736/sofiya-obstanovkata-e.html", "text": "Поради непрекъснатия снеговалеж в София работата по снегопочистването не е спиралo цяла нощ и продължава и в момента. Това съобщиха от пресцентъра на Столична община. Обстановката е усложнена, обилните валежи и навявания непрекъснато натрупват снежна маса. Очаква се валежите да продължат и през деня и  работата на почистващите машини също продължава. \r\nИзвършват се обработки със смеси срещу заледяване във всички 24 района на Столична община. Общо 182 машини, специализирана техника, са на терен и разпръскват смеси срещу заледяване и избутване на снежна маса. Обработват се всички трасета, по които се движи градския транспорт, основни улици в кварталите, общински пътища, както и Южната дъга на Околовръстен път. \r\nПоради усложнената обстановка планинските пътища към Витоша – „Драгалевци – Алеко” и „Бояна – Златни мостове” ще бъдат затворени за движение. \r\nКъдето е необходимо във връзка с извършване на снегопочистване на пътните платна, ще се затварят участъци за движение. Приоритетно ще се работи по обработването на улици и булеварди, по които се движи градския транспорт. \r\nДвижението се извършва при зимни условия. Затруднено е пешеходното придвижване. \r\nСтолична община призовава гражданите, на които не им се налага да пътуват, да не използват личните си автомобили и напомня на гражданите да почистват прилежащите към своите домове, офиси и търговски обекти пространства. Шофьорите да бъдат с почистени и оборудвани за движение при зимни условия автомобили.", "date": "2018.02.26", "title": "София: Обстановката е усложнена,затруднено е пешеходното придвижване"}
{"url": "http://www.focus-news.net/news/2018/02/26/2492743/predstoyashti-sabitiya-v-stranata-za-26-fevruari-agentsiya-fokus.html", "text": "***\r\nОт 13.00 часа, в „София Тех Парк“ на бул. „Цариградско шосе“ №111, в  партера на сградата  „Лабораторен комплекс“, министърът на регионалното развитие и благоустройството Николай Нанков ще открие дискусия, посветена на новото райониране на страната.\r\n***\r\nОт 14.00 - 17.00 часа, в аула „Максима“ на УМБАЛ „Св. Екатерина“, бул. „Пенчо Славейков“ 52А, 1431 София, ще се проведе конференция на тема: „Защита на здравето на всеки гражданин на ЕС“. Конференцията ще открият: Кирил Ананиев, министър на здравеопазването на Република България; Лиляна Павлова, министър за българското председателство на Съвета на ЕС 2018; проф. д-р Генчо Начев, изпълнителен директор на УМБАЛ „Св. Екатерина“ и Н.Пр. г-н Херберт Салбер, посланик на Федерална република Германия в България. \r\n***\r\nОт 15.00 часа на площад „Васил Левски“ в град Карлово министърът на отбраната Красимир Каракачанов и началникът на отбраната генерал-лейтенант Андрей Боцев ще участват в тържествения ритуал по посрещането на военнослужещите от 34-тия контингент на Въоръжените сили на Република България, които успешно приключиха участието си в мисията  на НАТО „Решителна подкрепа“ в Афганистан.\r\n***\r\nОт 09.30 часа XVI състав на Специализирания наказателен съд ще проведе съдебно заседание по делото срещу Недялко Ц., обвинен в организиране и ръководене на организирана престъпна група. \r\n***\r\nОт 09.30 часа, 15-ти състав на Софийски градски съд ще проведе съдебно заседание по делото срещу Любомир Димитров – Гребеца, обвинен в убийство по чл. 115-118 от Наказателния кодекс. Част от заседанието ще бъде при закрити врата, защото ще се слушат Веществени доказателствени средства. \r\n***\r\nОт 10.00 часа в Руски културно-информационен център, зала 305, етаж 3 ще се проведе телемост  Москва – София по време, на който ще бъдат представени резултатите от съвместния проект в областта на културата, реализиран от  българския вестник „Стандарт“ и руската медийна група МИА „Россия сегодня“ - РИА Новости – „Спутник“ по повод 140 години от Руско-турската война и Освобождението на България. \r\nОт 10.30 ще се проведе ученическа интелектуална игра – викторина. \r\n***\r\nОт 11.00 часа в НДК ще бъде официално открит „Салонът на музеите”. Близо 40 музея и няколко галерии от различни краища на България ще представят щрихи от своите експозиции на площ от 500 кв. м. на третия етаж на Двореца.\r\n***\r\nОт 11.00 часа в Големия салон на БАН ще бъде представен Институтът за изследване на обществата и знанието при БАН, в рамките на кампанията БАН представя своите институти. \r\n***\r\nОт 14.00 часа в зала 42 на НДК ще се проведе дискусия на тема „Отвъд съкровищата: съвременно управление на културното наследство”. В нея ще участват директори на музеи, експерти и археолози, а сред дискутираните теми ще бъдат културното наследство в съвременния виртуален свят, мениджмънт на образователни програми, възможности за представяне на културното наследство и др.\r\n***\r\nОт 14.00 часа, 5-ти състав на Софийски градски съд ще проведе съдебно заседание по делото срещу Пламен Христов, обвинен в убийство на по чл. 115 от НК. (Охранителят, обвинен за това, че е намушка 19-годишен младеж в мол). \r\n***\r\nОт 15:00 часа в зала \"Сердика\" на София Хотел Балкан ще се проведе публичен дебат със Сесилия Малмстрьом, европейски комисар по въпросите на търговията. В дискусията ще се включи и председателят на Парламентарната комисия по околна среда Ивелина Василева. \r\n***\r\nОт 17.00 часа в галерия „УниАрт“ на Нов български университет официалната церемония по награждаването на победителя във второто издание на Конкурс за нова пиеса’ 2018 на тема: „Родината“. \r\n***\r\nОт 18.00 часа в Голямата зала на Руския културно-информационен център ще се състои концерт, посветен на деня, в който отбелязваме паметта на Светителя Серафим, архиепископ Богучарски и Софийски.\r\n***\r\nОт 18.30 часа, в зала „Роял” на София Хотел Балкан, Българският форум на бизнес лидерите ще връчи своите призове за корпоративна социална отговорност за 15-а поредна година. Отличията ще бъдат връчени от министъра на икономиката Емил Караниколов, министъра на труда и социалната политика Бисер Петков, кмета на София Йорданка Фандъкова, заместник-министъра на образованието, и науката Деница Сачева, заместник-министъра на околната среда и водите Николай Кънчев, посланикът на Великобритания Н. Пр. Ема Хопкинс. \r\n***\r\nОт 19.00 часа в Галерия „Алма Матер“ ще бъде представена изложбата да „Да обичаш дивото. Монголия“. \r\n***\r\nОт 10.00 часа „Работилница на Баба Марта“ ще отвори врати във фоайето на Общината. \r\n***\r\nОт 11.00 часа кметът на Община Благоевград д-р Атанас Камбитов ще постави начало на дейностите по обновяване и модернизиране на сградите на ОД МВР и Първо РПУ – Благоевград. \r\n***\r\nОт 11:30 часа в зала „22 септември“ - Благоевград на тържествена церемония по повод 26 години Национален парк „Рила“ ще бъде представен юбилеен филм „Национален парк Рила и зоната на вечните снегове“. Ще бъде подредена юбилейна експозиция под надслов „Национален парк Рила - ретроспекция“.\r\n***\r\nОт 14.00 часа в зала 114, Учебен корпус 1 на ЮЗУ „Неофит Рилски“ ще се проведе публична лекция на Жан-Касиен Билие.\r\n***\r\nОт 14.00 часа в офиса на партията в село Руен, ул. „Първи май“ 37, Народният представител ГЕРБ Ася Пеева ще има приемен. \r\n***\r\nОт 10.00 до 12.00 часа, в клуба на партията на ул. „Г. Бенковски” №1 в морската столица, народният представител от ПП ГЕРБ Нели Петрова ще проведе приемна за граждани. \r\n***\r\nОт 13.00 часа в централата на ГС на БСП-Варна (ул. „Македония“ 33) ще се проведе приемна за граждани на народните представители от ПГ на „БСП за България“ Иван Иванов и проф. Анелия Клисарова. \r\n*** \r\nОт 10.30 часа в ДГ „Пролет“ ще се състои инициативата „Приказки без край” по проект  „Деца четат на деца”, съвместно с Младежки дом.\r\n***\r\nОт 11.00 часа в Държавен куклен театър „Дора Габе“ ще се проведе куклен спектакълът „Тримата братя и златната ябълка“. \r\n***\r\nОт 14.00 часа в Регионална библиотека „Дора Габе“ ще се проведе конференция, посветена на Втората световна война. \r\n***\r\nВ експозиционна зала \"Кутловица\" ще бъде открита изложба на жени, които творят в областта на изкуството от Монтана. Тя се организира за трета поредна година от Дружество на художниците ,,Тенец“.\r\n***\r\nОт 09.00 часа в зала 2 на Окръжния съд ще се проведе заседание по делото срещу Борислав З., Росен Н., Петко К., Димитър А. и Георги Ч., обвинени в съучастие при избягване плащането на данъчни задължения в особено големи размери. \r\n***\r\nОт 09.00 часа в зала 10 на Окръжния съд ще се проведе заседание по делото срещу Стефан М. и Петър А., обвинени в съучастие при извършване на грабеж. \r\n***\r\nОт 10.00 часа в зала 10 на Районния съд ще се проведе заседание по делото срещу бившия полицай Венцеслав Караджов по обвинението, че е предоставил законно притежавано огнестрелно оръжие на лице, ненавършило 18 год. – неговия син. Заседанието е първо по делото.\r\n***\r\nОт 10.00 часа в Дома на културата „Борис Христов“ ще се проведе обществено обсъждане на местоположението на седемте нови социални услуги в Пловдив.\r\n***\r\nОт 10.30 часа в зала 10 на Окръжния съд ще се проведе заседание по делото срещу Никола Х., обвинен в измама и избягване плащане на данъчни задължения в особено големи размери. \r\n***\r\nОт 14.30 часа в ОУ „Гео Милев“ ще се проведе училищният кръг от Осмото национално състезание по правопис на английски език Spelling Bee.\r\n*** \r\nОт 14.00 часа в зала 2 на Областна администрация Шумен ще се проведе заседание на Областната комисия по безопасност на движението по пътищата.\r\n***\r\nОт 14.00 часа в сградата на общината кметът Шумен Любомир Христов ще има приемен ден за граждани.", "date": "2018.02.26", "title": "Предстоящи събития в страната за 26 февруари (Агенция „Фокус“)"}
{"url": "http://www.focus-news.net/news/2018/02/26/2492744/nimh-dnes-sinoptichna-obstanovka-shte-se-uslozhni-shte-ima-silen-vyatar-i-valezhi-ot-snyag.html", "text": "Днес, под влияние на средиземноморски циклон, който ще преминава през южните райони на Балканския полуостров, Егейско и Мраморно към Черно море, синоптичната обстановка в страната ще се усложни. Времето ще бъде облачно със снеговалежи, на много места ще са значителни и ще се образува съществена снежна покривка. Ще духа силен вятър от изток-североизток и с него ще продължи да нахлува студен въздух. Има условия за виелици и образуване на преспи. В по-голямата част от страната температурите ще са без съществен дневен ход - между минус 9° и минус 4°, само на места по Южното Черноморието до 2°. Това съобщи за Агенция „Фокус” дежурният синоптик Красимир Стоевв от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще бъде облачно с валежи предимно от сняг. Ще духа силен вятър от изток-североизток. Максималните температури на въздуха: минус 1 - плюс 2°. Температурата на морската вода е 6 - 7°. Вълнението на морето ще е 4 - 5 бала.\r\nНад планините ще е облачно със обилни снеговалежи и намалена видимост. Ще духа силен до бурен вятър от изток-югоизток. По високопланинските проходи ще се образуват преспи и навявания. Максималната температура на височина 1200 метра ще е около минус 9°, на 2000 метра – около минус 11°.\r\nАтмосферното налягане е по-ниско от средното за месеца - още ще се понижи.", "date": "2018.02.26", "title": "НИМХ: Днес синоптична обстановка ще се усложни - ще има силен вятър и валежи от сняг"}
{"url": "http://www.focus-news.net/news/2018/02/26/2492740/api-vremenno-e-ogranicheno-dvizhenieto-na-tovarni-avtomobili-nad-12-tona-po-patya-sofiya-pirdop-v-uchastaka-dolno-kamartsi-razklon-za-s-bunovo-prohod-galabets-poradi-snegopochistvane.html", "text": "Временно е ограничено движението на товарни автомобили над 12 тона по път I-6 София – Пирдоп в участъка Долно Камарци – разклон за с. Буново /проход Гълъбец/  поради снегопочистване. Това съобщиха от пресцентъра на Агенция \"Пътна Инфраструктура\".", "date": "2018.02.26", "title": "АПИ: Временно е ограничено движението на товарни автомобили над 12 тона по пътя София – Пирдоп в участъка Долно Камарци – разклон за с. Буново /проход Гълъбец/ поради снегопочистване"}
{"url": "http://www.focus-news.net/news/2018/02/26/2492741/api-ogranicheno-e-dvizhenieto-na-tovarni-avtomobili-nad-12-tona-ot-km-5-do-km-10-v-posoka-pernik-na-am-lyulin-poradi-obilen-snegovalezh.html", "text": "Ограничено e движението на товарни автомобили над12 тона от км 5 до км. 10 в посока Перник на АМ \"Люлин\" поради обилен снеговалеж, силен вятър и навявания. Това съобщиха от пресцентъра на Агенция \"Пътна Инфраструктура\".", "date": "2018.02.26", "title": "АПИ: Ограничено e движението на товарни автомобили над 12 тона от км 5 до км 10 в посока Перник на АМ \"Люлин\" поради обилен снеговалеж"}
{"url": "http://www.focus-news.net/news/2018/02/26/2492733/afp-emotsionalno-zavrashtane-na-uchenitsite-v-uchilishteto-sled-strelbata-vav-florida.html", "text": "Учениците и учителите се завърнаха за първи път в училището във Флорида след стрелбата, при която загинаха 17 души, предава AFP.\r\n„Представете си, че сте били в самолет, който катастрофира и след това се качвате отново на същия самолет и летите на някъде – никога няма да бъде същото“, казва оцелял при стрелбата на 14 февруари. \r\nУчилището събра учениците и учителите на доброволна сбирка в неделя за \"ориентация\", преди да отвори отново врати в понеделник, а учебните занятия да започнат в сряда. Учителка, която влязла за първи път в класната стая и видяла учебниците по местата им, а календарът си седял на 14 февруари, каза, че се почувствала зле и се наложило да излезе. Юлиян Марков", "date": "2018.02.26", "title": "AFP: Емоционално завръщане на учениците в училището след  стрелбата във Флорида"}
{"url": "http://www.focus-news.net/news/2018/02/26/2492750/evropeyskiyat-komisar-sesiliya-malmstryom-shte-bade-na-ofitsialno-poseshtenie-v-balgariya.html", "text": "Днес и утре европейският комисар, отговарящ за търговията, Сесилия Малмстрьом ще бъде на официално посещение в България. Това съобщиха от пресцентъра на Представителство на ЕК в България. Тя ще участва в Неформалното заседание на министрите, отговарящи за търговията в ЕС, което ще се проведе на 27 февруари в София в рамките на Българското председателство на Съвета на ЕС. \r\nДнес от 15.00 часа в зала \"Сердика\" на София Хотел Балкан комисар Малмстрьом ще проведе граждански диалог на тема \"Световната търговия: Лидер ли е ЕС?\". В диалога ще се включи и председателят на Парламентарната комисия по околна среда Ивелина Василева. \r\nДискусията ще се фокусира върху основните предизвикателства пред търговията в условията на непрекъснато глобализираща се икономика, баланса между ниските крайни цени и защитата на потребителите, конкуренцията, мястото на Европейския съюз в световната икономика.", "date": "2018.02.26", "title": "Европейският комисар Сесилия Малмстрьом ще бъде на официално посещение в България"}
{"url": "http://www.focus-news.net/news/2018/02/26/2492745/kmetat-na-sofiya-yordanka-fandakova-ako-ima-neobhodimost-shte-zatvaryame-bulevardi-i-ulitsi-za-da-badat-pochisteni-obstanovkata-e-uslozhnena.html", "text": "София осъмна затрупана със сняг. На много места придвижването е затруднено. Цяла нощ продължи обилен снеговалеж. 182 машини работиха на терен и продължават да работят. Прогнозата е, че целият ден снеговалежът ще продължи. Той е съпътстван и със силен вятър, който причинява и снегонавявания. Улиците и пътищата са заснежени, но към момента градският транспорт се движи по всички маршрути. Поради ПТП трамваите 4, 5 и 11 въртят на Бъкстон. Това каза кметът на столицата Йорданка Фандъкова пред БНТ. \"Тежка е ситуацията. Работи се за освобождаване на движението, но към момента гражданите трябва да знаят движението на трамваите. Навсякъде градският транспорт се движи. Усложнена зимна обстановка. Затруднено е движението и на автомобили, и на пешеходци. Моля, всички граждани да почистят пред домовете и офисите си\", заяви Фандъкова. \"Почистването ще продължи целия ден, но, ако някой има възможност и няма необходимост да излезе с личния си автомобил, да го направи, а тези,които щя излязат с автомобил, нека да са подготвени. Пътищата за Витоша, Алеко и Златните мостове ще останат затворени. Обстановката във Витоша е намалена. По данни на спасителната служба температурата е -12 градуса, силен вятър и опасност от лавини. Най-добре да не позволяваме гражданите да се качват в планината. Ако има нужда във връзка с почистване, ще затваряме булеварди и улици, за да бъдат почистени. През нощта основни квартални улици бяха почистени, но след това пътищата отново\", каза още Фандъкова.", "date": "2018.02.26", "title": "Кметът на София Йорданка Фандъкова: Ако има необходимост ще затваряме булеварди и улици, за да бъдат почистени, обстановката е усложнена"}
{"url": "http://www.focus-news.net/news/2018/02/26/2492748/ministar-zaharieva-shte-uchastva-v-savet-vanshni-raboti-i-shte-sapredsedatelstva-saveta-za-satrudnichestvo-es-kazahstan.html", "text": "Вицепремиерът и министър на външните работи Екатерина Захариева ще вземе участие в Съвет „Външни работи“, който ще се проведе днес в Брюксел. Това съобщиха от пресцентъра на Министерството на външните работи. Близкоизточният мирен процес, Република Молдова и Венецуела ще бъдат основните теми, поставени на вниманието на първите дипломати на 28-те. Министрите ще обсъдят приложението на Споразумението за асоцииране ЕС – Република Молдова и Дълбоката и всеобхватна зона за свободна търговия, ролята на страната в Източното партньорство и приноса й в областта на сигурността, основните предизвикателства пред провеждането на реформите в страната. Дебатът по Близкоизточния мирен процес ще се фокусира върху пътищата за запазване на перспективата за намиране на решение на конфликта на основата на две държави. Темата ще бъде продължена и в рамките на работния обяд с външните министри на шест арабски държави и генералния секретар на Лигата на арабските държави. Външните министри ще обсъдят още актуалната ситуация във Венецуела и предизвикателствата пред страната след провала на преговорите с опозицията в Санто Доминго. Преди началото на Съвета министър Захариева ще участва в работна закуска с министъра на външните работи и европейската интеграция на Република Молдова Тудор Уляновчи. Домакини на закуската са Франция и Румъния. На 26 февруари, след края на Съвет „Външни работи“ ще се проведе и заседание на Съвета за сътрудничество ЕС – Казахстан. Захариева ще ръководи делегацията на ЕС като външен министър на страната, която в момента председателства Съвета на Съюза. Форматът ще се съпредседателства от българския първи дипломат и външния министър на Казахстан Кайрат Абдрахманов. Съветът за сътрудничество ще направи преглед на временното прилагане на засиленото споразумение за партньорство и сътрудничество. Той ще разгледа развитието на политическата обстановка в Казахстан, ще обсъди икономическите и търговските отношения между ЕС и Казахстан и въпросите на регионалното сътрудничество и събитията в региона. Последният Съвет за сътрудничество ЕС-Казахстан беше проведен на 4 октомври 2016 г. Очаква се министър Захариева да направи изявление за медиите преди Съвет „Външни работи“ в Брюксел около 9 ч местно време (10 ч българско време). След приключването на Съвета за сътрудничество ЕС – Казахстан, министър Захариева ще даде съвместна пресконференция с външния министър на Казахстан Кайрат Абдрахманов, която се очаква да започне около 18.30 ч местно време (19.30 ч българско време).", "date": "2018.02.26", "title": "Министър Захариева ще участва в Съвет „Външни работи“ и ще съпредседателства Съвета за сътрудничество ЕС-Казахстан"}
{"url": "http://www.focus-news.net/news/2018/02/26/2492752/nimh-cherven-kod-za-silen-snegovalezh-e-obyaven-v-dve-oblasti-dnes-v-ostanalata-chast-ot-stranata-kodat-e-oranzhev.html", "text": "Червен код за силен снеговалеж е обявен в две области за днес., сочи справка на сайта на Националния институт по метеорология и хидрология (НИМХ) към БАН. Предупреждението за много опасно време е в сила за областите Смолян и Кърджали. Там ще има силни снеговалежи и ще се образува снежна покривка около 40 см. В комбинация със силния североизточен вятър, със средна скорост 15-20 м/с ще има виелици и навявания.\r\nВ цялата останала част на страна кодът е оранжев. В равнинните части ще има умерени, в планинските райони и силни снеговалежи. Ще се образува снежна покривка за равнинната част 20-30 см, в планинските райони – около 35 см.\r\nВ областите Видин, Монтана, Враца, Плевен, Ловеч, Габрово, Велико Търново и Търговище има в сила и оранжев код за опасно ниско температури. Там ще бъде много студено, а дневните температури се очаква да бъдат отрицателни. \r\nПо Черноморското крайбрежие ще има силен от североизток - 14-18 м/с (7-8 по Бофорт) с пориви до 19-24 м/с (8-9 по Бофорт),а  вълнение на морето ще бъде 4 бала.", "date": "2018.02.26", "title": "НИМХ: Червен код за силен снеговалеж е обявен в две области днес, в останалата част от страната кодът е оранжев"}
{"url": "http://www.focus-news.net/news/2018/02/26/2492754/plovdiv-obshtinskite-savetnitsi-ot-gerb-s-priemni-za-grazhdani.html", "text": "Общинските съветници от  ГЕРБ в град Пловдив ще проведат приемни с граждани. Това съобщиха от пресцентъра на партията. Днес приемните ще се проведат по следния график:\r\n- Даниела Дженева, от 17:00 до 18:00 часа в офиса на  ГЕРБ в район „Южен”, ул. ”Академик Петър Динеков“ № 1А;\r\n- Спартак Николов, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5;\r\n- Вихър Захов,  от 17:00 до 18:30 часа в офиса на  ГЕРБ в район „Източен” на ул. ”Коста Паница“ № 5;\r\n- Вера Тоскова, от 16 до 18:00 часа в офиса на  ГЕРБ в район „Тракия” в жк. ”Тракия“ бл. 91;\r\n- Александър Радев, от 17:30  до 19:00 часа в офиса на  ГЕРБ в район „Централен” на ул. ”Прага” № 2;\r\n- Атанас Узунов, от 17:30  до 19:00 часа в офиса на  ГЕРБ в район „Южен” на ул. ”Академик Петър Динеков” №1А;\r\n- Ели Гатева, от 16 до 18:00 часа в офиса на  ГЕРБ в район „Тракия” в жк. ”Тракия“ бл. 91.\r\nОбщинският съветник от  ГЕРБ в Общински съвет – Пловдив, Иван Вичков ще приема граждани във вторник, 27 февруари 2018 г., от 16 до 18:00 часа в офиса на  ГЕРБ в район „Тракия”в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 28 февруари 2018 г., приемни с граждани ще проведат следните общински от  ГЕРБ:\r\n- Радослава Ташкова, председател на Групата на  ГЕРБ и заместник-председател на Общински съвет  - Пловдив, ще се срещне с граждани от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; \r\n- Георги Василев, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” №1А; \r\n- Д-р Аргир Аргиров, от 17:30  до 18:30 часа в офиса на  ГЕРБ в район „Южен” на ул. ”Академик Петър Динеков” №1А;\r\n- Ани Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5;\r\n- Емил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница“ №5. \r\nВ четвъртък, 1 март 2018 г., общинските съветници от  ГЕРБ в Пловдив ще проведат приемни с гражданите, както следва:\r\n- Петър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9; \r\n- Ясен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;\r\n- Гошо Къчков, от 17:30  до 19:00 часа в офиса на  ГЕРБ в район „Северен” на бул. ”Марица” №91; \r\n- Пенчо Малинов, от 17:00  до 18:30 часа в офиса на  ГЕРБ в район „Източен” на ул. ”Коста Паница” №5;\r\n- Веселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.02.26", "title": "Пловдив: Общинските съветници от ГЕРБ с приемни за граждани"}
{"url": "http://www.focus-news.net/news/2018/02/26/2492757/pregled-na-osnovnite-temi-v-dobrudzhanskiya-pechat.html", "text": "„Магистрати разглеждат иск за обявяване в несъстоятелност на „Евроманган“ ЕАД, съобщава челото на вестник „Нова добруджанска трибуна“. В Окръжен съд - Добрич е образувано дело по внесен иск за откриване на производство по несъстоятелност по отношение на „Евроманган“ ЕАД - с.Църква, Община Балчик, заради непогасени задължения за доставка на електроенергия. В молбата, подадена от „Енерго Про Продажби”АД - Варна, се твърди, че натрупаните от длъжника задължения, заедно с лихвите за забавено плащане, възлизат общо на 359 442.95 лева. „Талевци впечатлиха министъра на образованието“, съобщава всекидневникът. Красимир Вълчев е бил гост на средното училище в Добрич. Той заедно с други официални лица са наблюдавали елементи от интерактивни уроци по физика в новия кабинет по природни науки, след което са посетили часове на класове, участващи в иновативния проект за прилагане на модела на интегрирано тематично учене чрез комплексни дейности. Гостите са разгледали обособените кътове на трите международни проекта, по които училището работи през тази учебна година. „Областният управител апелира за по-голяма активност от страна на работодателите“, съобщава изданието. Красимир Кирилов е излязъл с апел към местния бизнес за активно участие в анкетното проучване за установяване на потребностите им от работна сила. Агенцията по заетост стартира анкетно проучване за потребностите на работодателите от работна сила в областта. То се извършва съвместно с Областна администрация Добрич, както и дирекциите „Регионална служба по заетост“ и „Бюро по труда“. „Трябва по-добър диалог с родителите и нулева толерантност към агресията“, това е заявил образователният министър при работното си посещение в Добрич. Темата е от първа страница на другия регионален вестник  „Добруджанска трибуна“. След посещението си в добричко училище Красимир Вълчев е участвал заедно с кмета Йордан Йорданов в работна среща с директори на училища и детски градини. Добрич е поредната област, където той е провел срещи и разговори. Стотици таланти се явиха в конкурса рецитал „За да я има България“, съобщава всекидневникът. Второто издание на конкурса се е провело на 24 февруари. 370 малки и големи претенденти са се явили на това своеобразно състезание. Награждаването на лауреатите ще се състои на 2 март от 11,00 часа в Голямата заседателна зала на Община град Добрич. Предстои резитба на дървета в градския парк на Добрич, съобщава изданието. Предвид предстоящото топло полугодие и очакванията за увеличаване на посещаемостта на Градски парк „Св. Георги”, експерти от Община град Добрич са извършили оглед и оценка на състоянието на дървесната растителност, с особено внимание към района на главния подход към парка и дърветата, разположени в близост  и над главните алеи и пейки. При три от големите дървета от вида японска софора, намиращи се западно от чешмичката, е отчетено сериозно влошаване на състоянието.", "date": "2018.02.26", "title": "Преглед на основните теми в добруджанския печат"}
{"url": "http://www.focus-news.net/news/2018/02/26/2492755/sofiyska-voda-vremenno-shte-prekasne-vodosnabdyavaneto-v-chast-ot-kv-krastova-vada.html", "text": "„Софийска вода” временно ще прекъсне водоснабдяването в част от кв. „Кръстова вада“. Това съобщиха от пресцентъра на дружеството. Във връзка с реконструкция на уличен водопровод на бул. „Черни връх“ , се налага спиране на водоподаването от 09:30 до 18:30 часа на клиентите на „Софийска вода”, живеещи по ул. „Д-р Борис Вълчев“ от бул. „Черни връх“ до ул. „Флора Кънева“, бул. „Черни връх“ №77, 77А, ул. „Проф. Георги Йолов“ №3, 5, 7. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Д-р Борис Вълчев “ ъгъла с ул. „Флора Кънева“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.26", "title": "„Софийска вода” временно ще прекъсне водоснабдяването в част от кв. „Кръстова вада“"}
{"url": "http://www.focus-news.net/news/2018/02/26/2492749/ministar-nikolay-nankov-postavya-nachalo-na-diskusiya-za-novoto-rayonirane-na-stranata.html", "text": "Министерството на регионалното развитие и благоустройството започва дискусия за новото райониране на страната. Началото й ще бъде поставено от министъра на регионалното развитие и благоустройството Николай Нанков на форум с участието на депутати, представители на държавната администрация и местната власт, бизнеса и научните среди. Това съобщиха от пресцентъра на министерството.\r\nВ момента България е разделена на шест районите от ниво 2 - Северозападен, Северен централен, Североизточен, Югозападен, Южен централен и Югоизточен. Предложението на Междуведомствената работна група с участие на експерти от различни институции е да се направят промени, като за целта се предлагат 3 варианта – с 6, 5 и 4 района. Всеки от тях има своите плюсове и минуси, предимства и недостатъци, затова предложенията ще бъдат обект на широко обществено обсъждане през следващите месеци и едва когато се чуят всички мнения, всички позиции и аргументи, ще бъде взето решение. В края на 2018 г. ще бъде избран най-добрият модел за България.\r\nЦелта на промяната е да бъдат създадени силни и жизнени райони, които да са добре географски обособени и стабилни по отношение броя на населението. Промените трябва да създадат и по-добри условия за европейско финансиране в предстоящия програмен период.\r\nДискусионният форум ще се състои днес от 13.00 часа в „София Тех Парк“, бул. „Цариградско шосе“ №111, в  партера на сградата  „Лабораторен комплекс“.", "date": "2018.02.26", "title": "Министър Николай Нанков поставя начало на дискусия за новото райониране на страната"}
{"url": "http://www.focus-news.net/news/2018/02/26/2492751/mvr-osnovni-pravila-za-deystvie-pri-dinamichna-meteorologichna-prognoza.html", "text": "През следващите дни се очакват различни по сила и интензитет метеорологични явления. Спазването на няколко прости правила може да предпази нас, нашите близки и имущество при възникването на обилен снеговалеж, снегонавявания и силен вятър. Това съобщиха от МВР. \r\nЕкспертите съветват:  \r\nАко не е крайно наложително, отложете пътуването си – възможно е за определен период от време част от пътищата да се окажат затворени поради навявания. \r\nАко все пак решите да тръгнете с автомобил, проверете дали имате достатъчно гориво, въже, лопатка, фенерче и брадва. Гумите трябва да не са много напомпани, поставете вериги. \r\nИзберете първокласните пътища, те се почистват с предимство. Карайте бавно и внимавайте, когато минавате покрай сгради, електропроводи и дървета. \r\nОблечете топли дрехи и подходящи обувки, вземете със себе си достатъчно вода и храна. \r\nАко по пътя забележите затрупани автомобили, маркирайте мястото и веднага съобщете за това на тел. 112. \r\nВ случай че сте затънали в навявания от сняг, завържете дреха с ярък цвят на антена, странично огледало или на друго подходящо място, за да бъде забелязан автомобилът ви. \r\nОкажете помощ на изпадналите в беда. Измръзналите части на тялото се разтриват със спирт и леко се масажират. Не разтривайте със сняг - тялото допълнително се охлажда и може да се нарани кожата. \r\nНе спирайте да почивате на открито. Ако обстановката се усложнява, преустановете пътуването - спрете в най-близкото населено място. \r\nКогато трябва да вървите пеша се екипирайте с подходящи обувки и топли дрехи. Избягвайте да се придвижвате сами, движете се далече от сгради, електропроводи, стълбове и дървета, вземете мерки против измръзване на крайниците. \r\nНосете лекарства и термос с чай или други топли и подсладени напитки.  \r\nАко сте в къщи, изключете тока, водата и газта, затворете плътно вратите и прозорците; \r\nНе оставайте на открито, веднага потърсете място за подслон, защото има опасност от падащи отломки от сградите и други предмети, които могат да ви наранят. Смерчът засяга най-често покривните конструкции и горните етажи; \r\nАко сте далеч от дома си, влезте в обществена сграда, подлез, потърсете сигурен подслон. \r\nАко сте на път, спрете автомобила на открито място, далече от електропроводи, дървета и от надвиснали скални маси. Потърсете подслон! \r\nАко сте на полето или в планината, потърсете ниски места до отминаване на опасността.", "date": "2018.02.26", "title": "МВР: Основни правила за действие при динамична метеорологична прогноза"}
{"url": "http://www.focus-news.net/news/2018/02/26/2492758/plovdiv-deputatite-ot-gerb-shte-provedat-priemni-s-grazhdani.html", "text": "Днес народните представители от ГЕРБ-Пловдив ще проведат приемни с граждани от избирателния си район, както следва:\r\nМенда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91.\r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на  ГЕРБ на улица „Прага” 2. \r\nАтанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" № 21.\r\nСпас Гърневски -  заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.02.26", "title": "Пловдив: Депутатите от ГЕРБ ще проведат приемни с граждани"}
{"url": "http://www.focus-news.net/news/2018/02/26/2492760/sofiya-vavezhda-se-vremenna-organizatsiya-na-dvizhenieto-vav-vrazka-meropriyatie-svarzano-s-balgarskoto-predsedatelstvo-na-saveta-na-es.html", "text": "Въвежда се временна организация на движението във връзка мероприятие, свързано с Българското председателство на Съвета на ЕС. Това съобщиха от пресцентъра на Столична община. От 20.00 часа днес до приключване на мероприятията на 1 март 2018 г. се забранява престоят и паркирането на пътни превозни средства, с изключение на автомобилите превозващи участниците в мероприятията, както следва: \r\n- на ул. „Доспат” между бул. „Витоша” и ул. „Баба Неделя”; \r\n- на ул. „Баба Неделя”; \r\n- на ул. „Д-р Христо Стамболски”. \r\nПри необходимост и по преценка на отдел „Пътна полиция” при СДВР от 07.00 часа до приключване на мероприятието на 27 февруари 2018 г. от 07.00 часа до приключване на мероприятието на 28 февруари 2018 г. и от 07.00 часа до приключване на мероприятието на 01 март 2018 г., се забранява влизането на пътни превозни средства, с изключение на автомобилите обслужващи мероприятията, както следва: \r\n- по ул. „Доспат” между бул. „Витоша” и ул. „Баба Неделя”; \r\n- по ул. „Баба Неделя”; \r\n- по ул. „Д-р Христо Стамболски”. \r\nСтолична дирекция на вътрешните работи осигурява охрана на мероприятията.", "date": "2018.02.26", "title": "София: Въвежда се временна организация на движението във връзка мероприятие, свързано с Българското председателство на Съвета на ЕС"}
{"url": "http://www.focus-news.net/news/2018/02/26/2492763/burgas-v-grada-shte-bade-predstavena-fotoizlozhba-zimen-kitay-posvetena-na-krasotata-na-kitayskata-priroda-i-kultura.html", "text": "В града ще бъде представена фотоизложба „Зимен Китай“, посветена на красотата на китайската природа и култура. Това съобщиха от Община Бургас. Официалното откриване на събитието е днес от 18.00 часа в Експозиционен център „Флора“, а изложбата ще бъде достъпна до 5 март в Бургас. Предвидени са музикална програма, Тай Чи демонстрация и уъркшоп по китайски изкуства и занаяти, включващ калиграфия, плетене на китайски възли, изрязване на хартия и татуиране на йероглифи с къна. Автор на проекта „Зимен Китай“ е Велин Пасков под патронажа на Институт „Конфуций“ при Великотърновски университет. Датата на неговото представяне в Бургас не е случайно избрана. Откриването на изложбата е в месеца на Лунната нова година – 16 февруари 2018.\r\nПроектът е част от кампанията, свързана с избирането на Пекин за домакин на зимните олимпийски игри през 2022 година. Целта е до началото на спортното събитие да се разширят класическите туристически представи на света за Китай в непознати до сега зимни краски – сняг, лед и студ.\r\nФотоизложбата представя най-северния и студен китайски град – Харбин. Намиращ се от двете страни на река Сунхуа, тук се провеждат най-мащабните зимни фестивали на ледените и снежни скулптури в света. Всички туристически агенции и сайтове препоръчват зимен Харбин като една от големите зимни атракции. Фотографиите в изложбата са дело на Велин Пасков и на Мария Паскова. Те са заснети при изключително ниски температури – дневните не надвишават минус 15 градуса, а нощните с лекота падат под минус 30 градуса.\r\nНе е пропуснато и зимното лице на Пекин – домакинът на зимните олимпийски игри през 2022 година. Всяка зима сърцето на летните олимпийски игри – стадиона „Гнездото“, бива покрит със сняг и столичани имат възможност да карат ски и дори да играят непознатия за тях кърлинг. Но безспорно една от най-големите зимни атракции в Пекин е езерото Съчъхай. В превод това означава „Езерото на десетте храма“, колкото са храмовете около него. Всяка зима то бива сковано от дебел лед и може да се видят както традиционни начини за забавление, така и някои запазени за китайците марки като ледените велошейни.\r\nСъбитието се организира с любезната подкрепа на Институт „Конфуций“ при Великотърновски университет „Св. св. Кирил и Методий“ и е с вход свободен.", "date": "2018.02.26", "title": "Бургас: В града ще бъде представена фотоизложба „Зимен Китай“, посветена на красотата на китайската природа и култура"}
{"url": "http://www.focus-news.net/news/2018/02/26/2492759/dobrich-patishtata-v-oblastta-sa-prohodimi-pri-zimni-usloviya.html", "text": "Пътищата в областта са проходими при зимни условия, на много места - заснежени и заледени, предаде кореспондентът на Радио „Фокус” – Варна. Няма затворени пътни отсечки в областта. 30 машини на пътноподдържащата фирма са в работен режим по направления, по информация на Областно пътно управление - Добрич. Навявания има по пътя Добрич-Тервел и Добрич –Крушари. В Добрич снеговалежът е спрял, духа умерен вятър, температурата е около минус 10 градуса. В Добрич снегопочистващата фирма работи с 9 машини, осигурено е движението по основните булеварди.\r\nЖулиета НИКОЛОВА", "date": "2018.02.26", "title": "Добрич: Пътищата в областта са проходими при зимни условия"}
{"url": "http://www.focus-news.net/news/2018/02/26/2492756/sofiya-v-ruskiya-kulturno-informatsionen-tsentar-shte-se-sastoi-kontsert-posveten-na-denya-v-koyto-otbelyazvame-pametta-na-svetitelya-serafim.html", "text": "От 18.00 часа в Голямата зала на Руския културно-информационен център ще се състои концерт, посветен на деня, в който отбелязваме паметта на Светителя Серафим, архиепископ Богучарски и Софийски. Мероприятието е организирано от Подворието на Московския и цяла Русия Патриарх в София храм \"Св. Николай Мирликийски Чудотворец\" с предстоятел Негово високопреподобие архимандрит Филип.\r\nНа събитието, с благословението на Негово светейшество Българския патриарх и Софийски митрополит Неофит и Светия Синод на Българската православна църква, Подворието , под патронажа на Министерството на културата на Руската федерация и посолството на Руката федерация в българия, организира презентация на книгата \"Мисли за всеки ден от годината\" на Негово светейшество Патриарха на Москва и цяла Русия Кирил. Преводът е на отец Йоан Карамихалев, свещеник в древния софийски храм \"Св. София - Премъдрост Божия\", предаде репортер на Агенция \"Фокус\".\r\nКнигата съдържа откъси от проповеди, научни статии, доклади, изказвания, книги, интервюта на Патриарх Кирил, обхващащи повече от 35 години от неговото пастирско служение и богословско творчество – от 1980 до 2016 година . Тя представя Предстоятеля на най-многочислената Православна Църква не само като архипастир, притежаващ дълбок духовен опит, енциклопедични познания и уникална харизма на проповедник, но и като мислител, засягащ актуални проблеми на съвременната действителност\r\nКонцертът ще бъде на Синодалния хор при Московската патриаршия с диригент заслужилия деец на изкуството на Руската федерация А. Пузаков.\r\nРКИЦ се намира в София, ул. \"Шипка\" № 34. Вход свободен. \r\nНикола ПЕТКОВ", "date": "2018.02.26", "title": "София: В Руския културно-информационен център ще се състои концерт, посветен на деня, в който отбелязваме паметта на Светителя Серафим"}
{"url": "http://www.focus-news.net/news/2018/02/26/2492761/bnb-puska-v-obrashtenie-srebarna-vazpomenatelna-moneta-na-tema-140-godini-ot-osvobozhdenieto-na-balgariya.html", "text": "От днес Българската народна банка пуска в обращение сребърна възпоменателна монета на тема „140 години от Освобождението на България“. Това съобщиха от пресцентъра на БНБ. Цената на монетата е 78 (седемдесет и осем) лева.\r\nМонетата ще се продава в Българската народна банка – на две каси на пл. „Александър I“ № 1 и на четири каси в Касов център на БНБ на ул. „Михаил Тенев“ № 10, в Банка ДСК ЕАД, Банка Пиреос България АД, Общинска банка АД, Първа инвестиционна банка АД, Райфайзенбанк (България) АД и Дружество за касови услуги АД.", "date": "2018.02.26", "title": "БНБ пуска в обращение сребърна възпоменателна монета на тема „140 години от Освобождението на България“"}
{"url": "http://www.focus-news.net/news/2018/02/26/2492747/ministar-predsedatelyat-boyko-borisov-shte-otkrie-investitsionniya-forum-na-ebvr-za-zapadnite-balkani.html", "text": "Министър-председателят Бойко Борисов ще открие Инвестиционен форум за Западните Балкани, който се организира от Европейската банка за възстановяване и развитие в Лондон. В конференцията ще вземат участие лидери от всички страни от региона – премиерите на Сърбия Ана Бърнабич, на Черна гора Душко Маркович, на Албания Еди Рама и на Република Македония Зоран Заев, на Косово Рамуш Харадинай и председателстващият председателството на Босна и Херцеговина Денис Звиздич.\r\nОсновна цел на Инвестиционния форум е да събере лидерите от региона с потенциални инвеститори от цял свят и да бъдат обсъдени възможностите за привличане на повече подкрепа от частния, финансовия и публичния сектор за реализацията на стратегически инфраструктурни проекти в Западните Балкани. Инициативата е част от поредицата срещи на върха, посветени на развитието и европейската перспектива на страните.\r\nВ рамките на форума са планирани и двустранни срещи на министър-председателя Бойко Борисов.\r\nВ делегацията на премиера са включени министърът на транспорта, информационните технологии и съобщенията Ивайло Московски и председателят на Парламентарната комисия по енергетика Делян Добрев.", "date": "2018.02.26", "title": "Министър-председателят Бойко Борисов ще открие Инвестиционния форум на ЕБВР за Западните Балкани"}
{"url": "http://www.focus-news.net/news/2018/02/26/2492765/varna-narodnite-predstaviteli-ot-gerb-neli-petrova-i-pavel-hristov-organizirat-priemni-za-grazhdani.html", "text": "Днес народните представители от ПП ГЕРБ Нели Петрова и Павел Христов ще проведат приемни за граждани във Варна и Провадия. Това съобщиха от пресцентъра на ПП ГЕРБ – Варна. Нели Петрова ще отговаря на въпроси на варненци от 10.00 до 12.00 часа в клуба на партията на ул. „Г. Бенковски” №1 в морската столица. Записвания могат да се правят на тел: 052 / 600 015.\r\nПавел Христов организира приемна в Провадия. Тя ще се състои от 16.00 часа в клуба на ПП ГЕРБ (на първия етаж в сградата на Младежкия дом) в града.", "date": "2018.02.26", "title": "Варна: Народните представители от ГЕРБ Нели Петрова и Павел Христов организират приемни за граждани"}
{"url": "http://www.focus-news.net/news/2018/02/26/2492764/blagoevgrad-snegopochistvashti-mashini-opesachavat-patnite-nastilki.html", "text": "Снегопочистващи машини опесъчават пътните настилки, предаде репортер на Радио „Фокус“- Пирин. Слаб сняг вали към този час в областния център и се е образувала снежна покривка. Спокоен е трафикът в централна градска част, по-интензивно е движението на вход-изход от града. Без проблеми се извършва трафикът на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nЛора КАЛЧЕВА", "date": "2018.02.26", "title": "Благоевград: Снегопочистващи машини опесъчават пътните настилки"}
{"url": "http://www.focus-news.net/news/2018/02/26/2492766/sofiya-vavezhda-se-organizatsiya-na-dvizhenieto-za-provezhdane-na-22-riya-mezhdunaroden-filmov-festival-sofiya-film-fest.html", "text": "Въвежда се организация на движението за провеждане на 22-рия Международен филмов фестивал София Филм Фест. Това съобщиха от пресцентъра на Столична община. Забраняват се престоят и паркирането на пътни превозни средства, с изключение на автомобилите на участниците в мероприятието, както следва: \r\n- От 08.00 часа днес до 08.00 часа на 1 март 2018 г. на бул. „Витоша” между бул. „Пенчо Славейков” и ул. „Христо Стамболски”. \r\n- От 08.00 часа на 28 февруари 2018 г. до 08.00 часа на 1 март 2018 г. на ул. „Екзарх Йосиф” № 37, пред Дома на киното. \r\n-От 08.00 часа днес до 08.00 часа на 1 март 2018 г. се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК.", "date": "2018.02.26", "title": "София: Въвежда се организация на движението за провеждане на 22-рия Международен филмов фестивал София Филм Фест"}
{"url": "http://www.focus-news.net/news/2018/02/26/2492762/am-trakiya-ogranicheno-e-dvizhenieto-na-tovarni-avtomobili-nad-12-tona-v-uchastaka-pazardzhik-sofiya-v-posoka-stolitsata.html", "text": "Ограничено е движението на товарни автомобили над 12 тона в участъка Пазарджик - София в посока София на АМ \"Тракия\", в участъка Ябланица - София в посока София на АМ \"Хемус\", по път I-1  Ботевград - Мездра, по път I-6 София – Карлово, по път II-27 Нови пазар – Тръница,  път III-1801 Перник – Голямо Бучино, поради снегопочистване. Това съобщиха от пресцентъра на Агенция \"Пътна инфраструктура\". (АПИ).\r\nОграничено е движението на товарни автомобили над 12 тона с ремаркета и полуремаркета през прохода „Печинско“ и по път II-37 Батак – Доспат поради снегопочистване.", "date": "2018.02.26", "title": "АМ \"Тракия\": Ограничено е движението на товарни автомобили над 12 тона в участъка Пазарджик - София в посока столицата"}
{"url": "http://www.focus-news.net/news/2018/02/26/2492771/laboratoriya-po-klinichna-imunologiya-v-umbalsm-n-i-pirogov-obyavyava-kampaniya-za-skrining-na-hronichna-granulomatozna-bolest.html", "text": "Лаборатория по клинична имунология в УМБАЛСМ „Н. И. Пирогов” обявява кампания за скрининг на хронична грануломатозна болест. Това съобщиха от пресцентъра на УМБАЛСМ „Н. И. Пирогов”. По този повод от днес до 9 март 2018 г.  между 8.30 и 11.00 часа  в лабораторията чрез NBT тест ще се провежда безплатно изследване на способността на клетките на имунната система да поглъщат и унищожават бактерии.  \r\nNBT тестът (Нитро блау тетразолиум тест) се използва за диагностициране на хроничната гранолуматозна болест. Това е вродено генетично заболяване, при което липсва ензима NADPH оксидаза, в резултат на което неутрофилните гранулоцити (вид кръвни клетки, част от имунната система) не могат да убият погълнатите от тях бактерии. Пациентите страдат от тежки повтарящи се гнойни инфекции още от ранна детска възраст. \r\nПрепоръчва се тестът да бъде проведен в следните случаи:\r\nДЕЦА, страдащи от:\r\n- Четири или повече инфекции на ухото в рамките на една година\r\n- Рецидивиращи синуити (две или повече за една година\r\n- Две или повече пневмонии в рамките на една година\r\n- Рецидивиращи дълбоки кожни или органни абсцеси в рамките на една година\r\n- Персистиращи гъбични инфекции на кожата и/или лигавиците\r\n- Непълно оздравяване между периодите на активната инфекция, \r\n- Неповлияване от стандартно антибиотично лечение и необходимост от венозно приложение.\r\n- Тежки пост-ваксинални усложнения.\r\n- Изолиране на атипични и условно патогенни бактерии като причинители на инфекциите.\r\nЖелаещите да се възползват е необходимо да се запишат предварително на тел. 02/9154311, всеки работен делничен ден между 8.30 - 11.00 часа. Самият скрининг ще се провежда между 26 февруари и 9 март 2018 г, в часовия диапазон - 8.30 - 11.00 часа.", "date": "2018.02.26", "title": "Лаборатория по клинична имунология в УМБАЛСМ „Н. И. Пирогов” обявява кампания за скрининг на хронична грануломатозна болест"}
{"url": "http://www.focus-news.net/news/2018/02/26/2492768/blagoevgrad-kmetat-atanas-kambitov-shte-postavi-nachalo-na-deynostite-po-obnovyavane-i-modernizirane-na-sgradite-na-odmvr-i-parvo-rpu.html", "text": "Кметът на Община Благоевград д-р Атанас Камбитов ще постави начало на дейностите по обновяване и модернизиране на сградите на ОД МВР и Първо РПУ – Благоевград в изпълнение на проект „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОД МВР и Първо РПУ - Благоевград”. Това съобщиха от пресцентъра на Община Благоевград. Церемонията „Първа копка“ ще се състои днес от 11.00 часа в двора на Първо РПУ - Благоевград.  \r\nС изпълнение на дейностите по проекта ще бъде постигнато подобряване на енергийната ефективност в съществуващия сграден фонд, удължаване живота на сградите, обекти на интервенция, осигуряване на достъп на хора с увреждания, намаляване на емисиите на парникови газове с цел, подобряване на екологичната обстановка в региона.\r\nСрокът за изпълнение на проекта е 12 месеца, като общата му стойност е ‎1 645 987.00 лв. Проектът се реализира в резултат на подписано партньорско споразумение между Община Благоевград и Областна дирекция на Министерство на вътрешните работи. \r\nВ резултат на изпълнените мерки за енергийна ефективност, сградите ще достигнат клас енергопотребление \"В\". Проектът се реализира по ОП „Региони в растеж“ ‎2014 -2020 г.", "date": "2018.02.26", "title": "Благоевград: Кметът Атанас Камбитов ще постави начало на дейностите по обновяване и модернизиране на сградите на ОДМВР и Първо РПУ"}
{"url": "http://www.focus-news.net/news/2018/02/26/2492770/blagoevgrad-uslozhnena-e-patnata-obstanovka-v-oblastta.html", "text": "Усложнена е пътната обстановка в областта. Сняг вали навсякъде, но пътищата са проходими при зимни условия. Това съобщиха за Радио „Фокус“ – Пирин от Областно пътно управление – Благоевград. По -интензивни са валежите във високопланинските участъци като прохода Предел, Банско и село Попови ливади. Прохода Предел и Юндола са затворени за  МПС над 12 тона, като там снежната покривка достига до 25 см. Пътищата се почистват и обработват със смеси, но в някои части снеговалежът е много силен. През нощта няма регистрирани тежки пътни инциденти в региона. Трафикът по автомагистрала „Струма“ и главен път Е-79 е нормално натоварен. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев.Необходимо е шофьорите да карат с особено внимание в тези райони, за да бъдат избегнати инциденти. Движението в района на село Чучулигово от км 437+974 до км 438+264 в посока София трябва да се осъществява с повишено внимание и при спазване на ограничението на скоростта до 70 км/ч. Причината е, че се изгражда забавителен шлюз и вход към локално платно на търговски комплекс до 11 март.\r\nЛора КАЛЧЕВА", "date": "2018.02.26", "title": "Благоевград: Усложнена е пътната обстановка в областта"}
{"url": "http://www.focus-news.net/news/2018/02/26/2492769/shumen-26-i-27-fevruari-shte-badat-neuchebni-dni-v-obshtina-tutrakan.html", "text": "26 и 27 февруари ще бъдат неучебни дни в община Тутракан. Това съобщиха от общината. Със заповед на кмета на Община Тутракан се преустановяват учебните занятия днес и утре в учебните заведения на територията на цялата община, поради влошаване на метеорологичните условия. Детските градини в Тутракан ще работят с дежурни групи.", "date": "2018.02.26", "title": "Шумен: 26 и 27 февруари ще бъдат неучебни дни в община Тутракан"}
{"url": "http://www.focus-news.net/news/2018/02/26/2492767/zimna-obstanovka-obzor.html", "text": "Усложнена е метеорологичната обстановка в цялата страна. В областите Смолян и Кърджали, където е обявен червен код за силен снеговалеж. Там се очакват силни снеговалежи и снежна покривка около 40 см. В цялата останала част на страна кодът е оранжев. В равнинните части ще има умерени, в планинските райони и силни снеговалежи. В областите Видин, Монтана, Враца, Плевен, Ловеч, Габрово, Велико Търново и Търговище има в сила и оранжев код за опасно ниско температури. Там ще бъде много студено, а дневните температури се очаква да бъдат отрицателни.\r\nВременно е ограничено движението на МПС над 12 т с ремаркета и полуремаркета през проходите Пампорово, Рожен и Превала и по пътя Девин – Михалково поради снегопочистване. \r\nПоради обилен снеговалеж, силен вятър и навявания е ограничено движението на товарни автомобили над 12 тона от км 5 до км. 10 в посока Перник на АМ \"Люлин\".\r\nОграничено е движението на товарни автомобили над 12 тона в участъка Пазарджик - София в посока София на АМ \"Тракия\", в участъка Ябланица - София в посока София на АМ \"Хемус\", по път I-1 Ботевград – Мездра, по път I-6 София – Карлово, по път II-27 Нови пазар – Тръница, път III-1801 Перник – Голямо Бучино, поради снегопочистване. \r\nОграничено е движението на товарни автомобили над 12 тона с ремаркета и полуремаркета през прохода „Печинско“ и по път II-37 Батак – Доспат поради снегопочистване.", "date": "2018.02.26", "title": "Зимна обстановка (ОБЗОР)"}
{"url": "http://www.focus-news.net/news/2018/02/26/2492772/denyat-26-fevruari-v-balgarskata-istoriya.html", "text": "2014 г.\r\nС отличие „Златен век” е отличен Боян Радев, дарител и колекционер.\r\n2008 г.\r\nПрезидента на Република България Георги Първанов връчва на Иван Черноземски орден „Стара планина“ първа степен „за изключителните му заслуги за развитие на съвременната българска медицинска наука и практика, както и по повод неговата 75-годишнина.\r\n2008 г.\r\nПрезидента на Република България Георги Първанов награждава проф. д-р Исак Паси с огърлие „Св. св. Кирил и Методий” „за особено значимите му заслуги за развитие на българската философия, естетика и културология, както и по повод неговата 80-годишнина“\r\n2004 г.\r\nПрезидентът на Македония Борис Трайковски умира при самолетна катастрофа. На борда на самолета пътуват общо 9 души – двама пилоти, двама души от личната охрана на президента, съветникът му за връзките с обществеността Димка Божкович, както и съветниците Ристо Блажевски и Анита Лозановска. В него пътува и един човек от македонското външно министерство. Самолетът се разбива в планините близо до град Мостар, 15 минути преди да кацне. \r\nБорис Трайковски е роден на 25 юни 1956 г. в Струмица. Той е вторият по ред президент на Република Македония, от 15 декември 1999 г. до 26 февруари 2004 г., когато загива в самолетна катастрофа. Трайковски се дипломира в Правния факултет на Скопския университет в Скопие през 1980 г., специализира икономическо право и трудово право. До 1997 г. е ръководител на правната служба на строителното предприятие Слобода в Скопие, от 1997 г. до 1998 г. е шеф на Кабинета на градоначалника на община Кисела Вода – Скопие, а от 21 декември 1998 г. е заместник министър на външните работи на Република Македония в дясно-центристкото правителство на Любчо Георгиевски. Той е също така председател на Комисията за външнополитически отношения на ВМРО-ДПМНЕ, главен политически съветник за външна политика на председателя на ВМРО-ДПМНЕ, член на Председателството на неправителствената организация Паневропейско движение за Република Македония. Член е на международната конференция: \"Разрешаване на конфликти\" със седалище в Атланта, САЩ, участва на многобройни международни конференции с тема разрешаване на конфликти, религиозна толерантност, религиозна свобода, бил е председател на младежката организация на Обединената методистка църква в Югославия повече от 12 години.\r\n2002 г.\r\nПрезидентът Георги Първанов е на посещение в Скопие. Визитата е по покана на македонския президент Борис Трайковски. Една от целите на посещението на Първанов е да се демонстрира съпричастност към проблемите на съседите ни и да се съдейства за ускоряването на позитивните процеси в Македония. По време на разговорите са обсъдени двустранните отношения, както и събитията в региона, като акцент е поставен върху обстановката в Македония след конституционните промени, залегнали в рамковото споразумение от Охрид. Президентите на България и Македония Георги Първанов и Борис Трайковски се договарят между двамата да се установи постоянна телефонна линия, която да служи за размяна на информация и за договаряне на съвместни солидарни действия.\r\nВ Скопие са подписани: Програма между Министерството на културата на Република България и Министерството на културата на Република Македония за сътрудничество в областта на културата за периода 2002-2004 г.; Споразумение за сътрудничество в борбата срещу тероризма, организираната престъпност, незаконния трафик на наркотични вещества и прекурсори, незаконната миграция и други престъпления и Споразумение за обучение, квалификация и преквалификация на служители на Министерството на вътрешните работи на Република Македония във Висшия институт за подготовка на офицери и научноизследователска дейност и други учебни заведения на Министерството на вътрешните работи на Република България.\r\n2002 г.\r\nПрезидента на Република България връчва на Ричард Майлс, посланик на САЩ орден Стара планина“ „за извънредно големите му заслуги за укрепване и развитие на българо-американските отношения и по повод окончателното му отпътуване от страната“\r\n1989 г. \r\nПриключва 11. конгрес на Съюза на музикалните дейци в България. Председателят на съюза Георги Робев подчертава нуждата от \"по-добър, по-хуманен социализъм\". В изказванията става дума за нуждата от децентрализация, но и за опасността от навлизане на икономически критерии в музикалната дейност.\r\n1988 г.\r\nВ Белград приключва конференцията на външните министри на балканските държави. България и Турция подписват първия от близо четири години протокол за подобряване на двустранните отношения. Предвидени са мерки за активизиране на търговията, за събиране на разделените семейства.\r\n1945 г. \r\nС наредба-закон е възстановен Висшият учебен съвет към Министерството на народното просвещение. В него участват 85 души, избрани от учителските колегии в страната. Първата му сесия започва на 28 май 1945 г. и на нея се обсъждат радикални промени в системата на образованието.\r\n1897 г.\r\nВлиза в сила Закон за задграничните паспорти и билети.\r\n1883 г. \r\nОбнародван е Екзархийският устав, приспособен в Княжеството. Възстановяват се църковните настоятелства и се регламентира съставянето на Свети синод в Княжеството. Законопроектът за Екзархийския устав е приет на Архиерейски събор на митрополитите от Княжеството в София на 21-30 ноември 1880 г.\r\n1877 г. \r\nРоден е Христо Ганчев - български драматичен артист. Съпруг е на Адриана Будевска. Играе ролите на Подколесин (в \"Женитба\"), Арпагон (в \"Скъперникът\"), Симеонов-Пищик (във \"Вишнева градина\"), Раксин (в \"Към пропаст\"), Осип и Градоначалникът (в \"Ревизор\"), Македонски (в \"Хъшове\") и др.\r\n1808 г.\r\nБългарският пратеник в Русия Иван Замбин представя в Руското външно министерство пълномощно, подписано от Софроний Врачански. Според пълномощното той може да действа пред официалните руски власти \"от името на всичките му съотечественици\". Иван Замбин връчва и обръщение до руското правителство, както и кратка съпроводителна записка.На тази дата са родени:\r\n1966 г. \r\nРоден е Славчо Богоев – български политик. Завършва специалност “Вътрешна търговия и маркетинг” в Университета за национално и световно стопанство, София. От 1991 до 1995 г. е търговски мениджър в различни частни фирми. От 1995 до 1999 г. работи като специалист, експерт и дилър в Обединена българска банка, София. От март до ноември 2001 г. е главен дилър на “Демирбанк”, София. На 5 ноември 2001 г. е назначен за заместник-министър на здравеопазването. От ноември 2001 г. е председател на Съвета на директорите на \"Многопрофилна болница за активно лечение Александровска\" - ЕАД, София. При промените в кабинета, гласувани от Народното събрание на 17 юли 2003 г., е избран за министър на здравеопазването.\r\n1943 г.\r\nРоден е Иван Николов Радев - български литературен историк и критик. Завършва българска филология във ВТУ “Св. Св. Кирил и Методий” (1968 г.). Работи в Окръжния комитет на ДКМС и в отдел \"Изкуство и култура\" в Разград (1968-1969 г.). Защитава дисертация на тема \"Боян Пенев и проблемите на възрожденската ни литература\" (1973 г.). Асистент е по нова българска литература от 1973 г., доцент е от 1977 г. във ВТУ, доктор е на философските науки, професор. Основните му научни интереси са в областта на новата българска литература. Съставител е на сб. \"Изкуството е нашата памет\" (1978 г.) - статии и есета от Б. Пенев. Съчинения: \"Боян Пенев\" (1976 г.), \"С белега на времето\" (1980 г.), \"Критическа вечерня\" (1989 г.), \"Библията и българската литература\" (1991 г.) и др.\r\n1934 г. \r\nРоден е Михаил Берберов - български поет. Автор е на стихосбирките: \"Внук на кавалджии\", \"И се сляха с изгрева\", \"Реквием в червено\", \"Обожавам риска\" и др. Умира на 7 август 1989 г. в София.\r\n1932 г. \r\nРоден е Теодор Делчев Димитров - български дипломат. През 1955 г. Димитров завършва славянска и романска филология в Университета в Букурещ, през 1957 г. Библиографския институт \"Елин Пелин\" в София, а през 1978 г. Женевския Институт по международни отношения. През 1958 г. той печели конкурса за работа в ООН в Женева и се издига до заместник-директор на библиотеката на ООН. Напуска организацията през 1992 г. Димитров прави исторически проучвания по македонския въпрос. Помага на България с документи, организира на свои разноски рекламни сбирки за страната ни и конференции по балканските проблеми в дома си в Жеж. Цялото си имущество - включително имоти в Швейцария и Франция, безценна колекция от 50 хиляди тома и документи - Димитров завещава на българската държава. Автор е на 15 книги, някои от тях са: \"Сборник с документи на ООН “Жалбите на Македония” (1919-1939 г.)\" (издаден 1979-1980 г.), книга за Макгахан (1977 г.) и др.\r\n1928 г. \r\nРоден е Стефан Власков - български критик и журналист, един от интерпретаторите и популяризаторите на американското кино в България. Власков е сред съставителите на илюстрования тритомник \"В света на киното\" (1982-1983 г.), в който е автор на очерците за гангстерския филм, за приключенския филм, за уестърна, за филма на ужасите, за киното на САЩ, за британската филмова школа и за свободното английско кино.\r\n1921 г.\r\nРоден е Алберт Бохоров Коен - български писател. Работи като главен редактор на в.“Народна младеж” (1948-1949 г.), редактор е в “Отечествен вестник”, сп. “Наша родина”, кореспондент е на БТА в Париж, директор е на Българското радио, главен редактор е на сп. “Българско фото”. Печата за първи път през 1954 г. От началото на 60-те години се занимава с филмова критика. Пише разкази и фейлетони, повести, пътеписи, репортажи, автор е на пиесата “Зеленото дърво”. Някои съчинения: “Усойна сянка” (1961 г.), “Пътища и спирки” (1962 г.), “Против човека” (1963 г.), “Къща на шестия километър” (1964 г.), “Глас от тъмната зала” (1974 г.), “Тройното правило” (1974 г.), “Струни” (1979 г.) и др. Умира на 27 януари 1986 г. в София.\r\n1896 г. \r\nРоден е Никола Петков Икономов - български драматург и театрален деец. Завършва гимназия в родния си град (1913 г.). Постъпва в Народния театър в София (1916 г.), дебютира в ролята на цар Асен (\"Иванко\" на В. Друмев) през 1919 г. специализира във Виена театрално изкуство (1921 г.). Налага се като професионален актьор през 20-те години. До 9 септември 1944 г. е ръководител на театрите в Русе, Пловдив, Варна и др., един от основателите е на Художествения театър в София. Автор е на 8 пиеси - романтично-исторически драми и комедии: \"Пленницата нощ\" (1918 г.), \"Хан Татар\" (1939 г.), \"Война\" (1941 г.), \"Калин Орела\" (1941 г.), \"Бог да прости леля\", \"Наследници\" (1942 г.), \"Отвъд вековете\" (1943 г.), \"Приятел в нужда се познава\" (1955 г.), през 1968 г. излизат от печат спомените му \"Между изкуството и живота\". Умира на 17 февруари 1959 г. в София.\r\n1891г. \r\nРоден е генерал-лейтенант Никола Христов, командващ 3-а армия (16.10.1943 -13.09.1944).\r\n1861 г. \r\nРоден е Фердинанд I - български княз от 1887 до 1908 г., от 1908 г. е цар. Завършва военно училище и служи като офицер в един от гвардейските кавалерийски полкове на австро-унгарската армия. Избран е за български княз от III ВНС. Встъпва на престола на 2 февруари 1887 г. Изборът му не е признат от Русия и останалите европейски страни. С помощта на министър-председателя Стефан Стамболов се утвърждава като суверенен български княз. На 2 февруари 1896 г. престолонаследникът княз Борис Търновски е покръстен в източноправославната вяра. Негов кръстник е руския император Николай II, представен от княз Голенишчев-Кутузов. След този акт Русия признава княз Фердинанд. Скоро след това е признат от всички европейски държави. На 22 септември 1908 г. провъзгласява независимостта на България. Първите години от управлението му се характеризират с бурно икономическо развитие и укрепване на политическия авторитет на българското княжество. През 1913-1915 г. под влияние на Фердинанд I българската външна политика се ориентира към австро-германския блок, към който се присъединява България през 1915 г., Междусъюзническата (1913 г.) и Първата световна война (1914-1918 г.) довеждат страната до 2 национални катастрофи. При сключването на Солунското примирие на 29 септември 1918 г. Антантата поставя задължително условие Фердинанд I да се откаже от българския престол и да напусне България. На 3 октомври 1918 г. той абдикира в полза на сина си Борис III.\r\n1860 г. \r\nРоден е генерал от пехота Стилиян Ковачев. През Балканската война командва последователно Родопския отряд и 4-а армия. През 1913 г. е назначен за военен министър, а през Първата световна война е началник на Главното тилово управление.На тази дата умират:\r\n2000 г. \r\nВ Португалия умира царица Йоанна. Тя е дъщеря на италианския крал Виктор Емануил III (1900 – 9 май 1946 г.) и кралица Елена. Омъжва се за цар Борис III на 25 октомври 1930 г. Занимава се с благотворителна дейност. С нейни средства е построен детски санаториум в Трявна, детска градина в Пловдив (1937 г.). Има 2 деца - княгиня Мария Луиза и Симеон II. След 9 септември 1944 г. живее с децата си в двореца \"Врана\" край София. През 1946 г. в България се провежда референдум за или против монархията. След като е обявено, че мнозинството от избирателите са гласували за република Йоанна и децата са принудени да напуснат страната . Първоначално живеят в Египет, а през 1951 г. по предложение на Ф. Франко семейството се премества да живее в Мадрид. След сватбата на Симеон тя заминава за Португалия, където остава до смъртта си (живее в гр. Ещуриал, до Лисабон). След 47 години изгнание посещава България във връзка с 50 годишнината от смъртта на съпруга си (25 август 1993 г.). Погребана е в италианската църква, където е венчана за цар Борис III.\r\n1998 г. \r\nУмира Нюма Яковлевич Белогорски - български документалист, работи в работническите театри \"Т - 35\" и \"Реалистичен\", в Радио Варна (1945 г.), в Радио София (1947 г.). \"Вечна дружба\", \"Утро над Корея\", \"България - 8 милиона\", \"По пътищата на Африка\", \"Ликът на предателя\" (1952 г.).\r\n1997 г.\r\nУмира Христо Дамянов Огнянов - български поет и публицист. Завършва Юридическия факултет на Софийския университет. Работи във в.\"Зора\" (1937 г.) заедно с Д. Крапчев, Й. Бадев, Д. Талев. От 1939 г. Огнянов е коректор на \"Зора\" в Берлин. След Втората световна война живее в емиграция, работи като журналист и публицист в Германия, САЩ, Италия и Австрия. Защитава докторат по право в Инсбрук и следва славистика в Мюнхен и Сиракюз, щат Ню Йорк, където е лектор по български език. Изнася поредица беседи по радио \"Свободна Европа\", под псевдоним Борис Босилков, за българска история, публицистика, езикознание и библиография. Удостоен е с папска грамота и апостолически благослов (1980 г.) от папа Йоан Павел II. През 1992 г. посещава България във връзка с 80-годишнината си. Огнянов е носител на Златен медал и диплом от Международната академия на изкуствата в Париж. Автор е на книгите \"Южни ветрове\" (стих., 1938 г.), \"Пътешествие\" (стих., Мюнхен, 1954 г.), \"Превъплъщения\" (стих., Мюнхен, 1978 г.), \"България\" (Нюрнберг, 1967 г.), \"Асизки сонети\" (стих., Мюнхен, 1976 г., предговор от П. Увалиев), \"Зюдвинде\" (\"Южни ветрове\", на немски, 1978 г.). След 1989 г. негови творби и интервюта са отпечатвани в различни периодични издания в България, включително в сборника \"Автономията живот (Диалози с бележити българи в чужбина)\", в антологията \"Зорница в сърцата (българско поетично слово)\" и др.\r\n1959 г. \r\nУмира академик Стоян Маринов Романски - български славист, създател на съвременната българска лексикография. Завършва гимназия в София през 1900 г. и славянска филология в Софийския университет през 1905 г. Специализира в Лайпцигския университет при немските езиковеди А. Лескин и Г. Вайганд (1905-1907 г.). През 1907 г. Романски защитава докторска дисертация на тема \"Поучението на влашкия воевода Нягое Бесараб до сина му Теодосий\" (1908 г.). Доцент е по славянско езикознание и етнография в Софийския университет от 1909 г., извънреден професор е от 1915 г. в Софийския университет и ръководител на Катедрата по българска и славянска етнография (1922 г.). Романски е ръководител на Катедрата по славянско езикознание и главен уредник на Славянски институт при Софийския университет през 1934-1947 г. Пръв директор е на Института за български език при БАН (1947-1951 г.) и ръководител на Секцията за български речник към института (1951-1958 г.). Пръв директор е на Етнографския институт с музей при БАН (1949-1958 г.). Член е на Българския археологически институт от 1922 г., на научното дружество в Букурещ и на Славянския институт в Прага. Съчинения: \"Разпространение на власите между Тимок и Морава и на цинцарите в Македония\" (1917 г.), \"Добруджа във връзка с въпроса за Дунава като етнична граница между българи и румънци\" (1918 г.), \"Българите във Влашко и Молдова\" (1930 г.), \"Българи в образите на Феликс Каниц\" (1939 г.), \"Полска книжовна реч в образци\" (1941 г.), \"Чешка книжовна реч в образци\" (1942 г.), \"Старобългарски език в образци\" (1945 г.).\r\n1925 г.\r\nУмира Георги Скрижовски (псевдоним на Георги Иванов Радев) - български революционер, участник в македоно-одринското националноосвободително движение. Скрижовски завършва Серското педагогическо училище. Като ученик влиза във ВМОРО, след което учителства в редица села на Егейска Македония. Ръководител е на революционната организация в Драма. Четник е в четата на Илия Кърчовалията, по-късно е секретар на четата на Яне Сандански, с която участва в Илинденско-Преображенското въстание през 1903 г. След въстанието, през 1905 г. е избран за разложки околийски войвода. Една година по-късно е избран за член на Серския окръжен революционен комитет . Участва във войната (1912-1913 г.) като войвода на чета в тила на противника и в Първата световна война (1915-1918 г.) с Македонската дивизия. След 1919 г. Скрижовски става член на ВМРО. Оттогава започва да прокарва в македонското революционно движение идеите на Коминтерна, за което е наказан със смърт от ВМОРО.\r\n1907 г.\r\nМинистър-председателят Димитър Петков е застрелян до Орлов мост в София. Убиецът е Александър Петров, работил като счетоводител в клона на Земеделската банка във Видин, но уволнен на 9 февруари 1907 г. На 26 февруари 1907 г., след неуспешни опити да получи протекции от министър Николай Генадиев, Александър Петров си купува револвер и причаква министър-председателя Димитър Петков в Борисовата градина. В резултат на стрелбата по премиера и тримата министри, които са с него, Димитър Петков умира след минути, Николай Генадиев е леко ранен в дясната ръка, а финансовият министър Лазар Паяков и Михаил Савов успяват да избягат. Убиецът е заловен и прави пълни самопризнания, които са потвърдени и от свидетели.\r\nДимитър Петков е роден на 21 октомври 1858 г. в с. Башъкьой, Добруджа. Участва в Руско-турската война, в която е тежко ранен на Шипка. През 1881 г. води борба срещу пълномощията на княз Александър Батенберг, заради което е осъден на доживотен затвор. Пуснат е на свобода след няколко месеца и започва да издава в-к \"Свирка\". През 1884 г. е избран за депутат. Той е един от лидерите на Народнолибералната партия. Бил е председател на VI обикновено НС (1892-1893 г.), на IV ВНС (1893 г.) и на VII обикновено НС (1893 г.). Министър на вътрешните работи в кабинета на Р. Петров (1903 г.), министър-председател (1906-1907). От 1887 г. до 1893 г. е кмет на София. Убит е в София и е погребан до гроба на Ст. Стамболов.\r\n1871 г. \r\nУмира Теодосий Сотиров Икономов - български възрожденски деец, писател, апостол на славянската култура и борец срещу елинизацията. Завършва гимназия в Киев и започва да следва славянска филология. До 1861 г. продължава следването си в Прага. За кратко време помага на Г. С. Раковски в Белград при издаването на \"Дунавски лебед\", работи като учител в Свищов, Браила и Болград. Издава в Болград сп. \"Общ труд\" (1868 г.). Много популярна през Възраждането е комедията му \"Ловчанскийт владика, или Бела на ловчанскийт сахатчия\" (1863 г.).За изготвянето на историческата справка на Агенция “Фокус” са използвани следните източници:", "date": "2018.02.26", "title": "Денят 26 февруари в българската история"}
{"url": "http://www.focus-news.net/news/2018/02/26/2492777/shumen-kmetat-na-obshtinata-lyubomir-hristov-shte-ima-priemen-den-dnes.html", "text": "Кметът на община Шумен Любомир Христов ще има приемен ден днес от 14.00 часа. Това съобщиха от пресцентъра на Общината. По същото време в кабинетите си граждани ще приемат и заместник-кметовете Татяна Костова, Боян Тодоров, Росица Антонова, Найден Косев, Светлана Маркова и секретарят на общината Диян Димитров. Гражданите могат да се запишат за приемния ден на място в стая 301. За въпроси и справки те могат да позвънят на телефон 054/ 857 771. През менюто „Информация и услуги“ на интернет страницата на общината също има възможност да се подаде заявление за записване в приемния ден на кмета, заместник-кметовете и секретаря на общината. Днес също от 14.00 часа в стая 315 в сградата на общината приемен ден ще има и председателят на Общинския съвет проф. Борислав Беджев.", "date": "2018.02.26", "title": "Шумен: Кметът на общината Любомир Христов ще има приемен ден днес"}
{"url": "http://www.focus-news.net/news/2018/02/26/2492780/blagoevgrad-obshtinata-organizira-tematichna-programa-i-mnogo-iznenadi-za-posreshtaneto-na-baba-marta.html", "text": "Общината организира тематична програма с работилница за мартенички за посрещането на Баба Марта. Това съобщиха от пресцентъра на Община Благоевград.\r\n„Работилница на Баба Марта“ ще отвори врати днес в 10.00 часа в Градска художествена галерия и ще остане отворена до 28 февруари. Деца от различни детски и учебни заведения ще дадат воля на въображението си при изработката на традиционни мартеници. Деца от  ДГ №6 “Щастливо детство“, „Детски свят“ Марица,  ЦДГ1“- в СУИЧЕ ще покажат своите умения още в първия ден на Работилницата.  Във втория ден ще се включат и възпитаници от ЦДГ №11 „Здравец“, II ОУ „Димитър Благоев“, V ОУ „Георги Измирлиев“. Ученици от IX ОУ „Пейо Яворов“  ще майсторят традиционните за България мартеници в третия, последен ден от „Работилницата на Баба Марта“. Участниците ще се запознаят с историята на мартеницата, със символиката на червения и белия цвят, както и с традициите, свързани с Баба Марта. Инициативата е ежегодна, като в нея се включват възпитаници на различни учебни заведения. \r\nВ Деня на Баба Марта – 1 март, отбелязваме и още един празник-  Деня на самодееца. По случай двата празника, тази година Община Благоевград и ЦЛТРДБ организират състезание, детско шоу „Мартенички“. Събитието ще започне на 1 март от 10.00 часа в Младежки дом. Инициативата представлява конкурс за най-бързо изработване на мартеничка. Само с предоставените заготовки, отборите ще направят интересни и красиви мартенички. Ще има и ментори – като на истински конкурс.  Шоуто ще продължи с танци и много изненади. \r\nСлед като отборите направят своите мартенички, децата от школата по народно пеене  ще поведат всички с хубава българска народна песен към площадката пред ЦЛТРДБ, където пеейки децата ще украсят дръвчетата пред институцията.  За да бъде празника истински, танцьорите от танцовите ансамбли ще дадат тон за едно общо празнична хоро. Преди началото на конкурса, във фоайето на ЦЛТРДБ  директорът  Цветанка Гаврилова ще връчи грамоти на преподавателите и съставите към институцията, която ръководи.", "date": "2018.02.26", "title": "Благоевград: Общината организира тематична програма и много изненади за посрещането на Баба Марта"}
{"url": "http://www.focus-news.net/news/2018/02/26/2492773/blagoevgrad-s-interesna-programa-obshtinata-otbelyazva-26-godini-ot-obyavyavaneto-na-natsionalen-park-rila-za-zashtitena-teritoriya.html", "text": "Национален парк „Рила“ отбелязва 26-годишнината си от обявяването на защитена територия с множество инициативи и богата програма, съобщиха от пресцентъра на Община Благоевград. Мероприятията, които започнаха на 20 февруари, ще се проведат за последно днес. Те са под надслов: \"Дни на Национален парк „Рила“. Честванията се организират съвместно с дирекция „Национален парк Рила“, Община Благоевград, Регионален исторически музей-Благоевград, Регионален телевизионен център-Благоевград, Регионално управление на образованието- Благоевград, Център за личностно и творческо развитие на децата на Благоевград. \r\nОт 11:30 часа днес в зала „22 септември“ - Благоевград на тържествена церемония по повод 26 години Национален парк „Рила“ ще бъде представен юбилеен филм „Национален парк Рила и зоната на вечните снегове“. Ще бъде подредена юбилейна експозиция под надслов „Национален парк Рила - ретроспекция“. За официалната церемония има и подготвена музикална програма. \r\nНационален парк „Рила“ е най-големият от трите национални парка на територията на България. Обявен е на 24 февруари 1992 г. Паркът обхваща територия с площ над 81 046 хектара в централните и най-високи части на планина Рила. Той е създаден с цел запазване на комплекси от саморегулиращи се екосистеми и присъщото им биоразнообразие, природни местообитания на редки и застрашени видове и съобщества, характерни и забележителни пейзажи и обекти на неживата природа, които имат световно значение за науката и културата. От територията на парка извират едни от най-дългите и пълноводни реки на Балканския полуостров – Марица, Искър и Места. Паркът се простира между 800 и 2925 м надморска височина и на неговата територия са разположени над 120 естествени езера, повечето с ледников произход. \r\nНа територията на парка се намират четири български резервата – „Парангалица”, „Централен Рилски резерват“, „Ибър“ и „Скакавица“. Национален парк Рила е една от най-големите защитени територии в Европа. Резерват „Парангалица“ е част от световната мрежа на биосферни резервати по програмата на ЮНЕСКО „Човек и биосфера“.", "date": "2018.02.26", "title": "Благоевград: С интересна програма общината отбелязва 26 години от обявяването на Национален парк „Рила“ за защитена територия"}
{"url": "http://www.focus-news.net/news/2018/02/26/2492779/aktualna-patna-obstanovka-kam-700-chasa.html", "text": "Информация за състоянието на републиканските пътища, предоставена от Агенция “Пътна инфраструктура”.\r\n1. Метеорологична обстановка: \r\nТемпературите са в интервала от –12° до +2°.\r\nВремето над страната е облачно. Вятър духа в областите Монтана, Видин, Пловдив, Ямбол, Сливен, София, Кюстендил, Ловеч, Силистра, Перник, Шумен, Русе, Разград, Хасково, Плевен,  Бургас и Варна; Дъжд вали в районите та Царево и Малко Търново /обл.Бургас/; Сняг вали  в областите Монтана / 15-30 см/; Враца / 10-15 см/; Търговище / 10-15 см/; Пловдив / 3-7 см /; Сливен, Кърджали, София / 4-15 см/; Кюстендил / 8-10 см/; Смолян; Ловеч / 7-20 см/; Силистра /4-5 см/; Ст.Загора /7-8 см/; Благоевград / 3-15 см/; Видин /10-12 см/;  Ст.Загора / 7-8 см; Габрово / 10 см/; Перник / 6-15 см/,; Шумен / 8-12см/; Русе / 15 см/; Разград / 15 см/; Хасково / 5 см/; Плевен / 5-15 см/; Бургас / 2-6 см/; Пазарджик / 2-7 см/; Варна / 2-3 см/; \r\nПътните настилки са мокри, на местата със снеговалеж, в планинските и усойни райони – частично заснежени, заледени и обработени.\r\nНамалена видимост до 100 метра поради мъгла има в районите на Леденика /обл. Враца/ и Твърдица /обл. Сливен/.\r\n2. Обстановка по РПМ:\r\nПроходи: \r\nОграничения по проходите:\r\n- „Печинско“ – затворен за МПС над 12 т с ремаркета и полуремаркета;\r\n- „Превала“ – затворен за МПС над 12 т с ремаркета и полуремаркета;\r\n- „Рожен“ – затворен МПС над 12 т с ремаркета и полуремаркета;\r\n- „Котленски” - затворен за МПС над 12 тона;\r\n- „Предел” – затворен за МПС над 12 тона;\r\n- „Троянски” - забранен за всички МПС;\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\n2.2. Автомагистрали: \r\n- А1 „Тракия“: Област София и област Пазарджик: временно движението в участъка Пазарджик – София посока София е ограничено за МПС над 12 т поради снегопочистване.\r\n- А2 „Хемус“: Област София: временно движението от Ябланица до София посока София е ограничено за МПС над 12 т поради снегопочистване.\r\n- А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: Област София и област Перник: временно движението от км 5+000 до км 10+000 посока Перник е ограничено за МПС над 12 т поради снегопочистване.\r\nДруги въведени извънредни ограничения на движението:\r\nОПУ Благоевград: \r\n- Временно движението по път II-84 Разлог – Велинград е ограничено за МПС над 12 т.\r\nОПУ В.Търново:\r\n- Временно движението по път I-5 Русе – В. Търново при км 96 в с. Самоводене се осъществява в една лента поради ПТП./въведено в 21:17 ч., отпаднало 21:52 ч./;\r\n- Ограничено движението по път III-405  Алеково – Козловец поради снегонавяване и намалена видимост.\r\n- Ограничено движението по път  III-407 Павел – Совата за МПС над 12 т. поради снегонавяване и нулева видимост \r\nОПУ Видин:\r\n- Движението по път I-1 Видин – Монтана е ограничено за МПС над 12 т поради силен снеговалеж само в посока от Видин към Монтана за снегопочистване. Обходен маршрут за движещите се в посока от Видин към Монтана: път II-11 Дунавци – Арчар, път III-112 Добри дол – Тополовец, път III-114 Тополовец – Ружинци. \r\nОПУ Кюстендил: \r\n- Временно движението по път II-62 Кюстендил – Дупница от км 13 до км 33 е ограничено за МПС над 12 т, поради снегопочистване. \r\nОПУ Пазарджик: \r\n- Временно движението по път II-84 Разлог – Велинград е ограничено за МПС над 12 т поради снегопочистване. \r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване\r\nОПУ Разград: \r\n- Ограничава се движението на МПС над 12 т. по път I-2 Русе – Разград – Шумен, поради снегонавявания и ограничена видимост \r\nОПУ-Русе: \r\n- Ограничено движение по път II-21 Русе – Силистра за МПС над 12 тона Поради силен снеговалеж и ограничена видимост \r\nОПУ Силистра:\r\n- Ограничава се движението на МПС над 12 т по път lll-21  Русе –Силистра, поради влошени метеорологични условия \r\nОПУ Смолян:\r\n- Временно движението по път ІІІ-866 Девин - Михалково е ограничено за МПС над 12 т с ремаркета и полуремаркета поради снегопочистване. \r\n- Временно движението по път III-864 Пампорово – Стойките е ограничено за МПС над 12 т с ремаркета и полуремаркета поради  снегопочистване\r\n- Временно движението през проход Рожен е ограничено за МПС над 12 т с ремаркета и полуремаркета поради  снегопочистване. \r\n- Временно движението през проход Превала е ограничено за МПС над 12 т с ремаркета и полуремаркета поради  снегопочистване. \r\n- Временно движението през проход Печинско е ограничено за МПС над 12 т с ремаркета и полуремаркета поради  снегопочистване\r\nОПУ Смолян и ОПУ Пазарджик:\r\n- Временно движението по път II-37 Батак – Доспат е ограничено за МПС над 12 т с ремаркета и полуремаркета поради снегопочистване./въведено в 06:57 ч./;\r\nОПУ София и ОПУ Пловдив:\r\n- Временно движението по път I-6 София – Карлово е ограничено за МПС над 12 т поради снегопочистване\r\nОПУ София и ОПУ Враца:\r\n- Временно движението по път I-1 Ботевград – Мездра е ограничено за МПС над 12 т поради снегопочистване\r\nОПУ-Шумен: \r\n- Временно движението по път I-2 Русе – Варна е ограничено за МПС над 12 т в участъка между разклон Лозница и Нови пазар, поради силен снеговалеж и намалена видимост \r\n- Временно движението по път II-27 Нови пазар – Тръница е ограничено за всички МПС поради снегопочистване.", "date": "2018.02.26", "title": "Актуална пътна обстановка към 7.00 часа"}
{"url": "http://www.focus-news.net/news/2018/02/26/2492774/gd-granichna-politsiya-silno-intenziven-e-trafikat-na-gkpp-kapitan-andreevo.html", "text": "На българо-турската граница трафикът е силно интензивен на ГКПП \"Капитан Андреево\" и на ГКПП \"Лесово\" е интензивен на изход за товарни автомобили. Това съобщиха за Агенция \"Фокус\" от ГД \"Гранична полиция\".\r\nНа границата със Сърбия, Македония, Гърция и Румъния трафикът e нормален на всички гранични контролно-пропускателни пунктове.", "date": "2018.02.26", "title": "ГД \"Гранична полиция\": Силно интензивен е трафикът на ГКПП \"Капитан Андреево\""}
{"url": "http://www.focus-news.net/news/2018/02/26/2492776/api-vremenno-e-ogranicheno-dvizhenieto-na-mps-nad-12-tona-po-republikanskata-patna-mrezha-v-oblast-smolyan-poradi-snegopochistvane.html", "text": "Временно е ограничено движението на МПС над 12 тона по републиканската пътна мрежа в област Смолян, както и по път II-51 Бяла – Попово на МПС над 12 тона поради обилен снеговалеж и снегопочистване, съобщиха от пресцентъра на Агенция \"Пътна инфраструктура\".\r\nОграничено е движението на всички автомобили с ремаркета и полуремаркета по път III-865 Кърджали – Ардино на МПС поради обилен снеговалеж и снегопочистване.", "date": "2018.02.26", "title": "АПИ: Временно е ограничено движението на МПС над 12 тона по републиканската пътна мрежа в област Смолян поради снегопочистване"}
{"url": "http://www.focus-news.net/news/2018/02/26/2492778/api-ogranicheno-e-dvizhenieto-na-tovarni-avtomobili-nad-12-tona-po-pat-i-5-ruse-byala-za-mps-poradi-obilen-snegovalezh.html", "text": "Ограничено  е движението на товарни автомобили над 12 тона по път I-5 Русе – Бяла за МПС поради обилен снеговалеж и снегонавявания, съобщиха от пресцентъра на Агенция \"Пътна инфраструктура\".", "date": "2018.02.26", "title": "АПИ: Ограничено  е движението на товарни автомобили над 12 тона по път I-5 Русе – Бяла за МПС поради обилен снеговалеж"}
{"url": "http://www.focus-news.net/news/2018/02/26/2492775/tass-yuzhna-koreya-se-nadyava-na-skoroshno-nachalo-na-razgovorite-mezhdu-phenyan-i-vashington.html", "text": "Южна Корея се надява на скорошно начало на разговорите между Пхенян и Вашингтон, заявява представител на министерството на обединението в Сеул, предава ТАСС.\r\n„Надяваме се, че конструктивни прегори между Северна Корея и САЩ ще започнат при подходяща възможност“, коментира той съобщението за готовност на Пхенян за диалог с Вашингтон.\r\nЕдин ден по-рано при посещението си в Южна Кореяя делегацията от Северна Корея се съгласи, че трябва да развива паралелно отношенията си със Сеул и Вашингтон. Президентът на Южна Корея заяви, че диалог между САЩ и Северна Корея с цел подобряване на двустранните отношения и фундаменталното решение на проблема на Корейския полуостров трябва да започне най-скоро. Юлиян Марков", "date": "2018.02.26", "title": "ТАСС: Южна Корея се надява на скорошно начало на разговорите между Пхенян и Вашингтон"}
{"url": "http://www.focus-news.net/news/2018/02/26/2492786/sliven-obshtinskite-savetnitsi-ot-gerb-s-priemni-za-grazhdani.html", "text": "При голям интерес преминават откритите приемни с граждани на общинските съветници от ГЕРБ – Сливен. Основните питания на хората са по различни лични и социални теми, за съдействие за намиране на работа, както и по въпроси, касаещи инфраструктурата на града и населените места в община Сливен. Това съобщиха от пресцентъра на ПП ГЕРБ.\r\nОбщинските съветници от ГЕРБ – Сливен продължават срещите си с хората и през последните дни на февруари. Приемните се провеждат всеки понеделник от 9.30 до 16.30 часа. Днес приемни имат общинските съветници Георги Николаев и Здравко Костадинов, а на 5 март - Георги Стоянов и Димитър Митев.", "date": "2018.02.26", "title": "Сливен: Общинските съветници от ГЕРБ с приемни за граждани"}
{"url": "http://www.focus-news.net/news/2018/02/26/2492781/inzh-doncho-atanasov-republikanskata-patna-mrezha-e-prohodima-pri-zimni-usloviya-s-izklyuchenie-na-ogranichavaneto-na-tezhkotovarnoto-dvizhenie.html", "text": "Републиканската пътна мрежа е проходима при зимни условия, с изключение на ограничаването на тежкотоварното движение. Това каза инж. Дончо Атанасов, председател на Управителния съвет на Агенция „Пътна инфраструктура“ в предаването „Тази сутрин“ по бТВ. „В момента затворени пътища в страната няма. С изключение на прохода Троян – Кърнаре – той е затворен за всички превозни средства. Временно е ограничено движението на МПС над 12 т. от Ботевград до София на АМ „Хемус“ в посока столицата , затворен е и пътя Бяла - Русе в двете посоки\r\nЗатворени за тежкотоварно движение са и проходите проходите „Предела“, \"Пампорово\", \"Рожен\" и \"Превала\" и пътя Батак-Доспат“, коментира той. „С изключение на ограничаването на тежкотоварното движение републиканската пътна мрежа е проходима при зимни условия. Над 1800 машини работят над 24 часа. Работим и по време на снеговалежи“, обясни инж. Атанасов. „Ако не се налага на някой да  пътува, да не го прави. Тези, които тръгнат на път трябва да бъдат оборудвани с вериги, заредени телефони и задължително със зимни губи“, каза още той.", "date": "2018.02.26", "title": "Инж. Дончо Атанасов: Републиканската пътна мрежа е проходима при зимни условия, с изключение на ограничаването на тежкотоварното движение"}
{"url": "http://www.focus-news.net/news/2018/02/26/2492789/vratsa-narodniyat-predstavitel-ot-gerb-krasen-krastev-organizira-priemna-za-grazhdani.html", "text": "Народният представител от ГЕРБ - Враца Красен Кръстев организира приемна за граждани. Това съобщиха от пресцентъра на ПП ГЕРБ.Днес от 10.00 часа в сградата на кметството ще се проведе изнесена приемна в село Боденец, община Мездра.", "date": "2018.02.26", "title": "Враца: Народният представител от ГЕРБ Красен Кръстев организира приемна за граждани"}
{"url": "http://www.focus-news.net/news/2018/02/26/2492783/zam-kmetat-yoana-hristova-situatsiyata-v-sofiya-e-uslozhnena-nad-180-mashini-prodalzhavat-da-sa-na-teren-i-da-obrabotvat-s-visokotehnologichni-smesi.html", "text": "Ситуацията в София е усложнена, над 180 машини продължават да са на терен и да обработват с високотехнологични смеси по основните трасета на масовия градски транспорт, улични артерии и спирки на градския транспорт. Това коментира в сутрешния блок „Добро утро, България“ на Радио „Фокус” зам.-кметът на София по направление „Зелена система, екология и земеползване” Йоана Христова. „В момента се работи поетапно по цялата пътна мрежа, няма затворени участъци за почистване. Почиства се паралелно с движението. Снегопочистващи машини работят навсякъде по основните трасета на масовия градски транспорт, на Южната дъга, както и по основни булеварди – Цариградско шосе, Цар Борис III и България. Градският транспорт се движи по разписание – имаше леки усложнения в ранните часове на деня, но те са преодолени“, уточни Йоана Христова. Зам.-кметът допълни, че се очаква температурите да продължат да пада и снегът да се засилва, затова призоват гражданите, които не се чувстват сигурни в шофьорските си умения и не се налага да излизат, да не използват автомобилите си.", "date": "2018.02.26", "title": "Зам.-кметът Йоана Христова: Ситуацията в София е усложнена, над 180 машини продължават да са на терен и да обработват с високотехнологични смеси"}
{"url": "http://www.focus-news.net/news/2018/02/26/2492782/mvr-vremenno-e-spryano-dvizhenieto-na-tir-ove-prez-gkpp-kulata.html", "text": "Временно е спряно движението на ТИР-ове през ГКПП- Кулата, съобщиха от пресцентъра на МВР. От ГД \"Гранична полиция\" информират, че от 7.30 часа гръцките гранични власти временно са спрели движението на товарни автомобили към страната през ГКПП - Кулата поради обилен снеговалеж.", "date": "2018.02.26", "title": "МВР: Временно е спряно движението на ТИР-ове през ГКПП- Кулата"}
{"url": "http://www.focus-news.net/news/2018/02/26/2492788/sofiya-zaradi-tezhkite-zimni-usloviya-sinya-i-zelena-zona-shte-badat-zatvoreni-dnes.html", "text": "„Синя“ и „зелена“ зона се затварят днес заради тежките метрологични условия. Това съобщиха от пресцентъра на Центъра за градска мобилност (ЦГМ). ЦГМ ще почиства с приоритет паркингите пред училища, детски градини и обществени сгради. Обилният снеговалеж прави невъзможно качественото почистването на всички места за спиране в зоните за паркиране. Системата за СМС паркиране няма да приема съобщенията за плащане, а талоните няма да се проверяват от контрольорите на ЦГМ.  Призоваваме гражданите да се съобразят с тежките зимни условия за деня и да не използват личните си автомобили, ако имат тази възможност.", "date": "2018.02.26", "title": "София: Заради тежките зимни условия „синя“ и „зелена“ зона ще бъдат затворени днес"}
{"url": "http://www.focus-news.net/news/2018/02/26/2492787/plovdiv-snyag-vali-v-oblasta-patishtata-se-pochistvat-postoyanno.html", "text": "Сняг вали в Пловдивска област, пътищата са проходими и се почистват постоянно. Това съобщиха за Радио „Фокус“ – Пловдив от Областното пътно управление. Забранено е движението на МПС над 12 тона в Софийска и Смолянска област, Подбалкански път I-6. От Областно пътно управление призоваха пловдивчани да не тръгват на път по този участък. Остава завишена опасността от образуването на свлачища по пътищата в планинските райони, особено по отсечките Югово-Лъки, Бачково-Нареченски бани и Кричим-Девин. Водачите трябва да бъдат особено бдителни, преминавайки по посочените участъци, тъй като е възможно свличането на значително количество земна и скална маса. Проходът Троян-Кърнаре е затворен за движение за всички моторни превозни средства. До 25-ти март движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, заради ремонтни дейности. Остава ограничено движението на МПС над 12 тона по пътищата Поповица-Болярци и Югово-Лъки-Здравец, в отсечката гр. Лъки-пътно кръстовище за хижа Момчил юнак.\r\nСняг вали на територията на град Пловдив. Задръствания се образуват по булевардите „Цар Борис III Обединител“, „Христо Ботев“, „Шести септември“, „Руски“, „Пещерско шосе“, както и по входно-изходните артерии на града.\r\nВесела КРЪСТЕВА", "date": "2018.02.26", "title": "Пловдив: Сняг вали в областa, пътищата се почистват постоянно"}
{"url": "http://www.focus-news.net/news/2018/02/26/2492792/denyat-26-fevruari-v-svetovnata-istoriya.html", "text": "2016 г.\r\nДжани Инфантино бе избран за нов президент на ФИФА на извънредния изборен конгрес на световната футболна централа. Той ще застане начело на организацията до следващите редовни избори през 2019 година.\r\n2015 г.\r\nВъв филипинската провинция Сулу при двудневна битка между правителствените сили и бойци на групировката „Абу Саяф“ загиват над 16 човека, а други 30 са ранени\r\n2014 г.\r\nСирийската армия убива повече от 170 ислямистки бунтовници в източно предградие на Дамаск.\r\n2012 г.\r\nРупърт Мърдок стартира новия си таблоид The Sun On Sunday. Тиражът е три милиона печатни екземпляра. Наскоро Рупърт Мърдок закрива своя неделен таблоид The News of the World заради скандал около незаконно подслушване на знаменитости и обикновени британци.\r\n2011 г.\r\nВ Бенгази е създадено временно правителство начело с бившия министър на правосъдието Мустафа Абдел Джалил. Правителството ще остане на власт три месеца докато се проведат избори.\r\n2004 г.\r\nООН премахва 23-годишната забрана за пътувания до Либия. Въпреки това, много други ограничения са все още в сила, като например някои икономически санкции и забраната на полети към Либия за американски самолети.\r\n1993 г.\r\nПърва атака срещу Световния търговски център в Ню Йорк, в резултат на която са поразени само приземните етажи на центъра. Атакуван е южният небостъргач. Ислямски терористи взривяват в подземен гараж на центъра 600-килограмова бомба с динамит, която издълба кратер с диаметър 30 метра и с дълбочина близо 60 метра. Загиват 6 души, над 1000 са ранени. Като виновници през 1994 г. са осъдени 4-ма ислямисти от групата на духовния лидер на египетските интегристи шейх Омар Абдел Рахман.\r\n1992 г.\r\nКрим се провъзгласява за Република.\r\n1991 г.\r\nВ обръщение по багдадското радио Саддам Хюсеин призовава иракските войски да напуснат Кувейт. На 1 август 1990 г. чрез военна агресия Хюсеин се опитва да присъедини към Ирак територията на Кувейт. Това довежда до обявяване на пълен ембаргов режим над страната от ООН. На 19 януари 1991 г. обединените сили на ООН, командвани от генерал Шварцкопф, започват операция \"Пустинна буря\" по въздух, суша и море, като разгромяват основните сили на Ирак и принуждават силите на Садам Хюсеин да освободят завзетите територии. ООН запазва ембаргото над страната\r\n1990 г.\r\nПрезидентът на Никарагуа Даниел Ортега претърпява неочаквано поражение на изборите от претендентката на опозицията Виолета Чаморо. \r\nОртега е президент за периода 1985-1990 г., от 1962 г. е член на Националното ръководство на Сандинисткия фронт за национално освобождение. Той е координатор на Ръководния съвет на правителството за национално възраждане за периода 1981-1985 г.\r\n1983 г. \r\nВратарят Пит Дженингс става първият футболист изиграл 1000 мача в английската първа лига. Дженингс е ирландски вратар. Рекордьор е по участия в националния отбор на Северна Ирландия. Той изиграва 119 срещи със своя отбор и взема участие в 2 световни първенства. Има над 1 100 официални мача, бил е вратар на \"Тотнъм\", с който през 1967 г. печели Купата на Англия, а през 1972 г. и Купата на УЕФА. През 1986 г. Дженингс преминава в \"Евъртън\" и още през следващата година печели шампионската титла на Англия. В Мексико, на своя 41-и рожден ден той изиграва последния мач в кариерата си. Известен е с прозвището \"кроткият гигант\".\r\n1980 г.\r\nИзраел и Египет установяват дипломатически отношения, които слагат край на дългогодишното военно противопоставяне между двете страни.\r\n1966 г. \r\nПроведен е първият изпитателен полет на американския космически кораб “Аполо” без хора на борда.\r\n1952 г. \r\nУинстън Чърчил обявява за създаването на английска атомна бомба.\r\n1951 г. \r\nВ САЩ е приета 22-рата поправка на Конституцията, ограничаваща президентските мандати до два.\r\n1942 г. \r\nОколо 22 хиляди канадци от японски произход са депортирани от Британска Колумбия.\r\n1935 г. \r\nШотландският учен Робърт Уотсън-Уат за пръв път демонстрира свойствата на радара. Радарът е устройство за откриване и разпознаване на обекти, за определяне на местоположението им и за получаване на други сведения за тях чрез методите на радиолокацията.\r\n1930 г. \r\nВ Ню Йорк е убит един от босовете на американската мафия Том Рейн, с което се поставя началото на най-голямата в историята на Ню Йорк война между мафиотските кланове.\r\n1919 г.\r\nВ САЩ, в щата Аризона, е създаден националният парк Гранд-Каньон. Каньонът е по средното течение на р. Колорадо. Дълбочината е 1 800 м, дължината 320 км, а ширината от 120 м в основата до 25 км на повърхността. Образуван в края на терциера при издигането на платото Колорадо той е един от най-големите в света. Националният парк е с площ 258 350 хектара и в него се срещат редки растителни и животински видове.\r\n1878 г. \r\nВ Лвов започва съдебен процес срещу украинския писател Иван Франко.\r\nИван Франко е роден на 27 август 1856 г. Завършва гимназията в Дрогобич. През 1875 г. постъпва във Философския факултет при Лвовския университет. От 1878 г. заедно с М. Павлик издава сп. “Громадски приятел” (нееднократно спирано от властта). През 1890 г. след излизането си от затвора, заедно с Павлик и О. Терлецки основава Руско-украинска радикална партия, която защитава интересите на украинските селяни и занаятчии. През 1894-1897 г. издава сп. “Живот и слово”. През 1893 г. защитава докторска дисертация във Виенския университет; доц. в катедрата по украинска литература и етнография в Лвовския университет; почетен д-р на Харковския университет (1906 г.). Превежда от руски, полски, немски, английски, чешки, словашки, френски език. Занимава се с научна дейност – има трудове в областта на етнографията, историята, икономиката, фолклористиката и литературознанието. Автор е на сборника със стихове “От върховете и низините” (1887 г.), сборниците със стихове и поеми - “Увяхнали листа” (1896 г.), “От печалните дни” (1900 г.), “Sempertiro” (1906 г.); социално-философските поеми “Смъртта на Каин” (1889 г.), “Иван Вишенски” (1900 г.), “Мойсей” (1905 г.) и др. Франко полага основата на нов етап в развитието на украинската литература. В неговите очерци, разкази, повести и романи е изобразен животът на различни съсловия; въвежда нови теми (пролетаризацията на селяните, формирането на работническата класа), нови конфликти и нови герои. Автор е и на повестите: “Boa constrictor” (1878 г.), “Борислав се смее” (1881-1882 г.), “Захар Беркут” (1883 г.); романите “Лел и Полел” (1887 г.), “Кръстопътища” (1900 г.); драмата “Откраднатото щастие” (1891 г.) и др.\r\n1876 г. \r\nЯпония признава независимостта на Корея от Китай.\r\n1871 г. \r\nВъв Версай е подписан договор, който съдържа основните положения на Франкфуртския мирен договор между Германия и Франция. Франкфуртския мир слага край на Френско-пруската война (1870-1871 г.). Подписан е на 10 май във Франкфурт на Майн. Според него Франция отстъпва на Германия Елзас и североизточната част на Лотарингия и се задължава да заплати 5 милиарда франка контрибуции (1,5 милиарда през 1871 г., 0,5 милиарда през 1872 г. и 3 милиарда до март 1874 г.). На френска територия остават германските окупационни войски, които напускат в зависимост от изплащането на контрибуциите, като Франция поема всички разходи за издръжката на окупационните войски. Този мир помага съществено за засилването и укрепването на германската империя. Той задълбочава германо-френските противоречия. Анулиран е от Версайския мирен договор през 1919 г.\r\n1848 г. \r\nКарл Маркс и Фридрих Енгелс публикуват в Лондон своя „Манифест на комунистическата партия\". \r\nКарл Маркс е немски философ-материалист. През 1835 г. завършва гимназия и учи последователно в Бонския и Берлинския университети. В началото е последовател на младохегелианците, но постепенно преминава на радикални позиции. През лятото на 1844 г. в Париж той се запознава с Енгелс. Енгелс е един от създателите на диалектическия и историческия материализъм. Принадлежи към лявото крило на младохегелианците. Прелом във възгледите му настъпва, когато опознава живота на работническата класа в Англия. Тогава пише своите \"Бележки към критика на политическата икономия\" (1844 г. ). През 1844-1846 г. излизат съвместните им трудове \"Светото семейство\" и \"Немска идеология\". В 1847 г. Енгелс създава проект за програма на Съюза на комунистите \"Принципи на комунизма\", върху чиято основа почива и \"Манифест на Комунистическата партия\". В “Немска идеология” (1845-1846 г.) Маркс и Енгелс критикуват младохегелианците, материализма на Фойербах и формулират основните принципи на новата философска система, която Маркс нарича “диалектически материализъм”. В “Светото семейство” двамата създават теорията и тактиката на борбата на пролетариата, като официално обявяват средствата на тази борба - въоръжено насилие, терор и унищожаване на всички класови врагове. В “Нищета на философията” (1847 г.) Маркс критикува радикалните схващания на Прудон за общественото преустройство и формулира принципите на историческия материализъм и пролетарската политическа икономия. През 1845 г. по настояване на пруското правителство Маркс е изгонен в Белгия, но през 1848 г. белгийското правителство също го изгонва. Известно време той живее в Кьолн, където издава “Нов Рейнски вестник”, след това живее в Париж, а от 1849 г. до смъртта си - в Лондон. Основното икономическо произведение на Мракс е “Капиталът” (I т. – 1867 г., II и III т. – 1884 г., под редакцията на Фридрих Енгелс).\r\n1832 г.\r\nРуският император заменя полската Конституция. Той премахва полската армия и Сейма.\r\n1815 г. \r\nНаполеон напуска о. Елба, където е заточен, и заедно с 1200 свои привърженици се насочва към Франция, за да поеме отново властта (т. нар. 100 дни на Наполеон).\r\n1790 г. \r\nФранция е разделена на 83 департамента, като част от стъпките на победилата революция за скъсване със старите порядки\r\n1770 г. \r\nУмира Джузепе Тартини – италиански цигулар, композитор и музикален теоретик. Създава 125 концерта, 80 сонати (сред които “Дяволски трилери”) и др. В творчеството си широко използва народни песни и танцови мелодии. Открива и теоретически обосновава системата на аликвотните тонове (обертонове). Основател е на Падуанската цигулкова школа.\r\n1616 г. \r\nКардинал Роберто Белармино лично връчва забрана на Галилео Галилей да защитава или преподава коперниканска астрономия, защото тя противоречи на приетото тълкуване на Светото писание.\r\n1513 г. \r\nСилно земетресение разрушава голяма част от португалската столица Лисабон.\r\n1513 г.\r\nВ битката при Беневенто (Италия) войските на Карл Анжуйски разбива сицилианската армия. Кралят на Сицилия Манфред загива в боя. \r\nКарл Анжуйски е роден през март 1226 г. Син е на френския крал Луи VIII, граф на Анжу, Мена и Прованс. Карл Анжуйски е крал на Сицилийското кралство в периода 1268 –1282 г. и на Неаполитанското кралство в периода 1282-1285 г.\r\nНа сицилианския престол е издигнат от Папството, и е коронясан от папа Климент IV през 1266 г. Окончателно завладява Сицилийското кралство през 1268 г., като побеждава кралете от династията Щауфен. Военни победи преди това има през 1266 г. при Бенeвенто срещу Манфред и 1268 г. при Талякоцо над наследник на Манфред Конрадин. Карл Анжуйски участва в кръстоносния поход на Луи IХ Свети в Тунис през 1270 г. Амбициите му са да подчини Северна и Централна Италия, Балканския полуостров, Византия и Леванта. Като резултат от раздадени много земи и привилегии на френски рицари в Южна Италия и Сицилия се стига до рязко увеличаване на данъците, което води до народно въстание в Сицилия през 1282 г. известно като Сицилианска вечерня. В резултат от въстанието Карл Анжуйски загубва о-в Сицилия. В негово владение остава само Южна Италия (т. нар. Неаполитанско кралство).На тази дата са родени:\r\n1934 г. \r\nРоден е Мохамед ал Ахдар Хамина - алжирски режисьор и оператор. Учи в Пражкия киноинститут. Режисьор-оператор е на първите алжирски документални филми за сраженията на Фронта за национално освобождение - “Нашият Алжир” (1961 г.), “Гласът на народа” (1961 г.), “Ясмина” (1961 г.). След обявяването на независимостта снима документални филми за промените в новата държава - “Светлина за всички” (1963 г.). Войната за независимост намира отражение в първите му игрални филми - “Вятърът от Орес” (1966 г.), “Хасан Теро” (1968 г.), “Декември” (1972 г.). Най-голям успех постига с историческата фреска “Хроника за жарките години” (1975 г.), разкриваща пробуждането на народното самосъзнание. Режисьор е и на “Вятърът на пустинята” (1982 г.). “Последният образ” (1986 г.).\r\n1932 г. \r\nРоден е Джони Кеш - американски кънтри-певец и китарист, композитор и актьор. Започва музикалната си кариера през 1955 г. Той осъществява първите си записи в Мемфис (“Плачи, плачи, плачи”) за продуцента Сам Филипс (лансирал по това време Е. Пресли, К. Пъркинз, Джо Лий Луис). По-известните му песни са: “Вървя по границата” (1956 г.), “Огнен кръг” (1963 г.), “Джексън” (1967 г.), “Ако бях дърводелец” (1970 г.). За 25 година осъществява 58 хита в кънтрикласациите и 11 хита в попкласациите. Издава над 80 албума, печели 6 пъти наградата “Грами”. Пее заедно с Б. Дилън, Джун Картър (негова втора съпруга), “Картър фемили”, К. Пъркинз, Дж. Лий Луис, Кр. Кристофърсън, У. Нелсън, У. Дженингс и др. Известен е и като киноактьор. Участва във филмите “Шерифът”, “Двубой”, “Човекът, светът и неговата музика” и др. Някои от албумите му са: “The Fabulous Johnny Cash” (1959 г.), “Blood, Sweet and Tears” (1963 г.), “Ring of Fire - the Best of …” (1963 г.), “I Walk the Line” (1964 г.), “Bitter Tears (Ballads of Amerikan Indian)” (1964 г.), “Orange Blossom Special” (1965 г.), “Greatest Hits, Vol. I&II” (1967 г., 1971 г.), “Hello I’m Johnny Cash” (1970 г.), “The Man in Black” (1971 г), “Rockabilly Blues” (1980 г.), “The Survivors” (1981 г.), “Highwayman” (1986 г.), “Water from the Wells of Home” (1987 г.), “American Recordings” (1994 г.), “Unchained” (1996 г.), “Johnny Cash & Willie Nelson VH1 Storytellers” (1998 г.), “Just As I Am” (1999 г.), “American III: Solitary Man” (2000 г.).\r\n1928 г. \r\nРоден е Фетс Домино (псевдоним на Антоан Домино) – американски изпълнител с голям принос за формирането на рокендрола в средата на 50-те години. Изпълнява ритъм енд блус с креолски акцент, акомпанирайки си на пиано с характерните фигури на буги-вуги. В колекцията си има 23 златни плочи. Някои албуми: \"This is Fats Domino\" (1956 г.), \"Here Stands Fats Domino\" (1957 г.), \"Fabulous Mr. D.\" (1958 г.), \"Let’s Play Fats Domino\" (1959 г.), \"Fats Domino Sings\" (1960 г.), \"I Miss You So\" (1961 г.), \"Twistin’ the Stomp\" (1962 г.), \"Just Domino\" (1963 г.), \"Getaway with Fats Domino\" (1966 г.), \"Fats is Black\" (1968 г.), \"Fats\" (1970 г.), \"Sleeping on the Job\" (1979 г.), \"Fats is Back\" (1986 г.), \"My Blue Heaven - The Best of …\" (1990 г.), \"They Call Me the Fat Man\" (1991 г.) и др.\r\n1896 г.\r\nРоден е Андрей Александрович Жданов - руски държавен и партиен деец. Член е на КПСС от 1915 г. Участва в Октомврийския преврат през 1917 г. и в Гражданската война. Председател е на Тверския изпълком от 1922 г., от 1924 г. - председател на Нижегородския градски комитет на Горкиевския партиен комитет. Член е на военния съвет в Отечествената война. От 1930 г. е член на ЦК на КПСС, член е на Политбюро на КПСС (1939 г.), депутат във ВС на СССР (1937 г.). След неговата смъртта родният му град е наречен на негово име - Жданов. Умира на 31 август 1948 г. в Москва.\r\n1860 г. \r\nРоден е Порфирий Иванович Бахметиев - руски физик. Завършва физика и математика в Цюрих. За периода 1890-1907 г. е редовен професор по физика в СУ “Климент Охридски”. Работи в областта на физиката на твърдото тяло, върху магнетизма, термоелектричеството и биологията ентомологията и биофизиката. Бахметиев печата трудове на руски и немски език.\r\n1802 г. \r\nРоден е Виктор Юго - френски поет, романист, драматург и общественик. Започва да пише още в училищна възраст. През 1817 г. негови стихове са удостоени с награда от Френската академия, а са публикувани през 1822 г. в книгата “Оди и разни стихотворения”, която му донася известност. През 1818 г. излиза и първата част от романа “Бюг Жаргал” (публикуван през 1825 г.). През 1826 г. оглавява литературно дружество “Сенакъл”, в което влизат Сент Бьов, Мюсе, Вини, Ал. Дюма и други млади писатели-романтици. Особено значение придава на драматургията, в която по това време господстват каноните на класицизма. Осъществява революция в театъра и като теоретик: предисловието му към драмата “Кромуел” (1827 г. ) е възприето като манифест на романтиците. През 1831 г. излиза романът му “Парижката Света Богородица”. През 30-те и 40-те години става член на Френската академия и пер на Франция. След революцията 1848 г. се противопоставя на узурпацията на властта от президента на Втората република Луи Бонапарт, а след преврата (2 декември 1851 г.) е принуден да напусне Франция. Двадесет години живее в изгнание. В тези години се разгръщат и публицистичните му изяви. Романи от 60-те години са: Клетниците” (1862 г.), “Морски труженици” (1866 г.), “Човекът, който се смее” (1869 г.). Писателят се връща в родината си през 1870 г., след падането на Втората империя. Скоро след Френско-пруската война и разгрома на Парижката комуна излиза книгата “Страшна година” (1872 г.) и “93-та година” (1874 г.). През 1882 г. завършва своя епос “Легенда на вековете”. Смъртта му попречва да завърши работата над сборника “Всички струни на лирата”.\r\n1671 г. \r\nРоден е граф Антъни Ашли Купър Шефтсбъри - английски философ моралист, естет, представител на деизма. Ученик е на Джон Лок. Шефтсбъри е привърженик на идеите на ранното Просвещение. Защитава свободата на мисълта, обявява се срещу религиозния фанатизъм. Философията му е израз на крайно оптимистичен възглед за света и историята. Анализира принципите на класицистичния реализъм, разработва важния за изкуството на Просвещението проблем за характера, развива учението за “вътрешната форма”. Естетическите идеи на Шефтсбъри са систематизирани от английски философи от ХVIII в. (Ф. Хатчисън, Д. Юм) и са доразвити в английската поезия и моралистична проза (А. Поуп, Дж. Адисън, Р. Стил). Възгледите му оказват силно влияние върху естетическата и философска мисъл на Франция (френските материалисти) и Германия (Кант, Хердер, Шилер).На тази дата умират:\r\n1995\r\nУмира Джак Клейтън - английски режисьор и продуцент. Работи в киното от 1935 г. Дебютира с “Палто по поръчка” (1955 г.) по Гогол. Става известен с “Място на върха” (1958 г.) по Джон Брейн - обвинение на съсловно-класовите структури в английското общество. Други филми: “Невинните” (1961 г.), “Домът на нашата майка” (1967 г.), “Великият Гетсби” (1974 г.), “Убийство във Фол Грик” (1976 г.), “Самотната страст на Джудит Хиърн” (1977 г.), “Помни, че си смъртен” (1992 г.).\r\n1985 г.\r\nУмира Тялинг Купманс - датски иконометрист и икономист. Купманс учи математика и физика в университетите в Утрехт и Лайден, занимава се с иконометрия и икономика по време на работата си в Обществото на народите в Женева (1936 г.). По-късно е в Комисията на Коулс, след това в Чикагския университет (1944-1955 г.). Професор е в Йейл (1955-1981 г.). Главният му принос е в областта на анализа на активността (изследване на отделните операции). Той е използван за оптимално решаване на транспортните проблеми по време на Втората световна война и в периода на въздушния коридор за Берлин през 1948 г. Носител е на Нобелова награда за икономика заедно с Канторович през 1975 г. за работата си върху линейното програмиране.\r\n1971 г.\r\nУмира Фернандел (псевдоним на Фернан Жозеф Дезире Контанден) - френски актьор. В киното дебютира през 1931 г. с “Бяло и черно”. Създава образ на лекомислен човек в много комедии - “Сезар” (1936 г.), “Франциск Първи” (1937 г.), “Възраждане” (1937 г.), “Шпунц” (1938 г.), “Казимир” (1950 г.), “Мамзел Нитуш” (1953 г.), “Али Баба и 40-те разбойници” (1954 г.). Роли: “Балното тефтерче” (1937 г.), “Червената странноприемница” (1951 г.), “Кравата и затворникът” (1957 г.), “Законът си е закон” (1958 г.), “Дяволът и десетте Божи заповеди” (1962 г.), серията филми за дон Камило (1953-1971 г.), “Пътуването на бащата” (1966 г.), “Щастлив като Одисей” (1970 г.).\r\n1969 г.\r\nУмира Карл Ясперс - немски философ, един от основателите на екзистенциализма. Учи право в университетите в Хайделберг и Мюнхен, а медицина в Берлин, Гьотинген и Хайделберг. От 1908 г. до 1915 г. работи в психиатричната клиника в Хайделберг. През 1913 г. защитава докторска дисертация на тема “Обща психопатология” при Винделбранд. Трудът му “Психология на мирогледите” (1919 г.) може да се смята за първата му публикация по философия на екзистенциализма в Германия. От 1922 г. работи като професор по философия в Хайделбергския университет. През 1937-1945 г. е отстранен от преподавателска дейност, а през 1938 г. се забраняват публикациите на негови трудове. От 1948 г. до 1961 г. е професор по философия в университета в Базел. Върху формирането на философските му възгледи особено влияние оказват Платон, Плотин, св. Тома Аквински, Николай Кузански, Спиноза, Кант (от критическия период), Шелинг, С. Киркегор, Ницше, Хусерл, М. Вебер. Решително се разграничава от рационалистичната линия във философията, свързана с Декарт, Хегел, Маркс, като отрича възможността философията да съществува като наука. Според него истинската философия е преди всичко самият процес на философстване, който за разлика от научното познание не може да се ограничи в рамките на определен предмет и метод. Според Ясперс само в комуникацията се постига целта на философията - осъзнаване на битието, осветяване на любовта, достигане на покой. По този начин философията е насочена към вътрешното действие, а не към това да участва в процесите на изменение на света. В етиката му главни понятия са “свобода”, “вярност”, “битие - само по себе си”, “воля за комуникация” и др. Отхвърля ориентацията на философията към гносеологични и методологични проблеми, която определя като характерна за неокантианството. Самият той се опитва да се разграничи от съвременниците си екзистенциалисти, но въпреки това неговата философия има много общо с различните екзистенциални системи.\r\n1953 г. \r\nУмира Николай Севастиянович Державин - руски филолог. Роден е на 15 декември 1877 г. Ректор е на Ленинградския университет (1922-1925 г.). Завежда катедра Славянски филологии към университета (1925-1953 г.). През 1931-1934 г. е директор на Института по славянознание към Академията на науките на СССР (Ленинград), през 1947-1953 г. ръководи ленинградския отдел на Института по славянознание. Член-кореспондент е на БАН от 1930 г., почетен член (от 1945 г.). Автор е на трудове по етнология на славяните, история на руската литература и преподаване на руската литература. Основните му трудове са върху културата на българския народ: \"Българските колонии в Русия\" (т. 1-2, 1914-1915 г.), \"История на България\" (т. 1-4, 1945-1948 г.), \"Христо Ботев - поет революционер\" (1948 г.), \"Иван Вазов. Живот и творчество\" (1948 г.).\r\n1931 г. \r\nУмира Ото Валах - германски химик. Прави изследвания върху съединенията на въглерода, върху камфора и др. През 1910 г. получава Нобелова награда за химия.\r\n1834 г. \r\nУмира Алоиз Зенефелдер - немски изобретател. Установява възможността за изработване на форми за висок печат през 1796 г., разработва и метод за плосък печат - литография през 1798 г. По-късно Зенефелдер конструира литографен печатен стан и прави поредица от репродукции на картини с маслени бои (1833 г). Автор е на \"Пълно ръководство по литография\" (1818 г.).\r\n1821 г.\r\nУмира Граф Жозеф Мари дьо Мeстр - френски политик, публицист, религиозен философ, масон. Възпитан е от йезуитите. Дьо Местр завършва Торинския университет през 1774 г., съветник е в Савойския сенат за периода 1774-1788 г., а от 1788 г. е сенатор. Посланик е на сардинския крал в Санкт Петербург за периода 1802-1817 г., където пише съчиненията “Опит за зараждащия принцип на човешките учреждения” (1810 г.), “За папата” (1819 г.), “Петербургски вечери” (1821 г.). Опитва се да докаже, че чрез масонството ще бъде създаден нов религиозен ред. Обявява се срещу Великата Френска революция и предлага крайни средства за реализиране на религиозната утопия. Обявява се срещу идеите на Жан-Жак Русо за “обществения договор” и “естествените добродетели”. Дьо Местр е вдъхновител и идеолог на политиката на европейския монархизъм и клерикализма.\r\n1992 г. \r\nВ нощта на 25 срещу 26 февруари 1992 година след масивен артилерийски обстрел въоръжените сили на Армения с подкрепата на 366-ти пехотен полк на бившия СССР превземат град Ходжалъ в Нагорни Карабах. В резултат на това са убити 613 мирни азербайджански граждани, в това число 106 жени, 63 деца и 70 възрастни. Нарушенията на човешките права, извършени при превземането на Ходжалъ, бяха потвърдени от независимите доклади на Центъра за човешките права \"Мемориал\" (Русия) и Хюман Райтс Уоч (Human Rights Watch) (бивш Хелзинки Уоч (Helsinki Watch).За изготвянето на историческата справка на Агенция “Фокус” са използвани следните източници:", "date": "2018.02.26", "title": "Денят 26 февруари в световната история"}
{"url": "http://www.focus-news.net/news/2018/02/26/2492793/kazanlak-narodnite-predstaviteli-ot-gerb-s-priemni-za-grazhdani.html", "text": "Продължават редовните приемни дни за граждани, които провеждат народните представители от ГЕРБ, съобщиха от пресцентъра на ПП ГЕРБ. В Казанлък днес от 10:00 до 12:00 ч. ще се проведе съвместна приемна за граждани на зам.-председателя на Народното събрание Емил Христов и на Галина Стоянова - общински ръководител на ГЕРБ и кмет на Казанлък. Записвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1.\r\nВ Павел баня  от 13:00 до 15:00 ч. приемна ще има Емил Христов, зам.-председател на Народното събрание. Записвания и информация на тел. 0882 654 443 - технически сътрудник Катя Малакова  или на адрес: бул. „Освобождение“ № 4", "date": "2018.02.26", "title": "Казанлък: Народните представители от ГЕРБ с приемни за граждани"}
{"url": "http://www.focus-news.net/news/2018/02/26/2492795/montana-30-sm-e-snezhnata-pokrivka-na-petrohan-patyat-e-pochisten-i-opesachen.html", "text": "30 см. е снежната покривка на Петрохан, пътят е почистен и опесъчен, проходът е отворен и по пътя преминават автомобили. Това каза за Радио „Фокус“ – Видин дежурният служител в Областно пътно управление – Монтана. Снегопочистващи машини продължават да излизат и да поичистват пътя през прохода. Няма затворени пътни участъци на територията на област Монтана. През прохода Петрохан остава забраната за преминаване на тежкотоварни автомобили над 12 тона до 31 март, до тогава обходния маршрут за тях е през гр.Своге.\r\nАнна ЛОЗАНОВА", "date": "2018.02.26", "title": "Монтана: 30 см. е снежната покривка на Петрохан, пътят е почистен и опесъчен"}
{"url": "http://www.focus-news.net/news/2018/02/26/2492791/shumen-vremenno-e-zatvoren-patyat-novi-pazar-tranitsa-poradi-navyavaniya.html", "text": "Сняг вали в Шумен и областта, предаде репортер на Радио „Фокус“- Шумен. По информация от Областното пътно управление движението в областта се осъществява при зимни условия. Временно е затворен пътят Нови пазар- Тръница, поради навявания, очаква се до час отсечката да бъде пусната. По искане  на ОПУ- Разград е въведено ограничение за автомобили над 12,5 тона по път I-2 в посока Разград. Ришки проход е отворен за движение. Върбишки проход е затворен за всички видове пътни превозни средства.\r\nИвелина ИВАНОВА", "date": "2018.02.26", "title": "Шумен: Временно е затворен пътят Нови пазар- Тръница, поради навявания"}
{"url": "http://www.focus-news.net/news/2018/02/26/2492785/ginka-varbakova-az-sam-krayniyat-sobstvenik-na-firmata-koyato-kupuva-chez-smyanata-na-sobstvenostta-ne-promenya-tsenata-na-uslugata-za-krayniya-potrebitel.html", "text": "Аз съм крайният собственик на фирмата, която купува ЧЕЗ – няма офшорка. Това каза Гинка Върбакова, собственик на дружеството „Инерком България\", което купува ЧЕЗ в предаването „Здравей, България” по Нова телевизия. „Аз съм крайният собственик. Това се вижда от Търговския регистър. Крайният собственик в Търговския регистър съм аз”, заяви Гинка Върбакова. На въпрос защо чешката държава е избрала именно нейната компания, тя отговори: „Не мога да кажа защо са избрали нас. Това беше една дълга и много сложна процедура, в която се изискваха много финансови документи, които да гарантират кои сме ние, какъв е нашият опит и какво можем да направим. По принцип при такъв вид финансиране, защото покупката на активите на ЧЕЗ ще стане с привлечено финансиране с банков кредит от международна банкова институция, която към момента, за съжаление, не мога да разкрия”.\r\nЗапитана как банката си гарантира, че обезпечава парите, Гинка Върбакова отвърна: „Практиката е при такъв вид финансиране, да бъдат залагани акциите на дружеството, тоест това е напълно позната във финансовите среди практика”.\r\nГинка Върбакова призна, че от 20 години познава Теменужка Петкова, която подаде оставката си като енергиен министър, след като сделката беше обявена публично.\r\nНа въпрос дали Петкова е помогнала по някакъв начин в осъществяването на сделката за продажбата на ЧЕЗ, Гинка Върбакова беше категорична: „Цялата сделка се проведе под чешкото законодателство. Цялата сделка и разговори бяха в Прага и българското правителство, български министри или български политически лица не са имали абсолютно никаква информация за нея. Това е една частна сделка”.\r\n\"Ако сделката за придобиване на ЧЕЗ бъде възпрепятствана, това ще е нарушаване на инвестиционния интерес. Смяната на собствеността на ЧЕЗ не променя по никакъв начин услугата, която крайният потребител ще получава, нито цената, която ще заплаща\", заяви Гинка Върбакова\r\nТя уточни, че компанията, която участва в процедурата, е на 1 година: \"Това е компания, зад която стоят моите компании. Фирмата е създадена специално за сделката. Затова тя няма опит и е с капитал от 50 хиляди лева. Според българското законодателство, тя можеше да е и с 2 лева капитал\". \r\nЗапитана как банката си гарантира, че обезпечава парите, Гинка Върбакова отвърна: „Практиката е при такъв вид финансиране да бъдат залагани акциите на дружеството, тоест това е напълно позната във финансовите среди практика”. И допълни, че активите на нейните компании се оценяват на около 100 милиона лева.\r\n\"Нашето име беше в медиите от една година. И досега никой не ни потърси, за да ни попита кои сме\", каза Върбакова.", "date": "2018.02.26", "title": "Гинка Върбакова: Аз съм крайният собственик на фирмата, която купува ЧЕЗ – смяната на собствеността не променя цената на услугата за крайния потребител"}
{"url": "http://www.focus-news.net/news/2018/02/26/2492799/vidin-vremenno-se-ogranichava-dvizhenieto-po-pat-iii-1412-ot-razklona-za-s-brankovtsi-do-s-rakovitsa-poradi-snegonavyavaniya.html", "text": "Временно се ограничава движението по път III-1412 от разклона  за с. Бранковци до с. Раковица поради снегонавявания. Това съобщиха от пресцентъра на Агенция \"Пътна инфраструктура\" (АПИ). Шофьорите да се движат с повишено внимание по обходен маршрут: Кула - Киряево - Раковица.", "date": "2018.02.26", "title": "Видин: Временно се ограничава движението по път III-1412 от разклона  за с. Бранковци до с. Раковица поради снегонавявания"}
{"url": "http://www.focus-news.net/news/2018/02/26/2492794/shumen-vavedeno-e-ogranichenie-za-dvizhenie-na-avtomobili-nad-12-tona-po-patya-ruse-razgrad-shumen.html", "text": "Въведено е ограничение за движение на автомобили над 12 тона по пътя Русе- Разград- Шумен. Това съобщиха за Радио „Фокус“- Шумен от Областно пътно управление - Разград. Сняг вали на територията на цялата област. Има навявания, снежната покривка е 15 см. Температурата на въздуха е минус 9 градуса. 37 машини са работили през нощта.\r\nИвелина ИВАНОВА", "date": "2018.02.26", "title": "Шумен: Въведено е ограничение за движение на автомобили над 12 тона по пътя Русе- Разград- Шумен"}
{"url": "http://www.focus-news.net/news/2018/02/26/2492790/radio-svobodna-evropa-makedoniya-zhan-klod-yunker-i-yohanes-han-prodalzhavat-balkanskata-si-obikolka-s-dvudnevno-poseshtenie-v-sarbiya.html", "text": "Председателят на Европейската комисия Жан-Клод Юнкер и комисарят по политиката за разширяване и добросъседски отношения Йоханес Хан пристигат в понеделник на двудневно посещение в Сърбия, където ще проведат преговори с държавния глава и министър-председателя на западната ни съседка, съответно Александър Вучич и Анна Бърнабич, предава  Радио „Свободна Европа“ в редакцията си за Македония.\r\nДвамата европейски политици пристигат в Белград от Тирана. Балканската им обиколка започна от Скопие, ще продължи с визита в черногорската столица Подгорица, в Сараево, Босна и Херцеговина, и ще завърши в Прищина, Косово. На 1 март Юнкер и Хан ще пристигнат в София за среща с българския премиер Бойко Борисов и лидерите на Македония, Босна и Херцеговина, Черна гора, Косово и Сърбия.Тереза Герова", "date": "2018.02.26", "title": "Радио „Свободна Европа“ (Македония): Жан-Клод Юнкер и Йоханес Хан продължават балканската си обиколка с двудневно посещение в Сърбия"}
{"url": "http://www.focus-news.net/news/2018/02/26/2492802/veliko-tarnovo-prohodimi-pri-zimni-usloviya-sa-osnovnite-patni-arterii-v-grada-nastilkite-sa-zasnezheni-i-se-obrabotvat.html", "text": "Проходими при зимни условия са основните пътни артерии в областния център. Настилките навсякъде в града са заснежени и се обработват и опесъчават, предаде репортер на Радио „Фокус“ – Велико Търново. Времето е облачно, превалява слаб сняг. Трафикът в началото на първия работен ден за седмицата е изключително интензивен. Движението на места е затруднено, поради недобре почистени участъци. От КАТ „Пътна полиция“ апелират водачите да карат внимателно и със съобразена скорост. В града няма допълнително въведени ограничения и нови затворени участъци. Регистрирани тежки инциденти през изминалото денонощие също няма. Светофарите работят нормално. Обстановката в по-голямата част от областта е усложнена. Първокласните пътища са почистени, сега се работи по второкласната и третокласна пътна мрежа. На много места все още има превалявания и това създава допълнителни проблеми при обработката на настилките.\r\nЛуиза ТРАНЧЕВА", "date": "2018.02.26", "title": "Велико Търново: Проходими при зимни условия са основните пътни артерии в града, настилките са заснежени и се обработват"}
{"url": "http://www.focus-news.net/news/2018/02/26/2492796/shumen-59-mashini-obrabotvat-patishtata-v-oblast-targovishte.html", "text": "59 машини обработват пътищата в област Търговище. Това съобщи за Радио „Фокус“- Шумен дежурният в Областно пътно управление. Снеговалежът е придружен със силен вятър. Пътищата са почистени, опесъчени, проходими при зимни условия. Котленският проход е затворен за автомобили над 12 тона. Снежната покривка е 15 см.\r\nИвелина ИВАНОВА", "date": "2018.02.26", "title": "Шумен: 59 машини обработват пътищата в област Търговище"}
{"url": "http://www.focus-news.net/news/2018/02/26/2492803/pazardzhik-dva-avtomobila-sa-katastrofirali-na-patya-pazardzhik-plovdiv-sled-mosta-na-reka-maritsa-dvizhenieto-se-regulira-ot-politsiyata.html", "text": "Катастрофа между два леки автомобила е станала на пътя Пазарджик - Пловдив след моста на река Марица, предаде репортер на Радио „Фокус“ – Пазарджик. Единият от автомобилите е в канавката, другият е на пътното платно. Има нанесени материални щети по двете коли. Патрул на КАТ „Пътна полиция“ оказва съдействие на водачите и регулира трафика. Пътните настилки са заснежени.\r\nАлбена ЖИЛЕКОВА", "date": "2018.02.26", "title": "Пазарджик: Два автомобила са катастрофирали на пътя Пазарджик - Пловдив след моста на река Марица, движението се регулира от полицията"}
{"url": "http://www.focus-news.net/news/2018/02/26/2492804/die-welt-vanshnite-ministri-na-es-se-sabirat-na-sreshta-na-fona-na-nasilieto-v-iztochna-guta-moldova-vliza-v-dnevniya-red-na-obsazhdaniyata.html", "text": "Министрите на външните работи на страните от Европейския съюз ще се срещнат в Брюксел в понеделник за редовната си месечна среща, която ще се проведе на  фона на продължаващата криза в Сирия, отбелязва германският национален ежедневник Die Welt. Официално въпросът не е включен в дневния ред, но продължаващите атаки срещу бунтовниците на Източна Гута, въпреки резолюцията на ООН за прекратяване на огъня, вероятно ще повлияят на разговорите в Брюксел. \r\nОсвен това министрите ще се занимават с положението в бившата съветска република Молдова и продължаващия конфликт между правителството и опозицията във Венецуела. Това се отнася и до въпроса дали следва да бъдат наложени допълнителни санкции на членовете на правителството в Каракас, подкрепящи президента Николас Мадуро. В рамките на работен обяд външните министри ще се срещнат с представители на няколко арабски държави, за да обсъдят как може да се започне отново мирният процес между Израел и палестинците. Тереза Герова", "date": "2018.02.26", "title": "Die Welt: Външните министри на ЕС се събират на среща на фона на насилието в Източна Гута, Молдова влиза в дневния ред на обсъжданията"}
{"url": "http://www.focus-news.net/news/2018/02/26/2492798/blagoevgrad-parkirani-avtomobili-zatrudnyavat-snegopochistvaneto-v-kvartal-osvobozhdenie.html", "text": "Паркирани автомобили затрудняват снегопочистването в квартал „Освобождение“. Това каза за Радио „Фокус“- Пирин Васил Вачев, управител на общинска фирма „Биострой“. В отстраняването на превозните средства са се включили и полицейски служители, но към този момент без успех. Почистването на пътните артерии в Благоевград е започнала вчера вечерта около 19.30 часа. Към този момент на терен има 11 снегопочистващи машини, а от тази сутрин около 100 души почистват ръчно тротоари и стълби. „Всички машини и хора са налице и работят, защото продължава да вали сняг“, каза Бачев.\r\nЛора КАЛЧЕВА", "date": "2018.02.26", "title": "Благоевград: Паркирани автомобили затрудняват снегопочистването в квартал „Освобождение“"}
{"url": "http://www.focus-news.net/news/2018/02/26/2492806/blagoevgrad-11-mashini-i-nad-100-sluzhiteli-na-biostroy-pochistvat-snega-v-grada.html", "text": "Над 100 служители на общинска фирма „Биострой“ са ангажирани с почистване на снега по главните пътни артерии и пешеходни зони в Благоевград, съобщиха от пресцентъра на Oбщината. От снощи 11 машини почистват централна градска част и кварталите в града. Осоляват се подходите към лечебните заведения и спирките.\r\nВъв връзка със снеговалежа Община Благоевград призовава собствениците и шофьорите на автомобили да паркират на обозначените за това места, без да възпрепятстват работата и движението на техниката за снегопочистване. Община Благоевград апелира собствениците на жилищни сгради, имоти и търговски обекти да предприемат действия по почистване на прилежащите тротоари и подходи към обектите.", "date": "2018.02.26", "title": "Благоевград: 11 машини и над 100 служители на \"Биострой\" почистват снега в града"}
{"url": "http://www.focus-news.net/news/2018/02/26/2492800/shumen-zasnezheni-sa-patishtata-v-oblast-silistra-vavedeno-e-ogranichenie-na-dvizhenieto-za-avtomobili-nad-12-tona-po-patya-silistra-ruse.html", "text": "Заснежени са пътищата в област Силистра. Това съобщи за Радио „Фокус“- Шумен дежурният в Областно пътно управление. Вали силен сняг, придружен с умерен североизточен вятър. Видимостта е намалена поради снеговалежа и вятъра. Температурата от минус 9 до минус 6 градуса. Техниката, която обслужва пътищата, е 35 броя. Ограничение има за движението на автомобили над 12 тона по пътя Силистра- Русе.\r\nИвелина ИВАНОВА", "date": "2018.02.26", "title": "Шумен: Заснежени са пътищата в област Силистра, въведено е ограничение на движението за автомобили над 12 тона по пътя Силистра- Русе"}
{"url": "http://www.focus-news.net/news/2018/02/26/2492801/pazardzhik-zasnezheni-sa-patishtata-v-oblastta-zatvorena-za-mps-nad-12-tona-e-otsechkata-belovo-yundola.html", "text": "Проходими при зимни условия са пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са заснежени и хлъзгави, по високите и усойни места на Родопите и Средногорието – заледени, но обработени и опесъчени. Слаб сняг вали в целия регион. Затворен за товарни МПС над 12 тона с ремаркета и полуремаркета  е пътя Белово-Юндола.  Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.26", "title": "Пазарджик: Заснежени са пътищата в областта, затворена за МПС над 12 тона е отсечката Белово-Юндола"}
{"url": "http://www.focus-news.net/news/2018/02/26/2492807/gabrovo-okolo-10-sm-e-snezhnata-pokrivka-v-oblastta-patishtata-sa-prohodimi-pri-zimni-usloviya.html", "text": "Около 10 см е снежната покривка в област Габрово. Пътищата са проходими при зимни условия, обработват се  и се опесъчават, но на места има снегонавявания, които затрудняват движението. Снеговалежът в региона продължава и към този час, съобщиха за Радио „Фокус“ – Велико Търново от Областно пътно управление – Габрово. Времето навсякъде е облачно, но видимостта е нормална. Темепратурата на въздуха е отрицателна и термометрите показват около – 10 градуса. Трафикът в началото на работната седмица е интензивен. На прохода Шипка също вали сняг. Там настилката е почистена и опесъчена, но контролните органи съветват водачите да карат внимателно и със съобразена скорост. Остава в сила забраната за товарни автомобили над 12 тона. Пътищата от Габрово към градовете Севлиево, Трявна и Дряново също са  почистени и проходими при зимни условия. Отсечката, която води към курортен комплекс Узана също в нормално за сезона състояние.\r\nЛуиза ТРАНЧЕВА", "date": "2018.02.26", "title": "Габрово: Около 10 см е снежната покривка в областта, пътищата са проходими при зимни условия"}
{"url": "http://www.focus-news.net/news/2018/02/26/2492808/sport-grigor-dimitrov-zapazva-chetvartata-si-pozitsiya-v-svetovnata-ranglista.html", "text": "Григор Димитров запазва четвъртата си позиция в световната ранглиста. Въпреки че не игра през измината седмица, за първата ракета на България при мъжете не настъпиха промени в класирането. Тази седмица Григор Димитров ще участва в турнира в Дубай, където е поставен под номер едно в световната схема. В първия кръг българинът ще играе срещу Малек Джазири от Тунис, който е 116-ти в световната ранглиста.\r\nНачело в класацията няма промени. На върха остава швейцарецът Роджър Федерер, следван от Рафаел Надал от Испания и хърватина Марин Чилич. \r\nВ „Топ 10“ Кевин Андерсън и Хуан Мартин дел Потро се придвижват с по една позиция напред и през новата седмица заемат съответно осма и девета позиция. Американецът Джак Сок пада с две места надолу до номер 10.", "date": "2018.02.26", "title": "Спорт: Григор Димитров запазва четвъртата си позиция в световната ранглиста"}
{"url": "http://www.focus-news.net/news/2018/02/26/2492797/stara-zagora-vremenno-dvizhenieto-se-osashtestvyava-samo-v-skorostnata-lenta-pri-km-205-na-am-trakiya-v-posoka-sofiya-poradi-ptp.html", "text": "Временно движението се осъществява само в скоростната лента при км 205 на АМ \"Тракия\" в посока София поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ).\r\nШофьорите да се движат с повишено внимание, спазвайки указанията на сигналистите.", "date": "2018.02.26", "title": "Стара Загора: Временно движението се осъществява само в скоростната лента при км 205 на АМ \"Тракия\" в посока София поради ПТП"}
{"url": "http://www.focus-news.net/news/2018/02/26/2492805/stara-zagora-54-mashini-obrabotvat-patnite-nastilki-v-oblastta.html", "text": "Без ограничения, при зимни условия се осъществява движението в област Стара Загора, каза за Радио „ Фокус“ дежурният в Областно пътно управление. Без ограничения е и движението в проходите „Шипка“ и „ Хаинбоаз“. Сняг вали на територията на цялата област. Пътните настилки са заснежени и обработени. Времето е облачно, температурите са от минус 3 до минус 5 градуса. \r\n54 машини обработват към момента пътните настилки в областта. \r\nСлавяна ГАЙДАРОВА", "date": "2018.02.26", "title": "Стара Загора: 54 машини обработват пътните настилки в областта"}
{"url": "http://www.focus-news.net/news/2018/02/26/2492810/stara-zagora-patishtata-v-starozagorska-obshtina-sa-prohodimi-pri-zimni-usloviya.html", "text": "Снежната покривка в старозагорско е около 7-8 см, а на места е повече от 10 см. Сняг в района вали от вчера и продължва да вали в момента. Пътищата в старозагорска община са проходими при зимни условия. След снеговалежа през нощта усилията на службите по почистването са насочени към отстраняване на снежната покривка до асфалт.\r\nОбщинската пътна мрежа се почиства от 12 машини на PSI, а в града на терен са 9 автомобила на „Грийн партнърс“. Към 8,30 ч. няма закъсали автомобили, градският транспорт се движи по график. Във всички села от общината има електричество и вода, съобщи Валери Иванов, началник на общинския отдел „Опазване на обществения ред и управление на кризи“.", "date": "2018.02.26", "title": "Стара Загора: Пътищата в старозагорска община са проходими при зимни условия"}
{"url": "http://www.focus-news.net/news/2018/02/26/2492811/plovdiv-dvizhenieto-se-osashtestvyava-samo-v-skorostnata-lenta-pri-km-18-v-posoka-haskovo-na-am-maritsa-poradi-patnotransportno-proizshestvie.html", "text": "Движението се осъществява само в скоростната лента при км 18 в посока Хасково на АМ \"Марица\" поради пътнотранспортно произшествие, съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция.\"", "date": "2018.02.26", "title": "Пловдив: Движението се осъществява само в скоростната лента при км 18 в посока Хасково на АМ \"Марица\" поради пътнотранспортно произшествие"}
{"url": "http://www.focus-news.net/news/2018/02/26/2492814/afp-britanskata-politsiya-potvardi-informatsiyata-za-chetirima-zaginali-sled-eksploziyata-v-lestar.html", "text": "Четирима души са загинали при експлозията, която разтърси сграда в централния град Лестър във Великобритания, предава AFP.\r\n„Къмн настоящия момент има четири потвърдени смъртни случаи, четирима души остават в болница, един от които със сериозни наранявания“, се казва в изявление на полицията в града във връзка с инцидента от неделя.Тереза Герова", "date": "2018.02.26", "title": "AFP: Британската полиция потвърди информацията за четирима загинали след експлозията в Лестър"}
{"url": "http://www.focus-news.net/news/2018/02/26/2492815/pazardzhik-chetiri-planinski-otsechki-i-chast-ot-am-trakiya-sa-zatvoreni-za-mps-nad-12-tona-poradi-snegonavyavaniya.html", "text": "Над 20 см е снежната покривка по високите части в планинската част на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Сняг вали в района на местностите Каратепе, Картела и Юндола.  Затворени за товарни автомобили над 12 тона са пътищата Батак-Доспат, Белово-Юндола, Велинград-Якоруда, село Юндола – Аврамови колиби, както и пазарджишкият участък на АМ „Тракия“ поради снегонавявания. Няма сигнали за закъсали автомобили и затворени пътища.\r\nАлбена ЖИЛЕКОВА", "date": "2018.02.26", "title": "Пазарджик: Четири планински отсечки и част от АМ „Тракия“ са затворени за МПС над 12 тона поради снегонавявания"}
{"url": "http://www.focus-news.net/news/2018/02/26/2492812/sofiya-golyamo-zadrastvane-se-e-obrazuvalo-po-bul-gen-danail-nikolaev-v-posoka-gara-poduyane.html", "text": "Голямо задръстване се е образувало по бул. \"Ген. Данаил Николаев\" в посока гара Подуяне, предаде репортер на Агенция \"Фокус\". Колоната от автомобили е продължение на целия булевард - от площад \"Сточна гара\" до кръстовището на булевардите \"Ситняково\" и \"Мадрид\". Заради снега трафикът в столицата е изключително интензивен. \r\nИван ЛАЗАРОВ", "date": "2018.02.26", "title": "София: Голямо задръстване се е образувало по бул. \" Ген. Данаил Николаев\" в посока гара Подуяне"}
{"url": "http://www.focus-news.net/news/2018/02/26/2492816/pregled-na-osnovnite-temi-vav-velikotarnovskiya-pechat.html", "text": "„Започва обновяването на летище Горна Оряховица” е заглавие от първа страница на областния всекидневник „Янтра Днес”. Стартира изпълнението на Генералния инвестиционен план за модернизация на летище Г. Оряховица. Първата стъпка са дейностите по удължаване на пистата. „Общината се съгласи билетът във В. Търново да стане 1 лев“ е друго заглавие от днешното издание. Има основание цената на билетите на градския транспорт във Велико Търново да бъде увеличена и от 70 ст., както е сега, да стане 1 лев. Това е становището на работната група, която беше създадена със заповед на кмета на общината Даниел Панов. „Даниел Панов внася в спортното министерство осъвременен проект за тренировъчно игрище“, пише още вестникът. Кметът на Велико Търново Даниел Панов ще внесе в спортното министерство осъвременен проект за тренировъчния терен до Спортното училище. Това ще се случи още тази седмица. „откриха завързана жена в Добри дял. Издирват мъжа й“ е новина от криминалната хроника. На страниците на вестника ще откриете и статия за поредния фестивал „Настолен град“, който се проведе във Велико Търново през уикенда. \r\n„Билетчето за градските автобуси в областния град става левче“ е заглавие от другия областен ежедневник „Борба“. Община Велико Търново одобри поскъпване на билетчето за градски транспорт във Велико Търново от 70 стотинки на левче. Градоначалникът се мотивира с повишението на минималната заплата, горивата, смазочните материали, новите застраховки и множество съпътстващи консумативи … Повече за новата цена и причината за налагането й, научете от „Борба“. „Жокей в доспехи на рицар бе атракцията на Тодоровден в Арбанаси“ е друга тема от вестника. За 28 поредна година Арбанаси отпразнува Тодоровден с атрактивен парад на конете от конната база в селото. Честванията започнаха малко след 11.00 часа на площада, където се бяха събрали стотици гости. „Търновски папагал рецитира „Аз съм българче“ е друга тема от всекидневника. 3-годишният папагал Джоко от Велико Търново рецитира стихотворението „Аз съм българче“. Стопанската му Красимира Илиева споделя, че доста време и не отнело да го научи на Вазовата творба. Друга статия от днешното издание разказва за Йордан и Валентина Грозанови, които се готвят „да щурмуват Северната порта на Шамбала“.", "date": "2018.02.26", "title": "Преглед на основните теми във великотърновския печат"}
{"url": "http://www.focus-news.net/news/2018/02/26/2492813/api-vremenno-e-ogranicheno-dvizhenieto-za-vsichki-prevozni-sredstva-po-pat-ii-86-asenovgrad-smolyan-poradi-silen-snegovalezh-i-snegopochistvane.html", "text": "Временно е ограничено движението за всички превозни средства по път II-86 Асеновград - Смолян поради силен снеговалеж и снегопочистване, съобщиха от Агенция \"Пътна инфраструктура\".\r\nОграничено е движението на товарни автомобили над 12 тона по АМ \"Тракия\" в двете посоки в участъка Пазарджик - София, поради снегопочистване.\r\nВременно е ограничено движението за МПС над 12 тона по път III-866 Девин - Кричим, поради силен снеговалеж и снегопочистване.\r\nВсички автомобили над 12 тона да се движат задължително с вериги по III-208  Айтос - Ябълково.", "date": "2018.02.26", "title": "АПИ: Временно е ограничено движението за всички превозни средства по път II-86 Асеновград - Смолян поради силен снеговалеж и снегопочистване"}
{"url": "http://www.focus-news.net/news/2018/02/26/2492817/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще говорим за започналата данъчна кампанията, сроковете, облекченията при плащане и възможностите за получаване на достъп до информация. Наш събеседник по темата ще бъде Надя Каратова, зам.-кмет на Община Кюстендил с ресор „Икономика и финанси”. В предаването ще обърнем внимание и върху изготвената наредба за прием на ученици в първи клас, въведеното райониране и произтичащите от това задължения. Наредбата въвежда нови критерии за прием в първи клас, а основният от тях е местоживеенето на детето. Събеседник по темата ще бъде Нели Петкова, директор на Дирекция „Култура, образование, младежки дейности и спорт”. Ще ви срещнем и с Ива Брусарска, главен експерт „Маркетинг“ към отдел „Туризъм“ в Община Кюстендил, която ще разкаже за представянето на общината на Международното изложение „Ваканция и СПА експо“. От Слава Соколова, експерт „Художествена самодейност и читалища” към Община Кюстендил ще научим повече за предстоящия Ден на художествената самодейност. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.02.26", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/02/26/2492819/opu-burgas-tovarnite-avtomobili-tryabva-da-se-dvizhat-s-verigi-v-rayona-na-aytos-ruen-poradi-valezhi-ot-snyag.html", "text": "Товарните автомобили трябва да се движат с вериги в района на Айтос-Руен поради валежи от сняг, съобщи за Радио „Фокус“ - Бургас дежурният в Областно пътно управление. В останалата част от областта не са въведени ограничения. Продължава да вали сняг, като най-обилни са снеговалежите в Странджа, но пътищата са обработени и проходими при зимни условия. 51 машини се грижат за почистването на снега.\r\nВ Бурагс към момента не вали сняг. Пътните настилки са заснежени, на места заледени. Движението е интензивно по централните улици и булеварди.\r\nМария РУСЕВА", "date": "2018.02.26", "title": "ОПУ-Бургас: Товарните автомобили трябва да се движат с вериги в района на Айтос-Руен поради валежи от сняг"}
{"url": "http://www.focus-news.net/news/2018/02/26/2492818/kyustendil-vsichki-patishta-na-teritoriyata-na-oblastta-sa-prohodimi-pri-zimni-usloviya-prodalzhava-pochistvaneto-im-navsyakade-vali-snyag.html", "text": "Всички пътища на територията на областта са проходими при зимни условия, продължава почистването им, навсякъде вали сняг. Пътните настилки са заснежени и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. Към този час на деня няма допълнително въведени ограничения за движението на моторни превозни средства заради влошените метеорологични условия. Машините работят по почистване и разширяване на платната за движение. Работи се по пътищата от първи, втори и трети клас в областта, обработката им става съгласно приоритета и създадения оперативен план.\r\nВенцеслав ИЛЧЕВ", "date": "2018.02.26", "title": "Кюстендил: Всички пътища на територията на областта са проходими при зимни условия, продължава почистването им, навсякъде вали сняг"}
{"url": "http://www.focus-news.net/news/2018/02/26/2492820/sofiya-avtobusite-po-liniya-72-se-dvizhat-sas-zakasneniya-ot-po-30-40-minuti.html", "text": "Автобусите по линия №72 се движат със закъснения от по 30-40 минути. За това сигнализира читател на Агенция „Фокус“. По думите му в посока център автобус е минал в 8.04 часа, а следващият в 8.38 часа. На спирката „ул. Атанас Узунов“ е имало около 10-15 чакащи. Обстановката е усложнена и трудна за придвижване пеша. Читателят на „Фокус“ уточни още, че често се случват такива закъснения в диапазона от 8.00 до 9.00 часа, особено когато метеорологичната обстановка е влошена.", "date": "2018.02.26", "title": "София: Автобусите по линия №72 се движат със закъснения от по 30-40 минути"}
{"url": "http://www.focus-news.net/news/2018/02/26/2492809/haskovo-patishtata-v-oblastta-sa-prohodimi-pri-zimni-usloviya-nyama-vavedeni-ogranicheniya.html", "text": "Пътищата в Хасковска област са проходими при зимни условия. Няма въведени ограничения. Това установи при проверката си тази сутрин областният управител на Хасково Станислав Дечев, съобщиха от областната управа. 80 машини чистят пътната мрежа. Сняг вали в района на Хасково, Димитровград и Минерални бани. В Свиленград, Харманли, Любимец и Симеоновград прехвърля слаб сняг, в Тополовградско всички пътища са проходими, слаб е валежът и там. Вятърът навсякъде е силен. Възможни са навявания. Очаква се снеговалежът да се засили през деня.", "date": "2018.02.26", "title": "Хасково: Пътищата в областта са проходими при зимни условия, няма въведени ограничения"}
{"url": "http://www.focus-news.net/news/2018/02/26/2492821/api-vremenno-e-ogranicheno-dvizhenieto-na-vsichki-avtomobili-po-pat-ii-52-nikopol-lozitsa-poradi-snegovalezh-i-snegopochistvane.html", "text": "Временно е ограничено движението на всички автомобили по път II-52 Никопол - Лозица поради снеговалеж и снегопочистване. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "АПИ: Временно е ограничено движението на всички автомобили по път II-52 Никопол - Лозица поради снеговалеж и снегопочистване"}
{"url": "http://www.focus-news.net/news/2018/02/26/2492826/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-fevruari.html", "text": "„Софийска вода” временно ще прекъсне водоснабдяването в някои части на столицата на 27 февруари, съобщиха от пресцентъра на дружеството. \r\nНа 27 февруари 2018 г. (вторник), във връзка с подмяна на спирателен кран на ул. „Росен“, местност „Гърдова глава“ , се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\nул. „Росен“, ул. „Ботко войвода“\r\nул. „Студен кладенец“ от ул. „Ботко войвода“ до ул. „Клек“\r\nул. „Панчарица“, ул. „Бойна слава“,  ул. „Клек“ , ул. „Юри Буков“, ул. „Манол Тодоров“, ул. „Булаир“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Студен кладенец“ ъгъла с ул. „Булаир“.\r\nНа 27 февруари 2017 г. (вторник), във връзка с изпълнение на инвестиционен проект за реконструкция на уличен водопровод на ул. „Земляне“ кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. „Орчо войвода“ от ул. „Босилек“ до ул. „Земляне“\r\nул. „Росна“ от ул. „Земляне“ до ул. „Росна“ №21А\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Босилек“ ъгъла с ул. „Орчо войвода“.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 27 февруари 2018 г. (вторник), във връзка с подмяна на сградно водопроводно отклонение на ул. „Курията“, с. Панчарево, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Курията“\r\nул. „Вукова курия“ от ул. „Курията“ до ул. „Урвич“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вукова курия“ ъгъла с ул. „Курията“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.02.26", "title": "„Софийска вода” временно ще прекъсне водоснабдяването в някои части на столицата на 27 февруари"}
{"url": "http://www.focus-news.net/news/2018/02/26/2492828/zhivko-todorov-kmet-na-stara-zagora-parvata-industrialna-zona-ot-evropeyski-tip-s-predvaritelno-izgradena-infrastruktura-shte-bade-novoto-predimstvo-na-obshtinata.html", "text": "Първата индустриална зона от европейски тип с предварително изградена инфраструктура ще бъде новото предимство на Община Стара Загора. Това каза в сутрешния блок „Добро утро, България“ на Радио „Фокус“ кметът на Общината Живко Тодоров по повод подписания Меморандум за сътрудничество между „Национална компания индустриални зони“ и Община Стара Загора. Той уточни, че индустриалната зона ще даде възможност държавата да продължи привличането на инвеститори. „Имаме вече идеен проект как ще изглежда Индустриалната зона отвътре, така че сме в една много напреднала фаза. Проектът ще даде възможност да дойдат нови инвестиции и нов бизнес, който да се конкурира за кадрите. През следващите седмици трябва да регистрираме акционерното дружество, а със средствата, които ще бъдат вложени в него, ще бъде изградена инфраструктурата, за да можем да предложим на инвеститорите терени. Ние даваме възможност на бизнеса да инвестира в производството и в работните заплати на хората. Това е начинът, по който помагаме и самите инвеститори ще бъдат доволни“, добави Живко Тодоров. Той обясни, че най-добрият начин за повишаване на доходите е чрез конкуренция. Кметът на Стара Загора уточни, че колкото повече бизнес има в България, колкото е по-голямо съревнованието между отделните отрасли, толкова повече ще се увеличават и заплатите на гражданите както в Общината, така и в национален мащаб.", "date": "2018.02.26", "title": "Живко Тодоров, кмет на Стара Загора: Първата индустриална зона от европейски тип с предварително изградена инфраструктура ще бъде новото предимство на Общината"}
{"url": "http://www.focus-news.net/news/2018/02/26/2492823/smolyan-ogranicheno-e-dvizhenieto-na-avtomobili-nad-12-tona-s-remarketa-i-poluremarketa-po-vsichki-patishta-v-regiona.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Навсякъде в областта вали сняг, снежната покривка е между 10 и 20 см. Ограничено е движението на автомобили над 12 тона с ремаркета и полуремаркета по всички пътища в област Смолян заради снегопочистване. Цялата налична техника е на терен и всички пътища се почистват и опесъчават. През нощта не са получавани сигнали за инциденти по пътищата в областта или закъсали автомобили. От Пътната служба апелират към водачите да шофират с повишено внимание и съобразена скорост предвид усложнената метеорологична обстановка.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян вали сняг, снежната покривка е около 10-15 см. Пътните настилки наврякъде в града са заснежени. Автомобилният трафик е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.02.26", "title": "Смолян: Ограничено е движението на автомобили над 12 тона с ремаркета и полуремаркета по всички пътища в региона"}
{"url": "http://www.focus-news.net/news/2018/02/26/2492822/shumen-snezhnata-pokrivka-v-grada-e-11-sm.html", "text": "Снежната покривка в Шумен е 11 см. Това съобщи за Радио „Фокус“ - Шумен дежурният в Хидрометеорологичната обсерватория. Най-много сняг е натрупало във Венец - 15 см. Снежната покривка в Хърсово е 11 см, в Тодор Икономово - 8 см, във Велики Преслав - 7 см, в Смядово и Върбица - 6 см. В Нови пазар снежната покривка е 4 см, а в Риш - 3 см. Температурата на въздуха в Шумен е минус 9 градуса.\r\nИвелина ИВАНОВА", "date": "2018.02.26", "title": "Шумен: Снежната покривка в града е 11 см"}
{"url": "http://www.focus-news.net/news/2018/02/26/2492827/yambol-kukerskite-grupi-ot-selata-chargan-i-kalchevo-sa-pobediteli-na-maskaraden-festival-kukerlandiya-2018.html", "text": "Кукерска група при Народно читалище „Просвета - 1928” – с. Чарган и тази при Народно читалище „Светлина - 1929“ – с. Калчево са големите победители в тазгодишното издание на ХІХ Международен маскараден фестивал „Кукерландия – Ямбол 2018“. Това съобщиха от пресцентъра на Общината. И двата състава са представители на община „Тунджа“, област Ямбол. Решението на 8-членното жури излезе късно снощи, като класирането е взето с пълно единодушие. Всички явили се групи бяха оценявани по строги критерии, при които водещ бе този за автентичност на пресъздаваните традиции.\r\nЗаради силното представяне на много от съставите бяха определени и 11 първи награди, 5 втори, 3 трети, както и много отличия за персонажи и поощрителни награди за поддържане на традициите.\r\nВ тазгодишното издание на фестивала „Кукерландия“ участваха над 70 състава. Двудневното дефиле на маскарадните групи бе кулминацията на празника, започнал още на 22 февруари. Събитието събра многохилядно множество от участници и зрители в градския парк на Ямбол, който по традиция бе преобразен като „Кукерград“ с две сцени, много атракциони, инсталации и ателиета на открито, пищен базар.", "date": "2018.02.26", "title": "Ямбол: Кукерските групи от селата Чарган и Калчево са победители на Маскараден фестивал „Кукерландия – 2018“"}
{"url": "http://www.focus-news.net/news/2018/02/26/2492829/burgas-vsichki-pristanishta-v-grada-sa-zatvoreni-za-manevrirane-zaradi-silen-vyatar.html", "text": "Всички пристанища в Бургас са затворени за маневриране заради силен вятър, съобщиха от ДП „Пристанищна инфраструктура\". Забраната важи за всички плавателни съдове. Тя ще бъде отменена след подобряване на климатичните условия. Духа североизточен вятър със скорост 5.9 м/с с пориви до 8 м/с.", "date": "2018.02.26", "title": "Бургас: Всички пристанища в града са затворени за маневриране заради силен вятър"}
{"url": "http://www.focus-news.net/news/2018/02/26/2492753/pravoslavnata-tsarkva-proslavya-sv-serafim-sofiyski-chudotvorets.html", "text": "С особена тържественост ще бъде отбелязан този ден в руския храм Подворие на патриарха на Москва и цяла Русия в България, София \"Св. Николай Мирликийски Чудотворец\". Там е гроът на св. Серафим и от десетилетия православни християни от България и целия свят идват да се поклонят на светите му мощи, източник на множество чудеса.\r\nДенят в храма ще започне с Преждеосвещена св. Литургия, която при любезното домакинство на Негово високопреподобие архимандрит Филип - предстоятел на Подворието, се очаква да оглави Негово високопреосвещенство Неврокопският митрополит Серафим, предаде репортер на Агенция \"Фокус\". Начало: 8.00 часа.\r\nОт 11.00 часа ще започне Молебен при светите мощи на св. Серафим.  Довечера от 18.00 часа в Руския културно-информационен център ще се състои концерт на Синодалния хор на Московската патриаршия, основно посветен на Софийския Чудотворец. \r\nНикола ПЕТКОВ", "date": "2018.02.26", "title": "Православната църква прославя св. Серафим Софийски Чудотворец"}
{"url": "http://www.focus-news.net/news/2018/02/26/2492832/sofiya-186-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "186 души, останали без дом, са настанени в Кризисния център на Столична община. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че всички настанени са били в добро здравословно състояние и не са възниквали проблеми през нощта.", "date": "2018.02.26", "title": "София: 186 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/02/26/2492825/vidin-vremenno-e-ogranicheno-dvizhenieto-na-tovarni-avtomobili-nad-12-tona-v-dvete-posoki-po-pat--1-vidin-montana-poradi-obilen-snegovalezh-i-snegonavyavaniya.html", "text": "Временно е ограничено движението на товарни автомобили над 12 тона в двете посоки по път I-1 Видин – Монтана поради обилен снеговалеж и снегонавявания. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Видин: Временно е ограничено движението на товарни автомобили над 12 тона в двете посоки по път I-1 Видин – Монтана поради обилен снеговалеж и снегонавявания"}
{"url": "http://www.focus-news.net/news/2018/02/26/2492831/sliven-do-15-sm-e-snezhnata-pokrivka-v-oblastta-patishtata-sa-prohodimi-pri-zimni-usloviya.html", "text": "Около 100 км/ч е достигала скоростта на вятъра през изминалото денонощие по данни на Хидрометеорологичната обсерватория в град Сливен. Снежната покривка в планинската част на общината – около селата Стара река, Зайчаре, Божевци, Градско, Бяла, Изгрев и Въглен, е с дебелина 10 - 15 см. Това съобщи инж. Снежана Кънева, началник на отдел „Сигурност и управление при кризи“. В района на селата Ичера и Раково снежната покривка е до 3 - 4 см. В тази част на община Сливен са доставени хляб и други стоки от първа необходимост. В равнинната част валежите са по-слаби, което определя и дебелината на снежната покривка – до 2 - 3 см. Пътищата са проходими при зимни условия. Екипите на дружеството по зимно поддържане работят. Ток и вода има навсякъде. На дежурния телефон на Община Сливен няма получени сигнали.", "date": "2018.02.26", "title": "Сливен: До 15 см е снежната покривка в областта, пътищата са проходими при зимни условия"}
{"url": "http://www.focus-news.net/news/2018/02/26/2492830/vidin-25-sm-e-snezhnata-pokrivka-v-grad-kula.html", "text": "25 см. е снежната покривка в Кула, съобщиха за Радио „Фокус“ – Видин от Районна пътна служба. Затворени са две пътни отсечки от разклона за село Бранковци до село Раковица и от град Грамада за село Милчина лъка. Почистен е пътят за граничен пункт „Връшка чука“, почистването на пътища на територията на общините Кула, Макреш и Грамада се затруднява от снегонавявания, които се образуват от силните ветрове.\r\nАнна ЛОЗАНОВА", "date": "2018.02.26", "title": "Видин: 25 см. е снежната покривка в град Кула"}
{"url": "http://www.focus-news.net/news/2018/02/26/2492824/nova-makedoniya-makedoniya-snezhni-buri-obhvanaha-balkanite-nay-tezhka-e-situatsiyata-v-harvatiya.html", "text": "Снежни бури обхванаха Балканския полуостров, които доведоха до усложняване на обстановката в редица държави от региона, отбелязва скопското електронно издание „Нова Македония“.\r\nНай-тежка е ситуацията в Хърватия, където на места се е образувала снежна покривка до три метра, а температурите паднаха до -20 градуса по Целзий. Лошото време наложи затварянето на училища в редица райони на страната. Министерството на отбраната взе решение войската да бъде включена в оказването на помощ на бедстващото население. Съобщава се, че по пътищата в страната снежната покривка на места достига до 1,5 метра.\r\nЗаради ниските температури се създават предоставки за затруднено движение, особено по мостове и надлези. Водачите на превозни средства са предупредени да не тръгват на път без зимно оборудване на автомобилите си и ако е възможно да избегнат шофирането, докато обстановката не бъде нормализирана. Проблеми обаче има и в движението на железопътния транспорт. \r\nОт редакцията поясняват, че най-тежка е обстановката в централната и северозападната част на Хърватия. Тереза Герова", "date": "2018.02.26", "title": "„Нова Македония“ (Македония): Снежни бури обхванаха Балканите, най-тежка е ситуацията в Хърватия"}
{"url": "http://www.focus-news.net/news/2018/02/26/2492835/burgas-normalna-e-obstanovkata-na-teritoriyata-na-obshtina-malko-tarnovo-patishtata-sa-prohodimi-i-obraboteni.html", "text": "Нормална е обстановката на територията на община Малко Търново. Това съобщи за Радио „Фокус“ - Бургас кметът Илиян Янчев. Във всички населени места има ток и вода. Снежната покривка е около 2 - 3 см. Към момента не вали сняг. Пътищата са проходими и обработени. Над 10 машини са в готовност в случай на бедствени ситуации и аварии. „Цялата техника е в готовност. Да се надяваме, че няма да има някакви големи проблеми. Все пак е зима. Това, което слушаме от прогнозата за времето, е стряскащо, но трябва да се справим“, добави още Янчев.\r\nМария РУСЕВА", "date": "2018.02.26", "title": "Бургас: Нормална е обстановката на територията на община Малко Търново, пътищата са проходими и обработени"}
{"url": "http://www.focus-news.net/news/2018/02/26/2492834/vidin-ogranicheno-e-dvizhenieto-na-vsichki-avtomobili-po-pat-iii-1413-gramada-sinagovtsi-poradi-obilen-snegovalezh-i-snegopochistvane.html", "text": "Ограничено е движението на всички автомобили по път III-1413 Грамада – Синаговци поради обилен снеговалеж и снегопочистване. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Видин: Ограничено е движението на всички автомобили по път III-1413 Грамада – Синаговци поради обилен снеговалеж и снегопочистване"}
{"url": "http://www.focus-news.net/news/2018/02/26/2492833/na-teritoriyata-na-vidin-spirat-preminavaneto-na-tezhkotovarnite-avtomobili.html", "text": "На територията на Видин спират преминаването на тежкотоварните автомобили, каза за Радио „Фокус“ дежурният служител в Областно пътно управление – Видин. Тежкотоварните камиони, които влизат в страната през граничен пункт „Дунав мост 2“ биват пропускани през пункта и след това се отбиват на подходящи места, като целта е да не затрудняват движението по пътищата в областта. Пътната обстановка в областта е тежка, 34 машини работят по почистването на снега,  почистването е започнало  още вчера към 16 часа. Затворен е пътят между селата Бранковци и Раковица.\r\nАнна ЛОЗАНОВА", "date": "2018.02.26", "title": "На територията на Видин спират преминаването на тежкотоварните автомобили"}
{"url": "http://www.focus-news.net/news/2018/02/26/2492841/vidin-36-godishen-gratski-grazhdanin-e-nastanen-s-komotsio-vav-vidinskata-bolnitsa-sled-katastrofa-na-okolovrastniya-pat-na-grada.html", "text": "36-годишен гръцки гражданин е настанен с комоцио във видинската болница след катастрофа на околовръстния път на Видин, съобщават от пресцентъра на ОДМВР-Видин. Пътният инцидент е станал на 25  февруари, неделя, в 15.52 часа. На тел.112 бил получен сигнал за катастрофа на околовръстния път на Видин между товарен автомобил „Волво”, пътуващ в посока Дунав мост – 2 и управляван от 41-годишен мъж от Габрово  и товарен автомобил „Мерцедес” (сметосъбирач), шофиран от 36-годишен гръцки гражданин. Гъркът е настанен с комоцио във видинската болница. Причината за пътното произшествие е в процес на установяване, по случая е образувано досъдебно производство.", "date": "2018.02.26", "title": "Видин: 36-годишен гръцки гражданин е настанен с комоцио във видинската болница след катастрофа на околовръстния път на града"}
{"url": "http://www.focus-news.net/news/2018/02/26/2492837/vratsa-uslozhnena-e-zimnata-obstanovka-na-teritoriyata-na-obshtinata.html", "text": "Усложнена е зимната обстановка на територията на община Враца, жълт код е обявен за интензивен снеговалеж. Това съобщиха от пресцентъра на Общината. Снежната покривка на места стига до 30 см. Общо 14 снегорина на ОП „БКС - Враца“ и трактори на частни арендатори са включени и работят от неделя вечерта в снегопочистването на пътните артерии в града. В обработването на улиците и пешеходните зони се използва грейдер и роторни машини, както и 50 човека от общоградска чистота, които ръчно почистват улиците. По пътната мрежа са разпръснати над 130 тона сол. В снегопочистването ще се включат и 10 машини на строителни фирми. \r\nДо момента, на територията на Община Враца няма сигнали за закъсали и бедстващи хора, затворени пътища и селища с прекъснато електроподаване и водоснабдяване. Снегонавявания има по пътя за село Три кладенци.\r\nПревозните средства на градския транспорт във Враца се движат нормално при зимни условия с леки закъснения. Част от извънградските линии не са изпълнени и те са до селата Горно Пещене, Тишевица, Вировско и Върбица.\r\nУчилищните автобуси са се придвижили нормално до учебните заведения.\r\nКонтролът по снегопочистването е възложен на служителите от Звено „Инспекторат“ към Община Враца, както и на дежурни екипи на администрацията. Проблем при снегопочистването във Враца продължава да са неправилно паркираните автомобили. От Община Враца приканват жителите на града да оказват съдействие и да не възпрепятстват работата на ОП „БКС - Враца“.", "date": "2018.02.26", "title": "Враца: Усложнена е зимната обстановка на територията на общината"}
{"url": "http://www.focus-news.net/news/2018/02/26/2492839/haskovo-21-mashini-chistyat-i-opesachavat-ulitsite-v-grada-vsichki-osnovni-patni-arterii-sa-obraboteni.html", "text": "21 машини чистят и опесъчават улиците в Хасково. Това съобщиха от пресцентъра на Общината. Тролейбусите се движат по график. Три машини са по трасето. Част от снегорините започват работа към този час (9.30), защото сега снежната покривка достигна на места 6 сантиметра. Греблата на снегорините не могат да отстраняват по-малка снежна покривка. От \"Екопрогрес\" съобщиха, че основните пътни атерии, за които отговаря предприятието, се почисват от 7 машини, 4 от тях са пасъкоразпръсквачи. Всички основни пътни артерии са опесъчени. От „Атастрой“ отчетоха, че в кварталите влизат 12 снегорина и 2 пясъкоразпръсквача.\r\nПешеходните зони и тротоарите се чистят от служители на „Екопрогрес“ и „Грийн партнърс“.\r\nПътищата към селата на общината са проходими при зимни условия. Няма селища без ток и вода, няма бедстващи хора.", "date": "2018.02.26", "title": "Хасково: 21 машини чистят и опесъчават улиците в града, всички основни пътни артерии са обработени"}
{"url": "http://www.focus-news.net/news/2018/02/26/2492836/pazardzhik-ogranicheno-e-dvizhenieto-na-avtomobili-nad-12-tona-v-po-avtomagistrala-trakiya-v-uchastaka-pazardzhik-sofiya-poradi-snegopochistvane.html", "text": "Временно ограничение на движението на товарни автомобили над 12 тона е наложено в участъка Пазарджик – София от автомагистрала „Тракия“ поради снегопочистване. Това съобщи за Радио „Фокус“ – Пазарджик говорителят на ОДМВР Мирослав Стоянов. Той добави, че подобни са и ограниченията на пътя Велинград - Юндола и Батак - Доспат. „Временно е затворен за движение пътя между Панагюрище и село Оборище заради паднали дървета. Пътят се разчиства и след приключване на работата ще бъде отворен отново“, каза още Стоянов. Препоръчва се на водачите да сядат зад волана само ако им се налага. Управляваните от тях МПС да бъдат технически изправни, оборудвани със зимни гуми, достатъчно гориво, а при необходимост и с вериги. При нужда използвате телефона за спешни повиквания - 112. „Във връзка с усложняване на метеорологичната обстановка и снеговалеж на територията на страната има извадени допълнително екипи на пътна и охранителна полиция. Те имат задача да подават навременна информация за състоянието на пътната мрежа, да оказват съдействие на пътуващи граждани при нужда. При необходимост има готовност на сили и средства от структурите на РД „Пожарна безопасност и защита на населението“ за оказване съдействие на водачи“, каза Стоянов.\r\nВаня НИКОЛОВА", "date": "2018.02.26", "title": "Пазарджик: Ограничено е движението на автомобили над 12 тона в по автомагистрала „Тракия“, в участъка Пазарджик – София, поради снегопочистване"}
{"url": "http://www.focus-news.net/news/2018/02/26/2492843/kyustendil-17-mashini-rabotyat-po-pochistvaneto-na-ulichnata-mrezha-v-grada.html", "text": "17 машини работят по почистването на уличната мрежа в Кюстендил. Това съобщиха за Радио „Фокус” – Кюстендил от Община Кюстендил. Екипите на Общинско предприятие „Чистота” са започнали обработка на уличните платна още в 22.00 часа на 25 февруари. Улиците се почистват съгласно приоритетите, по които се движи масовият транспорт, училищните автобуси, в районите на детските градини, учебните заведения, поликлиниката и болницата. На този етап дебелината на снежната покривка в града е около 20 см. Техниката на общинското предприятие продължава да работи и в отделните жилищни квартали на града.\r\nВенцеслав ИЛЧЕВ", "date": "2018.02.26", "title": "Кюстендил: 17 машини работят по почистването на уличната мрежа в града"}
{"url": "http://www.focus-news.net/news/2018/02/26/2492838/shumen-26-i-27-fevruari-shte-badat-neuchebni-dni-v-obshtina-glavinitsa.html", "text": "26 и 27 февруари ще бъдат неучебни дни в община Главиница. Това съобщи за Радио „Фокус“ - Шумен заместник-кметът Данка Милчева. Поради влошени метеорологични условия днес и утре ще бъдат преустановени учебните занятия в училищата на територията на общината. За същия период няма да работят и детските градини. „Ток и вода има на територията на общината, но продължават навяванията и пътищата се поддържат трудно“, каза Милчева.\r\nИвелина ИВАНОВА", "date": "2018.02.26", "title": "Шумен: 26 и 27 февруари ще бъдат неучебни дни в община Главиница"}
{"url": "http://www.focus-news.net/news/2018/02/26/2492840/kyustendil-avtobusniyat-i-zhelezopaten-transport-se-osashtestvyavat-normalno-vapreki-vloshenata-meteorologichna-obstanovka.html", "text": "Автобусният и железопътен транспорт се осъществяват нормално въпреки влошената метеорологична обстановка в Кюстендил. За Радио „Фокус” – Кюстендил от общинска Автогара съобщиха, че сутрешните автобуси по направленията за София, Дупница и Благоевград са заминали без закъснения, няма данни за забавяне при пристигането им. Нормално се изпълняват автобусните курсове за и от малките населени места в общината. От железопътната гара в града съобщиха, че няма забавяне при заминаването и пристигането на влаковете те се движат по разписание. В града без проблеми се осъществяват и маршрутните курсове по обществен транспорт.\r\nВенцеслав ИЛЧЕВ", "date": "2018.02.26", "title": "Кюстендил: Автобусният и железопътен транспорт се осъществяват нормално въпреки влошената метеорологична обстановка"}
{"url": "http://www.focus-news.net/news/2018/02/26/2492849/sofiya-zaradi-snegovalezhite-poletite-na-letishte-sofiya-se-izpalnyavat-s-otklonenie-ot-razpisanieto.html", "text": "Днес летище \"София\" работи в зимна обстановка и при обилни снеговалежи. Това съобщиха от пресцентъра на летище \"София\". Пистата за излитане и кацане, пътеките за рулиране и перона се почистват от снега. Извършват се антиобледенителни процедури на въздухоплавателните средства. Заради снеговалежите полетите се изпълняват с известно отклонение от разписанието.\r\nПризоваваме гражданите да се съобразят със зимната обстановка и да предвидят достатъчно време за предвижване до летището. Молим заминаващите пътници да се явяват минимум два часа преди полета си.", "date": "2018.02.26", "title": "София: Заради снеговалежите полетите на летище \"София\" се изпълняват с отклонение от разписанието"}
{"url": "http://www.focus-news.net/news/2018/02/26/2492845/smolyan-oblastniyat-upravitel-e-dal-ukazaniya-za-gotovnost-pri-eventualno-privezhdane-v-deystviya-na-operativniya-plan-pri-bedstviya.html", "text": "Областният управител на област Смолян, в качеството си на председател на Областния кризисен щаб, е изпратил указания до членовете на щаба за готовност при евентуално привеждане в действия на оперативния план при бедствия. Това съобщиха от пресцентъра на Областна администрация – Смолян. Предупредени са кметовете и общинските кризисни щабове да бъде проверена готовността на пътно поддържащата техника, както и готовността за подсигуряване на населението с продукти от първа необходимост. Приоритетна е грижата към хронично болните и гражданите на хемодиализа.\r\nПодадени са указания към електроразпределителното и водоснабдителното дружества да имат готовност и аварийните им екипи да реагират при необходимост. В готовност за мобилизация са и доброволческите формирования.\r\nОбластният щаб предупреждава всички граждани да бъдат изключително внимателни. Агенция „Пътна инфраструктура“ апелира шофьорите да отложат тръгването си в следващите 24 часа, ако то не е спешно. Необходимо е автомобилите им да са със заредени резервоари, течност за чистачки, подходящи гуми, да имат на разположение вериги, които да използват, ако е нужно, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.02.26", "title": "Смолян: Областният управител е дал указания за готовност при евентуално привеждане в действия на оперативния план при бедствия"}
{"url": "http://www.focus-news.net/news/2018/02/26/2492844/shumen-nyama-zatvoreni-obshtinski-patishta-v-shumen-snegopochistvashtata-tehnika-raboti-bez-prekasvane.html", "text": "Няма затворени общински пътища. Това съобщиха от пресцентъра на Община Шумен. Няма населени места без ток и вода. На денонощния телефон в общината не са постъпвали сигнали за бедстващи хора. По информация от кметовете на населените места на територията на община Шумен е създадена необходимата организация за осигуряване на продукти от първа необходимост в търговската мрежа. Още от петък кметовете са предупредени да предприемат необходимите мерки и да осигурят достъп до училища, детски градини и здравни заведения. Общинската пътна мрежа се поддържа от Автомагистрали „Черно море“. В Шумен снегопочистващата техника на фирмите „РТК“, „Екомакс“ и Обединение „Зимно поддържане“ работи без прекъсване по улиците и булевардите в града от два часа тази нощ. От вечерта в неделя улиците са обработени превантивно с химически материали, за да не се допусне заледяване на уличната настилка. От общинската администрация предупреждават шофьорите, че обилният снеговалеж и вятърът затрудняват движението по пътищата от общинската пътна мрежа и по улиците на града и предупреждават шофьорите да бъдат по-внимателни. От общината призовават работещите в различните институции, търговски обекти и гражданите да почистят тротоарите пред сградите, в които работят, и пред домовете си.", "date": "2018.02.26", "title": "Шумен: Няма затворени общински пътища в Шумен, снегопочистващата техника работи без прекъсване"}
{"url": "http://www.focus-news.net/news/2018/02/26/2492847/nimh-nay-golyama-e-snezhnata-pokrivka-v-kyustendil-22-sm-a-nay-silen-e-vyatarat-v-sliven-i-burgas-s-porivi-do-28-ms.html", "text": "Най-много сняг е валяло в Кюстендил със снежна покривка от 22 см. Това съобщиха за Агенция „Фокус“ от Националния институт по метеорология и хидрология (НИМХ) при БАН. Данните са по последните измервания от 8.00 часа. На следващо място са: Враца със снежна покривка от 19 см, София и Видин – 17 см, Монтана – 15 см, Оряхово – 14 см, Свищов – 13 см, Стара Загора – 11 см, Русе – 10 см. В източната част на страната все още покривката е по-тънка, а в югоизточните все още няма. Навсякъде в страната ще има валежи. \r\nВ Сливен и Бургас средната скорост на вятъра е 24 м/с с пориви до 28 м/с. По Северното Черноморие в Шабла и Калиакра средната скорост е 12 м/с с пориви до 18 м/с. Във Варна е по-спокойно – 7 м/с. В Оряхово вятърът е 17 м/с с пориви до 20 м/с, в Русе – 14 м/с с пориви до 20 м/с, в Свищов – 12 м/с.", "date": "2018.02.26", "title": "НИМХ: Най-голяма е снежната покривка в Кюстендил - 22 см, а най-силен е вятърът в Сливен и Бургас с пориви до 28 м/с"}
{"url": "http://www.focus-news.net/news/2018/02/26/2492855/pazardzhik-dva-tir-a-sa-zakasali-v-avariynata-lenta-v-pazardzhishkiya-uchastak-na-avtomagistrala-trakiya.html", "text": "В участъка от автомагистрала „Тракия“, обслужван от ОДМВР-Пазарджик, е установено наличие на два товарни автомобила, закъсали в аварийната лента. Това съобщи за Радио „Фокус“ – Пазарджик говорителят на ОД на МВР Мирослав Стоянов. Той уточни, че в момента съвместни екипи от сектор „Пътна полиция“ при ОДМВР-Пазарджик и инспектори от РД „Автомобилна администрация“ – Пазарджик извършват проверка на камионите с цел установяване причината за престоя им на магистралата. „При констатирани нарушения на водачите им ще бъдат съставени актове“, допълни Стоянов.\r\nВаня НИКОЛОВА", "date": "2018.02.26", "title": "Пазарджик: Два ТИР-а са закъсали в аварийната лента в пазарджишкия участък на автомагистрала „Тракия“"}
{"url": "http://www.focus-news.net/news/2018/02/26/2492842/blic-sarbiya-sarbiya-osamna-pod-snezhna-pokrivka-vremeto-shte-ostane-losho-i-prez-sledvashtite-dni.html", "text": "На първия ден от новата седмица Сърбия и столицата й Белград осъмнаха под снежна покривка, а според прогнозите на метеоролозите преваляванията ще продължат и през деня, като времето ще бъде облачно, ветровито и много студено, съобщава белградското електронно издание Blic.\r\nОчаква се увеличение на снежната покривка в цялата страна. През следващите дни преваляванията от сняг ще се редуват с дъждове. Ниските температури, които на места достигат до минус 12 градуса по Целзий, ще се задържат до четвъртък. Вълната от студен въздух ще доведе до образуването на поледици, които ще създадат усложнена обставновка по пътищата в страната и ще затруднят почистването. \r\nОт редакцията привеждат информация за задръствания и хлъзгави улици в столицата Белград. Жителите на града са предупредени да се подготвят за студената вълна, която ще обхване града през следващите дни, като затворят добре прозорците и вратите на домовете си и си набавят допълнителни количества хранителни продукти. Отправени са съвети за запасяване на свещи – не само заради опасност от прекъсване на електричеството. Една запалена свещ може да повиши температурата в малка стая с до няколко градуса, подчертават от редакцията.Тереза Герова", "date": "2018.02.26", "title": "Blic (Сърбия): Сърбия осъмна под снежна покривка, времето ще остане лошо и през следващите дни"}
{"url": "http://www.focus-news.net/news/2018/02/26/2492851/blagoevgrad-pochisten-i-opesachen-e-tsentralniyat-gradski-ploshtad-spirkite-i-stalbite-v-grada.html", "text": "Почистен и опесъчен е централният градски площад в Благоевград, както и потстъпите към Многопрофилна болница за активно лечение – Благоевград, Регионална служба „Пожарна безопасност и защита на населението“ – Благоевград, спирките в града и стълбите, предаде репортер на Радио „Фокус“ – Пирин. Общо 11 машини са на терен и над 100 служители на Общинска фирма „Биострой“, която е ангажирана с поддържането на града при валежи от сняг.\r\nЛивия НИНОВА", "date": "2018.02.26", "title": "Благоевград: Почистен и опесъчен е централният градски площад, спирките и стълбите в града"}
{"url": "http://www.focus-news.net/news/2018/02/26/2492846/shumen-vazstanoveno-e-dvizhenieto-po-pat--27-novi-pazar-tranitsa.html", "text": "Възстановено е движението по път II-27 Нови пазар – Тръница. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Шумен: Възстановено е движението по път II-27 Нови пазар – Тръница"}
{"url": "http://www.focus-news.net/news/2018/02/26/2492848/pazardzhik-bez-tok-sa-15-naseleni-mesta-v-oblastta.html", "text": "Без ток са 15  населени места в област Пазарджик, съобщиха за Радио „Фокус“ – Пазарджик от електроразпределителното дружество. Прекъснато е електроснабдяването в селата Юнаците, Драгор, Бошуля, Величково, Виноградец, Карабунар, Братаница, Ляхово, Црънча, Паталеница, Дебращица, Ветрен дол, Алеко Константиново, Сестримо, Панагюрски колонии. Аварийни екипи на дружеството работят за отстраняване на проблема, но от там не се ангажират с точен час за възстановяване на нормалното електрозахранване.\r\nВаня НИКОЛОВА", "date": "2018.02.26", "title": "Пазарджик: Без ток са 15 населени места в областта"}
{"url": "http://www.focus-news.net/news/2018/02/26/2492850/angel-petkov-ruo-razgrad-do-tozi-moment-za-spirane-na-uchebnite-zanyatiya-dnes-sa-se-obadili-ot-uchilishtata-v-selata-ravno-yuper-i-sevar.html", "text": "Засега за спиране на учебните занятия са се обадили от училищата в селата Равно, Юпер и Севар. Това съобщи за Радио „Фокус“ - Шумен Ангел Петков, началник на РУО- Разград. И трите села са на територията на община Кубрат. По информация от областна администрация Разград там снегът е най-много - 20 см. Ангел Петков посочи, че продължава събирането и обобщаването на информация за проблеми с труден достъп до училища и извозването на ученици в област Разград.\r\nИвелина ИВАНОВА", "date": "2018.02.26", "title": "Ангел Петков, РУО - Разград: До този момент за спиране на учебните занятия днес са се обадили от училищата в селата Равно, Юпер и Севар"}
{"url": "http://www.focus-news.net/news/2018/02/26/2492854/kyustendil-nyama-obrazuvali-se-koloni-ot-tovarni-avtomobili-na-gkpp-gyueshevo-dvizhenieto-ot-i-za-punkta-se-izvarshva-pri-zimni-usloviya.html", "text": "Няма образували се колони от товарни автомобили на ГКПП „Гюешево”, движението от и за пункта се извършва при зимни условия. Това съобщи за Радио „Фокус” – Кюстендил дежурният на българо-македонския пункт. По думите му районът на пункта е почистен, създадена е организация за нормално преминаване на моторните превозни средства. Пътят за границата е заснежен.\r\nВенцеслав ИЛЧЕВ", "date": "2018.02.26", "title": "Кюстендил: Няма образували се колони от товарни автомобили на ГКПП „Гюешево”, движението от и за пункта се извършва при зимни условия"}
{"url": "http://www.focus-news.net/news/2018/02/26/2492862/razgrad-29-godishen-piyan-shofyor-e-katastrofiral-v-stalb-v-loznitsa.html", "text": "29-годишен водач от село Чудомир е катастрофирал в стълб. Това съобщиха от ОДМВР - Разград. Пътнотранспортното произшествие станало около 00.50 часа днес в град Лозница. Водачът е с инициали С.Е. и е изгубил контрол над управлявания от него „Опел Зафира“. Той се блъснал в стълб на уличното осветление. Пристигналите на местопроизшествието полицейски служители извършили проверка на шофьора за употреба на алкохол. Дрегерът отчел 1.35 промила. Водачът отказал кръвна проба. Задържан е за срок от 24 часа в Районното управление. По случая е започнато бързо производство.", "date": "2018.02.26", "title": "Разград: 29-годишен пиян шофьор е катастрофирал в стълб в Лозница"}
{"url": "http://www.focus-news.net/news/2018/02/26/2492861/burgas-nay-golyamo-kolichestvo-valezhi-ot-snyag-e-otcheteno-v-malko-tarnovo-i-selata-zidarovo-i-fakiya.html", "text": "Най-голямо количество валежи от сняг към 08,00 часа е отчетено в Малко Търново и селата Зидарово и Факия - по 3 см, съобщиха за Радио \"Фокус“ - Бургас от Метеорологичната станция в Бургас. В Бургас снежната покривка е 1 см, а в Ахтопол няма натрупана такава. В останалата част от областта снежната покривка е 2 см. За изминалото денонощие в Бургас е духал вятър със скорост 28 м/с.\r\nМария РУСЕВА", "date": "2018.02.26", "title": "Бургас: Най-голямо количество валежи от сняг е отчетено в Малко Търново и селата Зидарово и Факия"}
{"url": "http://www.focus-news.net/news/2018/02/26/2492860/sliven-16-mashini-obrabotvat-patishtata-v-oblastta-nyama-zatvoreni-patni-uchastatsi.html", "text": "16 машини обработват пътищата в Сливенско. Навсякъде има снежовалежи, съобщиха от Областно пътно управление. Сняг с навявания има в Новозагорско. Пътните настилки са проходими при зимни условия. Навсякъде се работи по осигуряване проходимостта по пътищата. Няма затворени пътни участъци.", "date": "2018.02.26", "title": "Сливен: 16 машини обработват пътищата в областта, няма затворени пътни участъци"}
{"url": "http://www.focus-news.net/news/2018/02/26/2492853/pazardzhik-66-snegopochistvashti-mashini-sa-na-teren-ot-nachaloto-na-snegovalezhite-v-oblastta.html", "text": "Общо 66 снегопочистващи машини са на терен от началото на снеговалежите в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Приоритетно се почистват главните пътища в региона. Снегорини чистят по пътя Пазарджик-Пловдив, както и по АМ „Тракия“. Към момента няма затворени пътища и бедстващи МПС.\r\nАлбена ЖИЛЕКОВА", "date": "2018.02.26", "title": "Пазарджик: 66 снегопочистващи машини са на терен от началото на снеговалежите в областта"}
{"url": "http://www.focus-news.net/news/2018/02/26/2492859/aneta-gencheva-kmet-na-boynitsa-uslozhnena-e-obstanovkata-na-teritoriyata-na-obshtinata-ima-prespi-po-2-metra.html", "text": "Усложнена е обстановката на територията на общината, има преспи по 2 метра, каза за Радио „Фокус“ – Видин Анета Генчева, кмет на Община Бойница. Та посочи, че днес сутринта не е имало учебни занимания в училището в село Раброво, защото училищният автобус не е успял да превози децата. „Ще издам заповед за спиране на учебните занимания за 2 дни, няма ток на територията на общината и не мога да заявя това на аварийния телефон на ЧЕЗ – няма свободни линии“, каза Анета Генчева. Тя допълни, че хляб е докаран в село Бойница и тръгва трактор за село Бориловец да разчиства пътя и да закара хляб в селото. Автобусният транспорт тази сутрин се е движел само до село Бойница.\r\nАнна ЛОЗАНОВА", "date": "2018.02.26", "title": "Анета Генчева, кмет на Бойница: Усложнена е обстановката на територията на общината, има преспи по 2 метра"}
{"url": "http://www.focus-news.net/news/2018/02/26/2492856/gencho-genchev-kmet-na-svishtov-obstanovkata-v-obshtinata-ostava-uslozhnena.html", "text": "Обстановката в Свищов остава усложнена. Това каза за сутрешния блок „Добро утро, България“ на Радио „Фокус“ кметът на Общината Генчо Генчев. Той добави, че няма бедстващи хора, вода и ток има във всички населени места в общината. Генчев каза още, че няма вероятност за обявяване на бедствено положение в общината, но съответните служби са в готовност за реакция при по-сериозни ситуации. „12 машини работят вече почти 24 часа, за да успяваме да поддържаме пътното платно за придвижване на леки автомобили. Снощи се наложи два пъти да издърпваме закъсали ТИР-ове. На територията на общината работят всички детски градини училища. Не пътуват единствено децата от населените места към общинския център Свищов, тъй като отново започва обилен снеговалеж и не знаем каква ще е ситуацията, докато дойде моментът за тяхното прибиране“, обясни Генчо Генчев. Той призова гражданите на Свищов да не използват автомобилите си, ако нямат такава необходимост. Кметът на Общината добави, че по този начин шофьорите ще съдействат и на почистващите фирми по пътните артерии в общината.", "date": "2018.02.26", "title": "Генчо Генчев, кмет на Свищов: Обстановката в общината остава усложнена"}
{"url": "http://www.focus-news.net/news/2018/02/26/2492864/smolyan-vavedeni-sa-ogranicheniya-za-dvizhenie-s-verigi-na-vsichki-prevozni-sredstva-po-prohodite-prevala-pamporovo-i-pechinsko-i-patya-progled-stoykite.html", "text": "Въведени са ограничения за движение с вериги на всички превозни средства по проходите Превала, Пампорово и Печинско и пътя Проглед – Стойките. Това съобщи за Радио „Фокус“ – Смолян дежурният в Областно пътно управление – Смолян.\r\nНели ГЕРГЬОВСКА", "date": "2018.02.26", "title": "Смолян: Въведени са ограничения за движение с вериги на всички превозни средства по проходите Превала, Пампорово и Печинско и пътя Проглед – Стойките"}
{"url": "http://www.focus-news.net/news/2018/02/26/2492857/zimna-obstanovka-obzor-ii.html", "text": "Усложнена е метеорологичната обстановка в цялата страна. В областите Смолян и Кърджали е обявен червен код за силен снеговалеж. Там се очакват силни снеговалежи и снежна покривка около 40 см. В цялата останала част на страна кодът е оранжев. В равнинните части ще има умерени, в планинските райони и силни снеговалежи. В областите Видин, Монтана, Враца, Плевен, Ловеч, Габрово, Велико Търново и Търговище има в сила и оранжев код за опасно ниско температури. Там ще бъде много студено, а дневните температури се очаква да бъдат отрицателни. \r\nДо 08.00 часа най-много сняг е валяло в Кюстендил със снежна покривка от 22 см. На следващо място са: Враца със снежна покривка от 19 см, София и Видин – 17 см, Монтана – 15 см, Оряхово – 14 см, Свищов – 13 см, Стара Загора – 11 см, Русе – 10 см. В източната част на страната все още покривката е по-тънка, а в югоизточните все още няма. Навсякъде в страната ще има валежи. \r\nВ Сливен и Бургас средната скорост на вятъра е 24 м/с с пориви до 28 м/с. По Северното Черноморие в Шабла и Калиакра средната скорост е 12 м/с с пориви до 18 м/с. Във Варна е по-спокойно – 7 м/с. В Оряхово вятърът е 17 м/с с пориви до 20 м/с, в Русе – 14 м/с с пориви до 20 м/с, в Свищов – 12 м/с.Републиканска пътна мрежа:\r\nПоради снегопочистване, снеговалеж и снегонавяване временно е ограничено движението на МПС над 12 т с ремаркета и полуремаркета:\r\nпрез проходите Пампорово, Рожен и Превала и по пътя Девин – Михалково;\r\nпрез прохода „Печинско“;\r\nв участъка Пазарджик - София в посока София на АМ \"Тракия\";\r\nв участъка Ябланица - София в посока София на АМ \"Хемус\";\r\nв участъка от км 5 до км. 10 в посока Перник на АМ \"Люлин\";\r\nпо път I-1 Ботевград – Мездра;\r\nпо път I-6 София – Карлово;\r\nпът III-1801 Перник – Голямо Бучино; \r\nпо път I-1 Видин – Монтана;\r\nпо път II-37 Батак – Доспат;\r\nпо път I-1 Видин – Монтана;\r\nпо път I-5 Русе – Бяла; \r\nпо пътя Русе- Разград- Шумен;\r\nпо път III-866 Девин – Кричим;\r\nпо път II-52 Никопол – Лозица\r\nпо път Белово-Юндола.\r\nВременно е ограничено движението за всички превозни средства по път II-86 Асеновград – Смолян поради силен снеговалеж и снегопочистване.\r\nВсички автомобили над 12 тона да се движат задължително с вериги по III-208 Айтос – Ябълково.София:\r\nПоради непрекъснатия снеговалеж в София работата по снегопочистването не е спиралo цяла нощ и продължава и в момента. Обстановката е усложнена, обилните валежи и навявания непрекъснато натрупват снежна маса. Очаква се валежите да продължат и през деня и работата на почистващите машини също продължава.  Извършват се обработки със смеси срещу заледяване във всички 24 района на Столична община. Общо 182 машини, специализирана техника, са на терен и разпръскват смеси срещу заледяване и избутване на снежна маса. Обработват се всички трасета, по които се движи градския транспорт, основни улици в кварталите, общински пътища, както и Южната дъга на Околовръстен път. \r\nПоради усложнената обстановка планинските пътища към Витоша – „Драгалевци – Алеко” и „Бояна – Златни мостове” ще бъдат затворени за движение. \r\nКъдето е необходимо във връзка с извършване на снегопочистване на пътните платна, ще се затварят участъци за движение. Приоритетно ще се работи по обработването на улици и булеварди, по които се движи градския транспорт. \r\nДвижението се извършва при зимни условия. Затруднено е пешеходното придвижване. \r\n „Синя“ и „зелена“ зона се затварят днес заради тежките метрологични условия. С приоритет ще се почистват паркингите пред училища, детски градини и обществени сгради. Обилният снеговалеж прави невъзможно качественото почистването на всички места за спиране в зоните за паркиране. Системата за СМС паркиране няма да приема съобщенията за плащане, а талоните няма да се проверяват от контрольорите на ЦГМ.\r\nДнес летище \"София\" работи в зимна обстановка и при обилни снеговалежи. Пистата за излитане и кацане, пътеките за рулиране и перона се почистват от снега. Извършват се антиобледенителни процедури на въздухоплавателните средства. Заради снеговалежите полетите се изпълняват с известно отклонение от разписанието.Велико Търново:\r\nПроходими при зимни условия са основните пътни артерии в областния център. Настилките навсякъде в града са заснежени и се обработват и опесъчават. Времето е облачно, превалява слаб сняг. Трафикът в началото на първия работен ден за седмицата е изключително интензивен. Движението на места е затруднено, поради недобре почистени участъци. От КАТ „Пътна полиция“ апелират водачите да карат внимателно и със съобразена скорост.  \r\nОбстановката в по-голямата част от областта е усложнена. Първокласните пътища са почистени, сега се работи по второкласната и третокласна пътна мрежа. На много места все още има превалявания и това създава допълнителни проблеми при обработката на настилките.Видин:\r\nНа територията на Видин спират преминаването на тежкотоварните автомобили. Тежкотоварните камиони, които влизат в страната през граничен пункт „Дунав мост 2“ биват пропускани през пункта и след това се отбиват на подходящи места, като целта е да не затрудняват движението по пътищата в областта. Пътната обстановка в областта е тежка, 34 машини работят по почистването на снега, почистването е започнало още вчера към 16 часа. Затворен е пътят между селата Бранковци и Раковица.\r\n5 см. е снежната покривка в Кула. Затворени са две пътни отсечки от разклона за село Бранковци до село Раковица и от град Грамада за село Милчина лъка. Почистен е пътят за граничен пункт „Връшка чука“, почистването на пътища на територията на общините Кула, Макреш и Грамада се затруднява от снегонавявания, които се образуват от силните ветрове.Габрово:\r\nОколо 10 см е снежната покривка в област Габрово. Пътищата са проходими при зимни условия, обработват се и се опесъчават, но на места има снегонавявания, които затрудняват движението. Снеговалежът в региона продължава и към този час. На прохода Шипка също вали сняг. Там настилката е почистена и опесъчена. Остава в сила забраната за товарни автомобили над 12 тона. Пътищата от Габрово към градовете Севлиево, Трявна и Дряново също са почистени и проходими при зимни условия. Отсечката, която води към курортен комплекс Узана също в нормално за сезона състояние.Пазарджик:\r\nПроходими при зимни условия са пътища в област Пазарджик. Пътните настилки са заснежени и хлъзгави, по високите и усойни места на Родопите и Средногорието – заледени, но обработени и опесъчени. Слаб сняг вали в целия регион. Затворен за товарни МПС над 12 тона с ремаркета и полуремаркета е пътя Белово-Юндола. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.Пловдив:\r\nСняг вали в Пловдивска област, пътищата са проходими и се почистват постоянно. Забранено е движението на МПС над 12 тона в Софийска и Смолянска област, Подбалкански път I-6. От Областно пътно управление призоваха пловдивчани да не тръгват на път по този участък. Остава завишена опасността от образуването на свлачища по пътищата в планинските райони, особено по отсечките Югово-Лъки, Бачково-Нареченски бани.\r\nВ Пловдив задръствания се образуват по булевардите „Цар Борис III Обединител“, „Христо Ботев“, „Шести септември“, „Руски“, „Пещерско шосе“, както и по входно-изходните артерии на града.Смолян:\r\nПроходими при зимни условия са пътищата в област Смолян. Навсякъде в областта вали сняг, снежната покривка е между 10 и 20 см. Ограничено е движението на автомобили над 12 тона с ремаркета и полуремаркета по всички пътища в област Смолян заради снегопочистване. Цялата налична техника е на терен и всички пътища се почистват и опесъчават. Поради стеснен габарит на пътя през целия зимен сезон остава в сила ограничението за движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян вали сняг, снежната покривка е около 10-15 см. Пътните настилки наврякъде в града са заснежени. Автомобилният трафик е по-интензивен по централния бул. „България“ и входно-изходните артерии на града.\r\nОбластният управител на област Смолян, в качеството си на председател на Областния кризисен щаб, е изпратил указания до членовете на щаба за готовност при евентуално привеждане в действия на оперативния план при бедствия.Сливен:\r\nОколо 100 км/ч е достигала скоростта на вятъра през изминалото денонощие. Снежната покривка в планинската част на общината – около селата Стара река, Зайчаре, Божевци, Градско, Бяла, Изгрев и Въглен, е с дебелина 10 - 15 см.  В района на селата Ичера и Раково снежната покривка е до 3 - 4 см. В тази част на община Сливен са доставени хляб и други стоки от първа необходимост. В равнинната част валежите са по-слаби, което определя и дебелината на снежната покривка – до 2 - 3 см. Пътищата са проходими при зимни условия. Екипите на дружеството по зимно поддържане работят. Ток и вода има навсякъде. На дежурния телефон на Община Сливен няма получени сигнали.Стара Загора:\r\nСнежната покривка в старозагорско е около 7-8 см, а на места е повече от 10 см. Сняг в района вали от вчера и продължава да вали в момента. Пътищата в старозагорска община са проходими при зимни условия. След снеговалежа през нощта усилията на службите по почистването са насочени към отстраняване на снежната покривка до асфалт.\r\nОбщинската пътна мрежа се почиства от 12 машини на PSI, а в града на терен са 9 автомобила на „Грийн партнърс“. Хасково:\r\nПътищата в Хасковска област са проходими при зимни условия. Няма въведени ограничения. 80 машини чистят пътната мрежа. Сняг вали в района на Хасково, Димитровград и Минерални бани. В Свиленград, Харманли, Любимец и Симеоновград прехвърля слаб сняг, в Тополовградско всички пътища са проходими, слаб е валежът и там. Вятърът навсякъде е силен. Възможни са навявания. Очаква се снеговалежът да се засили през деня.Шумен:\r\nСняг вали на територията на цялата област. Има навявания, снежната покривка е 15 см. Температурата на въздуха е минус 9 градуса. 37 машини са работили през нощта.", "date": "2018.02.26", "title": "Зимна обстановка (ОБЗОР II)"}
{"url": "http://www.focus-news.net/news/2018/02/26/2492866/nikola-chanev-oblasten-upravitel-na-kardzhali-tezhka-e-zimnata-obstanovka-v-oblastta-horata-da-izbyagvat-po-vazmozhnost-patuvaniyata-prez-dneshniya-den.html", "text": "Тежка е зимната обстановка в областта, хората да избягват по възможност пътуванията през днешния ден. Това каза за Агенция „Фокус“ областният управител на Кърджали Никола Чанев. „В момента съм на пътя Кърджали-Ардино. Снежната покривка е 10-12 см. През денонощието са изсипани 140 тона сол и 100 тона пясък, но поради ниските температури, особено на усойните места, пътят е много опасен. Няма затворени пътища в областта, както и бедстващи хора. Има въведени ограничения за товарни автомобили над 12 тона, за ремаркета и полуремаркета“, коментира Чанев. \r\nПо думите му са тежки условията и обстановката е сложна. „Призовавам да шофират внимателни всички и при възможност да избягват пътуванията през днешния ден“, каза още Никола Чанев.\r\nЛюба АЛЕКСИЕВА", "date": "2018.02.26", "title": "Никола Чанев, областен управител на Кърджали: Тежка е зимната обстановка в областта, хората да избягват по възможност пътуванията през днешния ден"}
{"url": "http://www.focus-news.net/news/2018/02/26/2492863/stara-zagora-patnite-nastilki-v-oblastta-sa-zasnezheni-i-obraboteni.html", "text": "В Старозагорска област продължава да вали сняг. На автомагистралите „Тракия“ и „Марица“ видимостта е добра. Пътните настилки са заснежени и обработени. На „Тракия“ работят 10 снегопочистващи машини, на „Марица“ – 5 бр. Това съобщиха от пресцентъра на Областната администрация.\r\nПо информация от РД ПБЗН на магистрала „Тракия“ при км 205 в посока София се е завъртял ТИР. Движението е затруднено и се регулира. \r\nНа прохода  „Шипка“ времето е облачно, придружено със силен снеговалеж. Пътната настилка е заснежена и обработена, видимостта е добра. Температурата е минус 10 градуса. За почистване на прохода работят 7 машини.\r\nНа прохода „Република“ времето е облачно, придружено със сняг, пътната настилка е заснежена. Видимостта е добра. Температурата е минус 9 градуса. На прохода работят 6 машини. На прохода започва превантивно спиране на тировете заради усложнената обстановка на пътя Русе-Бяла. \r\nСнежната покривка в община Стара Загора е 8 см. Най-много сняг до този момент е навалял в община Николаево. Там снежната покривка е 10 см. \r\nОт EVN съобщават, че в селата Сърнево и Диня има проблем с електрозахранването. На мястото са изпратени екипи, които до края на деня се очаква да го възстановят. \r\nВ момента обемът на яз. „Копринка“ е 55.438 млн.куб.м. Притокът в язовира е 8 300 куб.м/сек. Техническият обем на язовира е 142 млн.куб.м.", "date": "2018.02.26", "title": "Стара Загора: Пътните настилки в областта са заснежени и обработени"}
{"url": "http://www.focus-news.net/news/2018/02/26/2492867/varna-tezhkotovarnite-avtomobili-nad-125-tona-tryabva-da-se-dvizhat-s-verigi-po-patya-varna-dobrich.html", "text": "Пътищата на територията на Варненска област са проходими при зимни условия. Това съобщиха за Радио „Фокус“ – Варна от Областно пътно управление – Варна. В цялата област вали сняг, на места има снегонавявания. Към момента няма затворени пътища. По пътя Варна – Добрич е въведено ограничение за тежкотоварни автомобили над 12.5 тона, които трябва да се движат задължително с вериги заради снегонавявания. На терен работят снегопочистващите фирми, допълниха от пътното управление.\r\nМарияна ВАЛЕНТИНОВА", "date": "2018.02.26", "title": "Варна: Тежкотоварните автомобили над 12.5 тона трябва да се движат с вериги по пътя Варна – Добрич"}
{"url": "http://www.focus-news.net/news/2018/02/26/2492873/sport-viktoriya-tomova-pada-s-pet-mesta-v-svetovnata-ranglista.html", "text": "Виктория Томова пада с пет места в световната ранглиста и през новата седмица първата ракета на България е 143-та в класацията. Цветана Пиронкова отбелязва прогрес с четири позиции и се нарежда на 199-то място. С пет позиции до номер 204 пада и Сесил Каратанчева. Елица Костова е 207-ма, с две места по-надолу, в сравнение с предходната седмица.\r\nРумънката Симона Халеп се завърна начело на световната ранглиста, измествайки датската тенисистка Каролине Возняцки от първото място. В „Топ 10“ има и други промени: чехкинята Петра Квитова се изкачи с една позиция и вече е девета в света. Бившата номер едно Анджелик Кербер падна с едно място до номер 10.", "date": "2018.02.26", "title": "Спорт: Виктория Томова пада с пет места в световната ранглиста"}
{"url": "http://www.focus-news.net/news/2018/02/26/2492858/afp-sochp-saobshtava-za-novi-zhertvi-sred-tsivilnite-v-rezultat-na-udari-v-iztochna-siriya.html", "text": "Най-малко 25 цивилни са загинали при въздушни удари в Източна Сирия, нанесени срещу един от последните  райони, контролирани от близкоизточната радикална групировка „Ислямска държава“, предава AFP, като се позовава на данни от Сирийската обсерватория за човешките права. \r\nОт базираната в Лондон правозащитна организация съобщават за седем деца сред жертвите. Ударите са нанесени в неделя, северно от бившия бастион на джихадистите в близост до границата с Ирак.Тереза Герова", "date": "2018.02.26", "title": "AFP: СОЧП съобщава за нови жертви сред цивилните в резултат на удари в Източна Сирия"}
{"url": "http://www.focus-news.net/news/2018/02/26/2492872/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Температурите варират между минус 4 и минус 15 градуса. Времето навсякъде е облачно, като във високите части духа и югозападен вятър. Снежната покривка е между 20 и 40 см. Лавинната опасност е завишена. Работят лифтовите съоръжения в Банско, в Пампорово и на Мальовица. Освен на ски пистите, няма други регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.26", "title": "ПСС: Лоши са условията за туризъм в планините"}
{"url": "http://www.focus-news.net/news/2018/02/26/2492869/sliven-nyama-naseleni-mesta-bez-tok-i-voda-v-oblastta-patishtata-sa-zasnezheni.html", "text": "Пътищата от републиканската мрежа на територията на Сливенска област са заснежени, но проходими. Всички машини продължават работата си и към момента, съобщиха от Областното пътно управление. В община Нова Загора има образувани снегонавявания,снежна покривка е натрупала в общините Твърдица и Котел. Проходът Твърдица – Елена е затворен за движение на автомобили над 10 тона. Ограничение за движението на автомобили над 12 тона има за прохода Котел - Омуртаг. Автомобилите могат да използват обходни маршрути през Прохода на Републиката или Ришкия проход.\r\nОт Оперативния център към РД „Пожарна безопасност и защита на населението“ съобщават, че има опасност от падащи камъни по пътя Стара река – Сливен, в участъка от Бяла до Сливен; по пътя Ичера – Сливен и по пътя Твърдица – Елена, в участъка от Твърдица до рудник „Твърдица“.\r\nНаселени места без ток и вода няма.", "date": "2018.02.26", "title": "Сливен: Няма населени места без ток и вода в областта, пътищата са заснежени"}
{"url": "http://www.focus-news.net/news/2018/02/26/2492865/gabrovo-nyama-naseleni-mesta-bez-tok-i-voda-v-obshtinata-patishtata-se-pochistvat-i-obrabotvat-postoyanno.html", "text": "Няма населени места без ток и вода на територията на община Габрово. Дейностите по снабдяване на населението с храна и основни стоки се извършва нормално при зимни условия въпреки усложнената обстановка в региона. Това увериха за Радио „Фокус“ – Велико Търново от Община Габрово. От там припомниха, че за цялата област днес е обявен оранжев код за опасно време, снеговалеж и отрицателни температури. Към този час в областния център и околностите вали слаб сняг. Височината на измерената тази сутрин снежна покривка е 10 - 12 см. Проблеми с топлоподаването, електрозахранването и водоснабдяването в региона няма. Градската пътна мрежа, както и участъците към селата, се почистват и обработват постоянно. Първокласната пътна мрежа в областта също е проходима при зимни условия. Опесъчаване се извършва и на второкласните и третокласни пътища. Времето в курортен комплекс Узана е облачно, вали слаб сняг. Температурата на въздуха е минус 12, снежната покривка е 30 см. Пътят е почистен, проходим при зимни условия.\r\nЛуиза ТРАНЧЕВА", "date": "2018.02.26", "title": "Габрово: Няма населени места без ток и вода в общината, пътищата се почистват и обработват постоянно"}
{"url": "http://www.focus-news.net/news/2018/02/26/2492877/plovdiv-slab-snyag-vali-na-teritoriyata-na-grad-sadovo-snezhnata-pokrivka-e-7-santimetra.html", "text": "Слаб сняг вали на територията на град Садово, Пловдивска област. Това каза за Радио „Фокус“ – Пловдив Димитър Здравков, кмет на Садово. „Пътищата се почистват, там където е необходимо“, каза Димитър Здравков. По думите му снежната покривка в града е около 7 сантиметра, ситуацията е спокойна.\r\nВесела КРЪСТЕВА", "date": "2018.02.26", "title": "Пловдив: Слаб сняг вали на територията на град Садово, снежната покривка е 7 сантиметра"}
{"url": "http://www.focus-news.net/news/2018/02/26/2492874/nedyalko-slavov-oblasten-upravitel-na-smolyan-nyama-zatvoreni-patishta-i-naseleni-mesta-bez-tok-i-voda-zaradi-snegovalezhite-v-oblastta.html", "text": "Интензивен е снеговалежът в цялата Смолянска област, снежната покривка е от 5 до над 20 см по високите части на региона. Това каза за Радио „Фокус“ – Смолян областният управител на Смолян Недялко Славов. „Вече натрупа доста сняг по пътните настилки и за тяхното своевременно обработване са въведени ограниченията на територията на цялата област, не само на проходите и те са за движение на товарни автомобили без ремаркета и полуремаркета. Въведени са ограничения и за движение с вериги по проходите Превала, Пампорово и Печинско, както и по пътя Проглед – Стойките. Всички налични машини са на терен и настилките се обработват. По-проблематични за момента са пътищата, но от гледна точка на това, че няма проблеми с електроснабдяването  и водоснабдяването, усилията са насочени към почистване на пътищата в областта“, поясни Славов. Той отбеляза, че трафикът е интензивен и изрази надежда водачите на моторни превозни средства да се подготвени за движение при зимните условия. „Няма затворени пътища за леките автомобили. Няма и други проблеми заради снеговалежа в областта. Предвид предупреждението за червен код са дадени указания към общинските кризисни щабове и членовете на областния щаб да се набележат мерки за осигуряване на най-необходимите продукти за населението – хляб, вода и лекарства, да се осигури придвижване на пациентите, които са на хемодиализа“, посочи областният управител. Той уточни, че аварийните екипи на електроразпределителното дружество и водоснабдителното са в готовност. Доброволческите формирования също са в готовност да реагират при нужда. „Това са превантивни мерки и няма драматични усложнения засега. Снегът продължава да вали,  а прогнозите са, че през цялото денонощие с подобна интензивност те ще продължат“, каза още Недялко Славов.\r\nНели ГЕРГЬОВСКА", "date": "2018.02.26", "title": "Недялко Славов, областен управител на Смолян: Няма затворени пътища и населени места без ток и вода заради снеговалежите в областта"}
{"url": "http://www.focus-news.net/news/2018/02/26/2492875/varna-zasnezheni-sa-na-mesta-patnite-nastilki-v-grada-dvizhenieto-e-zatrudneno-zaradi-snegovalezha.html", "text": "Частично заснежени са пътните настилки във Варна, движението е затруднено заради снеговалежа, предаде репортер на Радио „Фокус“ – Варна. По основните булеварди, както и по натоварените по-малки улици се образуват задръствания. Автобусите и тролейбусите се движат със закъснение.\r\nМарияна ВАЛЕНТИНОВА", "date": "2018.02.26", "title": "Варна: Заснежени са на места пътните настилки в града, движението е затруднено заради снеговалежа"}
{"url": "http://www.focus-news.net/news/2018/02/26/2492868/nad-1800-mashini-pochistvat-republikanskite-patishta-api-prizova-shofyorite-da-otlozhat-patuvaniyata-si-do-podobryavane-na-meteorologichnite-usloviya.html", "text": "Над 1800 машини почистват снега по републиканската пътна мрежа, съобщават от пресцентъра на Агенция „Пътна инфраструктура“. Обработката на настилките продължава, за да се осигури безопасността на пътуването при зимни условия. Няма затворени пътища за леките автомобили, но ако не се налага спешно пътуване Агенция „Пътна инфраструктура“ апелира шофьорите да отложат тръгването си до подобряване на метеорологичните условия. При рязко влошаване на времето ще бъде спирано движението на тежкотоварните превозни средства, а там където се налага заради силния вятър и снегонавяванията трафикът ще се спира изцяло.\r\nПоради обилен снеговалеж е ограничено движението на товарните превозни средства над 12 тона по пътната мрежа в област Смолян, леките автомобили трябва да бъдат задължително с вериги. За снегопочистване е ограничено движението на тежкотоварните автомобили над 12 тона в участъка Пазарджик - София в посока София на АМ „Тракия“, по път I-1 Видин - Ботевград, по път I-6 София – Карлово, по път I-5 Русе – Бяла, по път II-27 Нови пазар – Тръница, по път II-51 Бяла – Попово, по път II-37 Батак – Доспат, по път ІІІ-866 Девин - Михалково по път III-1801 Перник – Голямо Бучино. Ограничено е движението на всички автомобили с ремаркета и полуремаркета по път III-865 Кърджали – Ардино, по път III-1412 от разклона за с. Бранковци до с. Раковица. Шофьорите трябва да използват обходен маршрут по път Кула - Киряево - Раковица.\r\nШофьорите, на които им се налага да тръгват на път е необходимо да са с автомобили подготвени за зимни условия - със заредени резервоари, течност за чистачки, подходящи гуми, да имат на разположение вериги, които да използват, ако е нужно, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори. \r\nОбластните пътни управления и снегопочистващите фирми работят на 24-часов режим и предприемат всички необходими действия за осигуряване проходимостта на републиканската мрежа при зимни условия. В готовност за поддържане на пътищата са около 3000 машини. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.02.26", "title": "Над 1800 машини почистват републиканските пътища, АПИ призова шофьорите да отложат пътуванията си до подобряване на метеорологичните условия"}
{"url": "http://www.focus-news.net/news/2018/02/26/2492880/pregled-na-osnovnite-temi-vav-varnenskiya-pechat.html", "text": "“Киберсигурността влиза в училищата“, е заглавие от първа страница в днешния брой на варненския вестник „Черно море“. В неделя в креативното пространство за споделена работа „Иноватор“ във Варна експерти от Държавната агенция „Електронно управление” проведоха образователна инициатива. Събитието е част от поредица седмични работилници, но е специално посветено на безопасния интернет и темата за киберхигиената при децата до 13-годишна възраст. „Медиите като четвърта власт“ във Варна, е друго заглавие в броя. Дискусия на тема „Медиите като четвърта власт“ организира ОДК – Варна сред ученици от няколко варненски школи, интересуващи се от тази материя. Поканени да представят информация от първо лице на подрастващите бяха Нася Атанасова, управител на Медийна група „Черно море“, и Марица Гърдева, мениджър на вестник “Черно море”. „Експерти отчитат активен жилищен пазар“, допълва изданието. Позитивна 2017 г., както и предходните 3 години за Варна отчете Добромир Ганев, като уточни, че това показва една добра тенденция. Активно се продават имоти ново строителство, а миграционните процеси, които текат в града, се отразяват позитивно на пазара на имоти от години насам. „С кушии и конкурс за най-красив впряг варненци отбелязаха Тодоровден“, допълва изданието. Православните християни отбелязаха деня на свети великомъченик Теодор Тирон, наричан Тодоровден. Празникът винаги е в съботата на първата седмица на Великия пост. Според народното вярване на този ден свети Тодор съблича своите девет кожуха, яхва бял кон и отива при Бога да измоли лято. На Тодоровден се организират т.нар. кушии – надбягвания с коне, и затова празникът е наричан и Конски Великден. На стр. 6 в рубриката „Морски бизнес“ изданието публикува интервю с Ангел Забуртов, генерален директор на ДП „Пристанищна инфраструктура“.", "date": "2018.02.26", "title": "Преглед на основните теми във варненския печат"}
{"url": "http://www.focus-news.net/news/2018/02/26/2492878/api-dvizhenieto-na-prevozni-sredstva-nad-12-tona-se-osashtestvyava-zadalzhitelno-s-verigi-po-pat-ii-29-varna-dobrich.html", "text": "Движението на превозни средства над 12 тона се осъществява задължително с вериги по път II-29 Варна – Добрич. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "АПИ: Движението на превозни средства над 12 тона се осъществява задължително с вериги по път II-29 Варна – Добрич"}
{"url": "http://www.focus-news.net/news/2018/02/26/2492876/kazanlak-prohodimi-sa-patishtata-v-obshtinata-blizo-100-dushi-sa-angazhirani-v-zimnoto-pochistvane.html", "text": "Почистени са главните пътни артерии в Казанлък, трафикът е спокоен, няма затворени пътища в резултат на снеговалежите, каза за Радио „Фокус“ директорът на Общинско предприятие „Комунални дейности и поддръжка на инфраструктурата“ Николай Чалъков. Той поясни, че в момента се почистват второстепенните улици в града. Близо 100 души, работници на общинското звено, са ангажирани в зимното почистване в Казанлък.\r\n4 машини с гребла и 4 опесъчителя почистват уличната мрежа на Казанлък, която е 110 км. В Общинското предприятие разполагат с близо 180 тона сол, над 200 тона пясък и 120 тона готова смес. В наличност е и специален препарат айсмил – 4 тона, с който се почистват стълбища. \r\nДиректорът на общинското предприятие поясни, че за техника за почистване е сключен договор и с фирма, на която Общината заплаща само за отработени часове.\r\nВ зависимост от снеговалежите и с оглед на метеорологичната обстановка работниците на предприятието са разпределени да започват работа от 2.00 часа през нощта и да работят до 22.00 часа вечерта с цел да се осигури безпрепятствено придвижване на работещите от селата в града.\r\nИзработена е и схема на зони за приоритетно почистване – болницата, Бърза помощ, Поликлиниката, КАТ, Полицията и Общината. Приоритетни са и централните улици „Розова долина“, „Александър Батенберг“, „23 Пехотен Шипченски полк“ и пътят към град Шипка. След това се почистват и второстепенните улици в града. Приоритетно се почистват и зоните около детските и учебни заведения. При необходимост техниката на Общинското предприятие може да бъде насочена и към населените места, където обикновено зимните условия са по-тежки като Шипка, Шейново, Горно Черковище, Средногорово. \r\nСлавяна ГАЙДАРОВА", "date": "2018.02.26", "title": "Казанлък: Проходими са пътищата в общината, близо 100 души са ангажирани в зимното почистване"}
{"url": "http://www.focus-news.net/news/2018/02/26/2492884/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Министрите на външните работи на страните от Европейския съюз ще се срещнат в Брюксел в понеделник за редовната си месечна среща, която ще се проведе на  фона на продължаващата криза в Сирия, отбелязва германският национален ежедневник Die Welt. Официално въпросът не е включен в дневния ред, но продължаващите атаки срещу бунтовниците на Източна Гута, въпреки резолюцията на ООН за прекратяване на огъня, вероятно ще повлияят на разговорите в Брюксел. \r\nОсвен това министрите ще се занимават с положението в бившата съветска република Молдова и продължаващия конфликт между правителството и опозицията във Венецуела. Това се отнася и до въпроса дали следва да бъдат наложени допълнителни санкции на членовете на правителството в Каракас, подкрепящи президента Николас Мадуро. В рамките на работен обяд външните министри ще се срещнат с представители на няколко арабски държави, за да обсъдят как може да се започне отново мирният процес между Израел и палестинците.\r\n*** В рамките на реч, произнесена в югоизточния град Кахраманмараш, държавният глава на Турция Реджеп Тайип Ердоган призова гражданите на страната да имат готовност за военна повинност, съобщава гръцкото електронно издание Protothema. \r\n„Нека всеки бъде готов за военна повинност, въпреки че необходимостта от такава не е непосредствена“, подчерта турският президент, като същевременно допълни, че когато настъпи моментът, той ще бъде първият, който ще призове гражданите да помогнат на военните на Анкара.\r\nИзявленията на Ердоган, както и докладите в турските електронни медии, които призовават гражданите да видят местоположенията, на които може да бъдат използвани в помощ на военните, повдигат въпроси за хода на военната операция в Сирия, коментират от редакцията.\r\n***Ангела Меркел може да се наложи да плати цената на импулсивното си решение да приеме повече от един милион бежанци в Германия, казва историкът Нийл Фъргюсън, цитиран от британския вестник Daily Express.\r\nВ статия за вестник The Times Фъргюсън предупреждава, че решението, което Меркел взима, виждайки, как млада палестинка рухва в сълзи пред нея в бежански лагер в Ливан, може да я преследва, докато се стреми да създаде по-жизнено коалиционно правителство. Той описва обратния завой по отношение на приема на мигранти, като най-голямата грешка в следвоенната германска история. \"Желанието и да я успокои беше импулсивно, последвано от обратен завой , който тя се наложи по-късно да коригира\", казва историкът. От началото на 2015 година броят на хората, търсещи убежище нарасна рязко, като бяха подадени 1.38 милиона молби за убежище. От тях една трета са сирийци, три четвърти са под 30-годишна възраст и 60 процента са мъже. \r\nФъргюсън предупреждава, че „майката на Европа направи майката на грешките, като се обърна наляво…“\r\nНа миналогодишните избори за антиемигрантската партия „Алтернатива за Германия“ гласуваха 12.6 процента и тя се нареди на трето място. Според последните проучвания популярността й е 15 процента и расте.\r\n***", "date": "2018.02.26", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/02/26/2492882/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „5 ледени дни преди пролетта“. За днес в цялата страна е в сила код „Оранжев“, предупреждаващ за потенциално опасни метеорологични явления – обилен снеговалеж и рязко застудяване. Още от събота сняг вали и по високите части на Пазарджишка област. На Атолука и в курорта „Св. Константин“ е истинска зима. Пътищата са проходими при зимни условия, но са възможни заледявания. Препоръката е да се пътува само при нужда с добре подготвен автомобил, пълен резервоар и заредени батерии на мобилните телефони.\r\n„Полицаи и ученици заедно срещу насилието“, научаваме от втора страница на изданието. Насилието около нас бе тема на дискусията с участието на полицаи, експерти и ученици от Професионалната гимназия по химични и хранителни технологии в Комплекса за социални услуги за деца и семейства в Пазарджик. Участниците обсъдиха начините за предпазване от насилие и към кого могат да се обърнат младите хора в случай, че попаднат в ролята на жертва. Момичетата и момчетата научиха повече за видовете насилие, за проявите му, както и за последствията от системния тормоз. Припомниха си какви са основните им права и задължения като деца и граждани, а също и какво могат и трябва да направят, ако станат жертва или свидетели на насилие. Особен интерес децата проявиха към  „Синя стая“, която се намира в Комплекса в Пазарджик, като бяха запознати с функциите, случаите, които предполагат употребата и особеностите при използването.\r\n“В Панагюрище не искат превъзпитания“ Пъков“, ни информира от трета страница вестника. Прокуратурата внесе протест срещу определението на Софийски градски съд, с което е уважена молбата за условно предсрочно освобождаване на Цветан Пъков. Панагюрецът бе осъден на 4 години лишаване от свобода. На 14 април 2015 година Пъков прегази с джипа си Audi Q7 6-годишния Павел. Пъков карал с бясна скорост и извършил тройно изпреварване, при което блъснал детето на отсрещната страна на улицата и го влачил 60 м, преди да успее да спре. В мотивите за предсрочното освобождаване на Пъков се посочва, че той е изтърпял малко над 3 години и 6 месеца от наложеното му наказание, имал е примерно поведение в затвора, награждаван е с домашен отпуск.", "date": "2018.02.26", "title": "Преглед на основните теми в пазарджишкия печат"}
{"url": "http://www.focus-news.net/news/2018/02/26/2492870/fokus-se-obrashta-kam-svoite-chitateli-i-slushateli-da-izprashtat-snimki-i-informatsiya-vav-vrazka-s-uslozhnenata-zimna-obstanovka-v-stranata.html", "text": "„Фокус“ се обръща към своите читатели и слушатели да изпращат снимки и информация във връзка с усложнената зимна обстановка в страната. Може да ни пишете на email: focus@focus-news.net, във Фейсбук страницата на Агенция „Фокус“  или да се обадите на тел. 0882 802 802.", "date": "2018.02.26", "title": "„Фокус“ се обръща към своите читатели и слушатели да изпращат снимки и информация във връзка с усложнената зимна обстановка в страната"}
{"url": "http://www.focus-news.net/news/2018/02/26/2492883/biser-mihaylov-oblasten-upravitel-na-blagoevgrad-nyama-otkasnati-naseleni-mesta-nito-takiva-koito-da-sa-s-prekasnato-elektrozahranvane-v-oblastta.html", "text": "Към момента имаме налична цялата снегопочистваща техника, която е на терен. Това каза за Радио „Фокус“ – Пирин областният управител на Благоевград Бисер Михайлов във връзка с обстановката в региона и обявеният оранжев код за опасно време. По думите му Републиканската пътна мрежа се почиства регулярно, пътищата са нормално проходими при зимни условия. „Имаме въведени ограничения за преминаването на товарни автомобили над 12 това в местностите Предел и Юндола. В Областният оперативен център не са постъпвали сигнали за бедстващи хора. От ЧЕЗ получих информация, че нямаме населени места, които да са с прекъснато електрозахранване. Нямаме и постъпили сигнали за откъснати населени места до които да няма осигурен достъп за момента“, каза още Михайлов. Той апелира към шофьорите трябва да се съобразяват с пътните условия, да карат с понижена скорост и само с подготвени за зимата автомобили, защото буквално от вчера следобед на територията на областта вали непрестанен сняг.\r\nЛивия НИНОВА", "date": "2018.02.26", "title": "Бисер Михайлов, Областен управител на Благоевград: Няма откъснати населени места, нито такива, които да са с прекъснато електрозахранване в областта"}
{"url": "http://www.focus-news.net/news/2018/02/26/2492885/pazardzhik-nad-40-sm-e-snezhnata-pokrivka-na-kurorta-sveti-konstantin-kray-peshtera-patyat-do-letovishteto-e-pochisten-i-opesachen.html", "text": "Над 40 см е снежната покривка на курорта Свети Константин край Пещера, като пътищата до летовището са почистени и опесъчени. Това съобщи за Радио „Фокус“ – Пазарджик Иван Спиров, директор на ОП „Чистота и поддържане на пътната инфраструктура“ в община Пещера. Общо 4 снегорина са на терен от 03.00 часа тази нощ. „Почистени са всички главни и второстепенни пътища в родопската община, както и подстъпите към обществените институции, детските градини и училищата. Снежната покривка в Пещера е около 10 км. Към момента два снегорина почистват и пътя до летовище Свети Константин“, уточни Спиров. Той добави, че общинското предприятие има готовност за справяне със зимната обстановка.\r\nАлбена ЖИЛЕКОВА", "date": "2018.02.26", "title": "Пазарджик: Над 40 см е снежната покривка на курорта Свети Константин край Пещера, пътят до летовището е почистен и опесъчен"}
{"url": "http://www.focus-news.net/news/2018/02/26/2492886/varna-normalna-e-obstanovkata-pri-zimni-usloviya-v-oblastta-nyama-danni-za-bedstvashti-hora.html", "text": "Нормална е обстановката при зимни условия във Варненска област. Това съобщи за Радио „Фокус“ – Варна дежурният оперативен при Областна администрация – Варна. През последното денонощие от общините няма постъпила информация за регистрирани инциденти или аварии. Навсякъде в областта вали сняг, но няма данни за сериозна снежна покривка, като най-много – до 7 см, е на територията на община Вълчи дол. Пътищата се обработват своевременно, като на терен са 49 машини на Областно пътно управление – Варна. Няма данни за бедстващи хора и закъсали автомобили, както и за селища без ток и вода. Пристанище Варна е отворено за маневриране, полетите на летище Варна се изпълняват по разписание.\r\nМарияна ВАЛЕНТИНОВА", "date": "2018.02.26", "title": "Варна: Нормална е обстановката при зимни условия в областта, няма данни за бедстващи хора"}
{"url": "http://www.focus-news.net/news/2018/02/26/2492881/sofiya-poradi-avariya-po-liniyata-na-tramvai-20-i-22-ima-narusheniya-v-grafika-na-dvizhenie-na-teren-v-stolitsata-rabotyat-182-snegopochistvashti-mashini.html", "text": "Екипите, ангажирани с почистването на София от снега продължават своята работа, съобщават от пресцентъра на Столична община. В момента на терен работят 182 снегопочистващи машини. Разчистват се снежни маси и се разпръскват смеси на улици, по които се движи градският транспорт и основни улици в кварталите на София. В районите „Нови Искър“, „Панчарево“ и „Слатина“ е започнало  и почистването на част от вътрешно-кварталните улици.   Продължава и почистването на подходите към подлезите и спирките.  През днешния ден остават затворена „Синя“ и „Зелена“ зони за паркиране. \r\nПоради навявания и опасност от лавини остават затворени за движение  пътищата в природен парк „Витоша“-  „ Драгалевци- Алеко“ и „Бояна- Златни мостове“.\r\nДвижението в столицата е затруднено. \r\nПоради авария по линията на трамваи 20 и 22 има нарушения в графика на превозните средства.  Затруднено и е движението на автобус 29 и 30  до с. Балша.  Временно  е скъсен маршрутът на 65 линия, като автобусите не стигат  до квартал „Манастирски ливади“ и обръщат на колелото в „Гоце Делчев“.   \r\nОт Столична община призовават гражданите при придвижването си в града да ползват градския транспорт. Шофьорите да излизат на пътя с личните си автомобили само при необходимост, както и да шофират със съобразена с тежките зимни условия скорост.", "date": "2018.02.26", "title": "София: Поради авария по линията на трамваи 20 и 22 има нарушения в графика на движение, на терен в столицата работят 182 снегопочистващи машини"}
{"url": "http://www.focus-news.net/news/2018/02/26/2492887/shumen-sas-zapoved-na-kmeta-na-obshtina-kaolinovo-27-i-28-fevruari-shte-badat-neuchebni-dni-zaradi-uslozhnenata-zimna-obstanovka.html", "text": "Със заповед на кмета на Община Каолиново 27 и 28 февруари ще бъдат неучебни дни. Това съобщиха от Общината. Във връзка с усложнената зимна обстановка, ниските температури и невъзможността за провеждане на нормален учебен процес в училищата и детските градини на територията на община Каолиново 27 и 28 февруари ще бъда неучебни за всички училища на територията на общината, а за детските градини до 2 март.", "date": "2018.02.26", "title": "Шумен: Със заповед на кмета на Община Каолиново 27 и 28 февруари ще бъдат неучебни дни заради усложнената зимна обстановка"}
{"url": "http://www.focus-news.net/news/2018/02/26/2492879/targovishte-uslozhnena-e-zimnata-obstanovka-na-teritoriyata-na-obshtinata-nyama-zatvoreni-patishta.html", "text": "Няма затворени пътища и ограничения за движение на територията на община Търговище към момента. Това съобщиха от пресцентъра на Общината. Зимната обстановка се усложнява от навявания по определени направления. Това са Росина – Кошничари, Макариополско - Буйново - Пресиян, Стража - Черковна, Пайдушко - Божурка. По общинската пътна мрежа към 10.00 часа работят 15 снегорина. По-късно през деня започва и отварянето на улици в селата. Опесъчаване против заледяване ще започне след спирането на снеговалежа. На територията на град Търговище работят 9 машини на БКС. Служители на предприятието ръчно разчистват тротоарите. Приоритетно сутринта са отворени входовете на обществени сгради и спирките на градския транспорт. Призовават се гражданите, които нямат належащи пътувания, да не излизат с автомобилите си, за да не възпрепятстват почистването и преминаването на машините. Да се избягва паркирането по главните улици. Шофьорите да карат със съобразена с пътната обстановка скорост. Напомня се, че почистването на прилежащите площи пред търговските обекти и жилища, е ангажимент на хората, които ги стопанисват.", "date": "2018.02.26", "title": "Търговище: Усложнена е зимната обстановка на територията на общината, няма затворени пътища"}
{"url": "http://www.focus-news.net/news/2018/02/26/2492893/smolyan-mechka-e-napadnala-domashni-zhivotni-v-mestnostta-lopuha-kray-chepelare.html", "text": "Мечка е нападнала домашни животни в местността Лопуха край Чепеларе, съобщиха от пресцентъра на РИОСВ - Смолян. В Инспекцията е получен сигнал за мъртво селскостопанско животно в района на местност Лопуха, землище на град Чепеларе. Експерти от РИОСВ – Смолян са направили оглед, при който е установено, че на около 100 метра от овчарник, собственост на чепеларска фирма има убита една овца. Съдейки по следите открити по трупа и около него, експертите са категорични, че става въпрос за нападение от кафява мечка. Щетата е нанесена в близост до селскостопански постройки, но далеч от населени места.\r\nРегистрираната щета от мечка върху селскостопанско имущество е първата за 2018 г. на територията на РИОСВ – Смолян, за която ще бъде изготвено предложение за обезщетение на собствениците.", "date": "2018.02.26", "title": "Смолян: Мечка е нападнала домашни животни в местността Лопуха край Чепеларе"}
{"url": "http://www.focus-news.net/news/2018/02/26/2492889/ivaylo-chalakov-obshtina-kyustendil-signalite-ot-grazhdani-sa-svarzani-predimno-s-neobhodimost-ot-pochistvane-nyama-naseleni-mesta-bez-tok.html", "text": "Сигналите от граждани са свързани предимно с необходимост от почистване, насочват се към съответните служби. Това каза пред Радио „Фокус” – Кюстендил Ивайло Чалъков, експерт „Отбранителна и мобилизационна подготовка” към Община Кюстендил. По думите му почистването на уличната настилка в града и на общинските пътища между малките населени места продължава и в момента. „Подаваните сигнали са свързани с необходимост от почистване, те се подават от страна на дежурния към съответните институции. На този етап няма нещо притеснително. Всички населени места са достъпни, има ток и вода”, каза Ивайло Чалъков.\r\nВенцеслав ИЛЧЕВ", "date": "2018.02.26", "title": "Ивайло Чалъков, Община Кюстендил: Сигналите от граждани са свързани предимно с необходимост от почистване, няма населени места без ток"}
{"url": "http://www.focus-news.net/news/2018/02/26/2492890/svetlana-mileva-ruo-shumen-ochakvame-zapovedite-na-kmetovete-na-obshtinite-nikola-kozlevo-i-venets-za-opredelyane-na-26-fevruari-za-neucheben-den.html", "text": "Очакваме да ни бъдат изпратени заповедите на кметовете на общините Никола Козлево и Венец за определяне на 26 февруари за неучебен ден във всички училища на територията на двете общини. Това каза за „Радио „Фокус“ - Шумен Светлана Милева, началник на Регионалното управление на образованието в Шумен. От община Нови пазар се очаква заповед на кмета на общината за определяне на деня за неучебен в село Мировци.\r\nИвелина ИВАНОВА", "date": "2018.02.26", "title": "Светлана Милева, РУО - Шумен: Очакваме заповедите на кметовете на общините Никола Козлево и Венец за определяне на 26 февруари за неучебен ден"}
{"url": "http://www.focus-news.net/news/2018/02/26/2492892/lachezar-pekov-tsgm-katastrofa-mezhdu-avtobus-i-tramvay-5-e-stanala-na-bul-tsar-boris-iii-nyama-postradali-no-se-natrupa-zakasnenie-v-dvizhenieto-na-tramvaite.html", "text": "Катастрофа между автобус и трамвай №5 е станала на бул. „Цар Борис III“, няма пострадали, но се натрупа закъснение в движението на трамваите. Това каза за Агенция „Фокус“ Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). Инцидентът е станал към 6.00 часа. Автобусът се е движел за включване и е пътувал за гараж. Щетите са само материални.\r\n„В участъка се натрупа по-голямо закъснение. Трамваите там закъсняха доста – с около 40 минути. В момента вече този интервал е избит и максималното закъснение е около 15-20 минути, то е за линиите 4, 5 и 11“, коментира още Лъчезар Пеков.\r\nЛюба АЛЕКСИЕВА", "date": "2018.02.26", "title": "Лъчезар Пеков, ЦГМ: Катастрофа между автобус и трамвай №5 е станала на бул. „Цар Борис III“, няма пострадали, но се натрупа закъснение в движението на трамваите"}
{"url": "http://www.focus-news.net/news/2018/02/26/2492888/lachezar-pekov-tsgm-sas-zakasneniya-se-dvizhi-stolichniyat-gradski-transport-zaradi-loshite-meteorologichni-usloviya.html", "text": "Днес закъсненията на столичния градски транспорт са малко по-завишени, в зависимост от лошите метеорологични условия. Това каза за Агенция „Фокус“ Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). „Всеки ден има закъснения на градския транспорт заради завишения трафик. Има определени кръстовища, на които се струпват повече автомобили и е трудно преминаването на обществения транспорт. Не е нещо фрапиращо, така че да кажем, че едва ли не има апокалипсис. Гледаме всички автобуси да бъдат на интервал. Ясно е, че не можем в това време да спазваме разписанието, но всички автобуси се движат в интервал. Нямаме такива големи откъсвания, каквито се цитират от вашите читатели“, коментира Пеков. \r\nТой призова шофьорите на автомобили да бъдат малко по-толерантни към обществения транспорт, по-внимателни, защото в момента се причиняват доста леки пътнотранспортни произшествия по кръстовищата, които съответно задържат и обществения транспорт. \r\nЛюба АЛЕКСИЕВА", "date": "2018.02.26", "title": "Лъчезар Пеков, ЦГМ: Със закъснения се движи столичният градски транспорт заради лошите метеорологични условия"}
{"url": "http://www.focus-news.net/news/2018/02/26/2492891/api-dvizhenieto-po-pat--55-gurkovo-nova-zagora-e-ogranicheno-za-avtomobili-nad-12-t-poradi-vloshena-meteorologichna-obstanovka.html", "text": "Движението по път ІІ-55 Гурково - Нова Загора е ограничено за автомобили над 12 т поради влошена метеорологична обстановка. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "АПИ: Движението по път ІІ-55 Гурково - Нова Загора е ограничено за автомобили над 12 т поради влошена метеорологична обстановка"}
{"url": "http://www.focus-news.net/news/2018/02/26/2492896/apa-azerbayzhdan-otbelyazva-26-ta-godishnina-ot-tragediyata-v-hodzhali.html", "text": "Азербайджан отбелязва 26-тата годишнина от Ходжалинското клане, предава APA.\r\nАгенцията припомня, че на 25-26 февруари 1992 г. въоръжените сили на Армения, заедно с 366-ти пехотен полк на съветски войски, разположени в Ханкенди, са извършили престъпление срещу цивилното население на Ходжали, което Баку третира като геноцид. В резултат на клането са избити 613 души, включително 63 деца, 106 жени и 70 възрастни. Общо хиляди цивилни граждани са останали с увреждания след трагедията. Осем семейства са изцяло избити. В резултат на клането 130 деца губят един родител, а 25 – и двамата. \r\n 1 000 цивилни граждани станаха инвалиди в атаката. Осем семейства са напълно унищожени, 130 деца са загубили един родител, а 25 са загубили и двамата си родители. Около 1275 невинни жители са взети за заложници, докато съдбата на 150 души (68 жени, 26 деца) остава неизвестна и до ден днешен. \r\nЩетите, нанесени на Азербайджан в резултат на геноцида в Ходжали, се оценяват на 170 млн. долара.\r\nПаметта на жертвите на Ходжалинското клане се почита всяка година в Азербайджан и в други държави по света, в които посолствата и организациите на диаспората организират възпоменателни събития и конференции, посветени на събитията. Тереза Герова", "date": "2018.02.26", "title": "APA: Азербайждан отбелязва 26-та годишнина от трагедията в Ходжали"}
{"url": "http://www.focus-news.net/news/2018/02/26/2492897/aktualna-patna-obstanovka-kam-1000-chasa.html", "text": "Информация за състоянието на републиканските пътища, предоставена от Агенция “Пътна инфраструктура”. Температурите са в интервала от –12° до +2°. Температури:\r\n- проход „Предела“: -7,0 °\r\n- Кресна:  -1,1°\r\n- проход „Република“: -9,2°\r\n- Костандово: -7,0°\r\n- проход „Шипка“: -13,4°\r\n- проход „Петрохан“: -16,9°\r\nПътните настилки са мокри, на местата със снеговалеж, в планинските и усойни райони – частично заснежени, заледени и обработени.Обстановка (състояние) по РПМ:\r\nПроходи: \r\nОграничения по проходите за текущия период:\r\n-„Печинско“ – затворен за МПС над 12 т с ремаркета и полуремаркета; задължително движение за всички МПС с вериги;\r\n- „Превала“ – затворен за МПС над 12 т с ремаркета и полуремаркета; задължително движение за всички МПС с вериги;\r\n- „Пампорово” - забранен за МПС над 3,5 т; задължително движение за всички МПС с вериги;\r\n- „Рожен“ – затворен МПС над 12 т с ремаркета и полуремаркета;\r\nВременни ограничения по проходите:\r\n- „Котленски” - затворен за МПС над 12 тона;\r\n- „Предел” – затворен за МПС над 12 тона;\r\n- „Троянски” - забранен за всички МПС;\r\n- „Айтоски” - всички МПС над 12 тона задължително с вериги;\r\nЦелогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\nАвтомагистрали: \r\n- АМ „Тракия“: \r\n- Област София и област Пазарджик: временно движението в участъка Пазарджик – София двупосочно е ограничено за МПС над 12 т поради снегопочистване. - ОПУ Стара Загора: Движението се осъществява в скоростната лента при км 205 в посока София поради ПТП. и се регулира от сигналисти. \r\n- АМ „Хемус“: \r\n- Област София: временно движението от Ябланица до София в посока София е ограничено за МПС над 12 т поради снегопочистване. \r\n- АМ „Струма“: няма ограничения.\r\n- АМ „Марица“:\r\n- Временно движението се осъществява в скоростната лента и се регулира от служители на „Пътна полиция“ при км 18 в посока Хасково .\r\n- А5 „Черно море“: няма ограничения.\r\n- А6 „Люлин“: \r\n- Област София и област Перник: временно движението от км 5 до км 10 в посока София е ограничено за МПС над 12 т поради снегопочистване. \r\nДруги въведени извънредни ограничения на движението:\r\nОПУ Благоевград: \r\n- Временно движението по път II-84 Разлог – Велинград е ограничено за МПС над 12 т. \r\nОПУ Бургас:\r\n- Временно движението за МПС над 12 тона по  III-208  от Айтос до Ябълково задължително се осъществява с вериги. \r\nОПУ Варна:\r\n- Движението на МПС над 12 тона по път II-29 Варна – Добрич се осъществява задължително с вериги. \r\nОПУ В.Търново:\r\n- Ограничено движението по път III-405  Алеково – Козловец поради снегонавяване и нулева видимост \r\n- Ограничено движението по път  III-407 Павел – Совата за МПС над 12 т. поради снегонавяване и нулева видимост\r\nОПУ Видин:\r\n- Движението по път I-1 Видин – Монтана е ограничено двупосочно за МПС над 12 т поради силен снеговалеж за снегопочистване. Обходен маршрут за движещите се в посока от Видин към Монтана: път II-11 Дунавци – Арчар, път III-112 Добри дол – Тополовец, път III-114 Тополовец – Ружинци. \r\n- Временно се ограничава движението по път III-1412 от разклона  за с. Бранковци до с. Раковица от км 2+150 до км 14+000 поради снегонавявания. Обходен маршрут: Кула - Киряево - Раковица. \r\n- Временно движението по път III-1413 Грамада – Синаговци е ограничено за всички МПС, поради обилен снеговалеж и снегопочистване.\r\nОПУ Кърджали:\r\n- Временно движението по път III-865 Кърджали – Ардино е ограничено за всички МПС с ремаркета и полуремаркета; \r\nОПУ Монтана:\r\n- Временно се ограничава движението на МПС над 12 тона двупосочно по път I-1 Видин – Монтана. \r\nОПУ Пазарджик: \r\n- Временно движението по път II-84 Разлог – Велинград е ограничено за МПС над 12 т поради снегопочистване. \r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. \r\nОПУ Плевен:\r\n- Временно е ограничено движението на МПС по път II-52 Никопол - Лозица поради снеговалеж и снегопочистване\r\nОПУ Пловдив: \r\n- Временно е ограничено движението за МПС над 12 тона с ремаркета и полуремаркета по път III-866 Девин - Кричим, поради силен снеговалеж и снегопочистване. \r\n- Временно е ограничено движението на МПС над 12 тона с ремаркета и полуремаркета по път II-86 Асеновград - Смолян поради силен снеговалеж и снегопочистване. \r\nОПУ Разград: \r\n- Ограничава се движението на МПС над 12 т. по път I-2 Русе – Разград – Шумен, поради снегонавявания и ограничена видимост /въведено в 01:32 ч./;\r\nОПУ-Русе: \r\n- Ограничено движение по път I-5 Русе – Бяла за МПС над 12 тона поради силен снеговалеж и снегонавявания; \r\n- Ограничено движение по път II-21 Русе – Силистра за МПС над 12 тона Поради силен снеговалеж и ограничена видимост \r\nОПУ Силистра:\r\n- Ограничава се движението на МПС над 12 т по път lll-21  Русе –Силистра, поради влошени метеорологични условия \r\nОПУ Смолян:\r\n- Временно движението по път ІІІ-866 Девин - Михалково е ограничено за МПС над 12 т с ремаркета и полуремаркета поради снегопочистване.\r\n- Временно движението по път III-864 Пампорово – Стойките е ограничено за МПС над 12 т с ремаркета и полуремаркета поради снегопочистване; /въведено в 05:28 ч./; задължително движение на всички МПС с вериги;\r\n- Временно е ограничено движението на МПС над 12 тона за цялата област.\r\nОПУ Смолян и ОПУ Пазарджик:\r\n- Временно движението по път II-37 Батак – Доспат е ограничено за МПС над 12 т с ремаркета и полуремаркета поради снегопочистване\r\nОПУ София и ОПУ Пловдив:\r\n- Временно движението по път I-6 София – Карлово в посока София двупосочно е ограничено за МПС над 12 т поради снегопочистване. \r\nОПУ София и ОПУ Враца:\r\n- Временно движението по път I-1 Ботевград – Мездра е ограничено за МПС над 12 т поради снегопочистване. \r\nОПУ-Шумен: \r\n- Временно движението по път I-2 Русе – Варна е ограничено за МПС над 12 т в участъка между разклон Лозница и Нови пазар, поради силен снеговалеж и намалена видимост.", "date": "2018.02.26", "title": "Актуална пътна обстановка към 10.00 часа"}
{"url": "http://www.focus-news.net/news/2018/02/26/2492894/kyustendil-9-mashini-sa-pochistvali-ulichnata-mrezha-i-obshtinskite-patishta-v-dupnitsa-patishtata-sa-prohodimi-pri-zimni-usloviya.html", "text": "9 машини са почиствали уличната мрежа и общинските пътища в Дупница. Това съобщиха за Радио „Фокус” – Кюстендил от фирмата за пътно поддържане. Към момента пътищата са проходими при зимни условия. Снежната покривка в града е около 5 сантиметра, а във високите части е между 10 – 15 см. Няма сигнали за непроходими улици и бедстващи хора. Около 30 души почистват тротоарите и пешеходните зони в град Дупница. Нормална е обстановката на територията на Сапарева баня и в курортното село Паничище. Снежната покривка там достига 10 см. Всички пътища са проходими при зимни условия.\r\nВенцеслав ИЛЧЕВ", "date": "2018.02.26", "title": "Кюстендил: 9 машини са почиствали уличната мрежа и общинските пътища в Дупница, пътищата са проходими при зимни условия"}
{"url": "http://www.focus-news.net/news/2018/02/26/2492898/burgas-otpada-ogranichenieto-tovarnite-avtomobili-nad-12-tona-da-se-dvizhat-s-verigi-po-pat-iii-208-aytos-yabalchevo.html", "text": "Отпада ограничението товарните автомобили над 12 тона да се движат с вериги по път III-208 Айтос - Ябълчево. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Бургас: Отпада ограничението товарните автомобили над 12 тона да се движат с вериги по път III-208 Айтос - Ябълчево"}
{"url": "http://www.focus-news.net/news/2018/02/26/2492901/blagoevgrad-rabotilnitsa-za-martenichki-otvori-vrati-v-gradska-hudozhestvena-galeriya.html", "text": "Работилница за мартенички отвори врати в Градска Художествена галерия – Благоевград по повод предстоящият празник – Баба Марта, предаде репортер на Радио „Фокус“ – Пирин. „Работилницата на Баба Марта“ ще остане отворена до 28 февруари. В инициативата участие взеха деца от различни детски и учебни заведения, които дадоха воля на въображението си при изработката на традиционни мартенички. В първият ден на инициативата участие в направата на мартенички взеха  Деца от ДГ №6 “Щастливо детство“, „Детски свят“ Марица, ЦДГ1“- в СУИЧЕ“. Участниците в „Работилницата на Баба Марта“ ще се запознаят с историята на мартеницата, със символиката на червения и белия цвят, както и с традициите, свързани с Баба Марта. Инициативата е ежегодна, като в нея се включват възпитаница на различни учебни заведения. Някой от децата пожелаха вместо изработката  на мартенички, да нарисуват картина със същата символика.\r\nКристина МИТКОВА", "date": "2018.02.26", "title": "Благоевград: Работилница за мартенички отвори врати в Градска Художествена галерия"}
{"url": "http://www.focus-news.net/news/2018/02/26/2492895/haskovo-patishtata-v-tsyalata-oblast-sa-prohodimi-pri-zimni-usloviya-85-mashini-opesachavat-patnite-nastilki.html", "text": "Към 10.00 часа сутринта пътищата в цялата област са проходими при зимни условия. Това докладваха на областния управител на Хасково Станислав Дечев дежурните екипи от Областно пътно управление, съобщиха от областната управа. В момента 85 машини са на терен и опесъчават пътните настилки в региона. Очаква се по-късно през деня към тях да се присъединят още единици от тежка техника, които да обезпечат почистването и нормалната проходимост на пътищата. В момента най-обилен е снеговалежът в района на Тополовград и по високите места на Сакар. За сега не се налагат ограничения за движение, но се препоръчва на шофьорите за пътуват само при необходимост и да бъдат изключително внимателни. Път 1-8 Хасково-Харманли вече е изчистен и проходим при зимни условия. Това съобщиха от ОПУ след запитване на областния управител на Хасково по повод постъпили сигнали при него, че отсечката е непроходима. Там вече има участъци, които са изчистени до асфалт, но заради вятъра има места, където бързо се образуват навявания. Затова, ако пътувате по този път, бъдете внимателни.\r\nТемпературите в областта са от минус 5 до 0 градуса. Няма населени места без ток, вода, комуникации и снабдяване със стоки. Всички учебни и детски заведения работят. За Хасковска област остава в сила оранжев предупредителен код за обилни снеговалежи и очаквана покривка между 20-30 см.", "date": "2018.02.26", "title": "Хасково: Пътищата в цялата област са проходими при зимни условия, 85 машини опесъчават пътните настилки"}
{"url": "http://www.focus-news.net/news/2018/02/26/2492899/vratsa-uslozhnena-e-zimnata-obstanovka-na-teritoriyata-na-tsyalata-oblast-v-obshtina-oryahovo-sa-prekrateni-uchebnite-zanyatiya.html", "text": "Усложнена е зимната обстановка на територията на цялата област Враца. Въведен е оранжев код за обилен снеговалеж и снегонавявания. Температурите са в интервала от –12° до +2°. Снежната покривка е над 20 см. Републиканските пътища на територията на област Враца са проходими при зимни условия. Пътните настилки са частично заснежени, заледени и обработени. Това съобщиха от пресцентъра на Областната администрация.\r\nСилни са снегонавяванията на път II-11 Мизия – Оряхово. Временно е ограничено движението по път I-1 Ботевград – Мездра за МПС над 12 т. поради снегопочистване. \r\nНа територията на всички общини от областта се извършва постоянно снегопочистване на улиците и пешеходните зони. \r\nОт днес в община Оряхово са прекратени учебните занятия поради усложнената зимна обстановка. Занятията ще бъдат възстановени в четвъртък. \r\nПрекъснато е електрозахранването в село Селановци, община Оряхово поради скъсан електропровод. Екипи на ЧЕЗ работят за отстраняването на повредата. Няма други населени места в област Враца с прекъснато електричество и водоподаване. \r\nВ Областният съвет по сигурност не са постъпвали данни за закъсали автомобили и бедстващи хора.", "date": "2018.02.26", "title": "Враца: Усложнена е зимната обстановка на територията на цялата област, в община Оряхово са прекратени учебните занятия"}
{"url": "http://www.focus-news.net/news/2018/02/26/2492908/sofiya-mazh-e-osaden-za-nanasyane-na-povreda-na-avtobus-ot-gradskiya-transport.html", "text": "По споразумение на Софийска районна прокуратура е осъдено лице, което чрез нанасяне на удари, е повредило автобус на „Столичен автотранспорт“ ЕАД на спирка в гр. Нови Искър, съобщиха от пресцентъра на прокуратурата. По споразумение на СРП подсъдимият Георги Колев е осъден за това, че на 4 юни 2017 г., около 20.40 часа, на спирка за масов градски транспорт „Детски дом“, находяща се в гр. Нови Искър, ул. „Искърско дефиле“ срещу № 67, противозаконно е повредил чужда движима вещ – автобус, марка „BMC“, модел „220 SLF“, с регистрационен № С 3396 ХТ, собственост на „Столичен автотранспорт“ ЕАД - чрез нанасяне на удари с ръце счупил стъкло от трипласт на предна врата, ляво крило на автобуса, счупил девет броя сектори на заден десен и ляв стоп, деформирал метална част на предна дясна чистачка, деформирал метална колона над капака над двигателния отсек. Описаното деяние представлява престъпление по чл. 216, ал.1НК.\r\nНа подсъдимия е определено наказание „Пробация“ за срок от девет месеца.\r\nСпоразумението е с характер на влязла в сила присъда и не подлежи на обжалване или протест.", "date": "2018.02.26", "title": "София: Мъж е осъден за нанасяне на повреда на автобус от градския транспорт"}
{"url": "http://www.focus-news.net/news/2018/02/26/2492900/veliko-tarnovo-ulitsite-v-grada-i-patishtata-v-obshtinata-sa-prohodimi-pri-zimni-usloviya.html", "text": "Улиците във Велико Търново и пътищата в общината са проходими при зимни условия. Това съобщиха от пресцентъра на Общината. 20 машини работят по пътната мрежа в Старата столица. Над 180 тона са разпръснатите инертни материали от започването на валежите от сняг, продължаващи вече 14 часа. Затруднения създават поривите на вятъра и отрицателите температури, които и към момента се задържат в рамките на -7 градуса по Целзий. \r\nОще в 5.30 ч. тази сутрин кметът Даниел Панов свика оперативния щаб, който непрекъснато следи обстановката в града и общината и координира дейностите по снегопочистване. Няма населени места без ток и вода, няма и затворени или непроходими пътища.\r\nВъв Велико Търново с приоритет се обработват главните улици и булеварди, както и маршрутите на градския транспорт. Близо 50 километра е първостепенната пътна мрежа. След спирането на валежите техниката ще бъде пренасочена по второстепенните улици, които са с обща дължина от 64 километра. Над 60 служители на ОП „Зелени системи“ почистват тротоарите, стълбищата и обществените пространства. \r\nКметът на Велико Търново Даниел Панов апелира към жителите на старопрестолния град да не предприемат пътувания с неподготвени автомобили особено ако последните са с летни гуми, а в днешния ден да използват обществения транспорт. Градските автобуси се движат нормално и по разписание. \r\nСъгласно Наредбата за опазване на околната среда собствениците, наемателите и ползвателите на жилищни и офис сгради, на магазини и други търговски обекти са длъжни сами да изчистят снега от прилежащите ги тротоарни площи. Община Велико Търново напомня на притежателите на автомобили да събират снега на купчини, а да не го хвърлят по улиците.\r\nСигнали, свързани със зимната обстановка, могат да бъдат подавани на телефон 062/619102.", "date": "2018.02.26", "title": "Велико Търново: Улиците в града и пътищата в общината са проходими при зимни условия"}
{"url": "http://www.focus-news.net/news/2018/02/26/2492903/ventseslava-genova-ruo-varna-ima-zatrudneniya-s-pridvizhvaneto-do-uchebnite-zavedeniya-zaradi-navyavaniya-sledvashtite-dva-dni-sa-neuchebni-za-uchenitsite-v-suvorovo.html", "text": "Във всички училища на територията на област Варна се осъществява учебен процес, но на места има затруднение с придвижването до учебните заведения заради навявания. Това каза за Радио „Фокус“ – Варна Венцеслава Генова, началник на Регионалното управление на образованието във Варна. Със заповед на кмета на Община Суворово се спират учебните занятия на 27 и 28 февруари в СУ „Н. Й. Вапцаров“ в Суворово, ОУ „Христо Ботев“ в село Чернево и ОУ „Христо Ботев“ в село Николаевка. „Имам информация и за проблеми с придвижването по пътищата в общините Провадия и Аксаково, но засега няма предоставени заповеди за предприемане на действия относно обявяване на учебни дни за неучебни със заповед на кмета или със заповед на директора на някои от училищата. Непрекъснато следим обстановката, засега учебен процес се провежда, макар и при усложнена обстановка. Няма постъпили сигнали за ниски температури поради авария в отоплителните системи, но обстановката е зимна и следим внимателно какво се случва“, заяви Венцеслава Генова.\r\nМарияна ВАЛЕНТИНОВА", "date": "2018.02.26", "title": "Венцеслава Генова, РУО – Варна: Има затруднения с придвижването до учебните заведения заради навявания, следващите два дни са неучебни за учениците в Суворово"}
{"url": "http://www.focus-news.net/news/2018/02/26/2492902/sofiya-vazstanoveno-e-dvizhenieto-na-avtobusite-po-liniya-65.html", "text": "Възстановено е движението на автобусите по линия 65 линия до последната спирка в кв. „Манастирски ливади“. Това съобщиха от пресцентъра на Столична община. Временно автобусите се движиха до колелото в „Гоце Делчев“.", "date": "2018.02.26", "title": "София: Възстановено е движението на автобусите по линия 65"}
{"url": "http://www.focus-news.net/news/2018/02/26/2492907/nikolay-melemov-kmet-na-smolyan-uchenitsite-ot-obshtinata-shte-badat-vav-vakantsiya-ot-utre-zaradi-snegovalezhite-i-ochakvanite-studove.html", "text": "От 27 февруари децата от училищата на територията на община Смолян ще бъдат във ваканция заради снеговалежите и очакваните ниски температури. Това каза за Радио „Фокус“ – Смолян кметът на Общината Николай Мелемов. \"Очакванията за през следващите дни температурите да паднат до минус 18 градуса и затова ще е по-добре децата да не ходят на училище\", каза още Мелемов. Той отбеляза, че има право да издаде заповед за тридневна ваканция в подобни случаи, но ще разговаря с началника на Регионалното управление по образование – Смолян да се даде още един ден и децата да започнат училище от понеделник - 6 март.\r\nНели ГЕРГЬОВСКА", "date": "2018.02.26", "title": "Николай Мелемов, кмет на Смолян: Учениците от общината ще бъдат във ваканция от утре заради снеговалежите и очакваните студове"}
{"url": "http://www.focus-news.net/news/2018/02/26/2492905/vidin-zveno-chistota-i-snegopochistvashtata-tehnika-v-grada-sa-v-denonoshten-rezhim-na-rabota-zaradi-zimnata-obstanovka.html", "text": "Във Видин снегопочистващите машини излязоха около 16.00 часа в неделния ден и започнаха работа по главните артерии на града – бул. „Панония“, ул. „Цар Симеон Велики“, ул. „Цар Иван Александър II“. Заради непрекъснатия снеговалеж и силен вятър до сега са направени три обработки. Това съобщиха от пресцентъра на Община Видин. Извършено е осоляване на кръстовища и надлези. През нощта машините влязоха в кварталите, почистени са пространствата около училища, детски градини и обществени сгради.\r\nВ град Видин на терен са 4 снегорина и 2 фадроми на звеното за чистота. До около 17-18 см е снежната покривка към 10 часа на 26 февруари. Освен заради силния вятър и минусовите температури, работата се затруднява и вследствие на  лошо паркираните автомобили по улиците. Затова Общината призовава гражданите да спазват правилата за паркиране и да съдействат максимално в създалата се затруднена зимна обстановка. Въпреки това се прави всичко възможно за нормалната проходимост при тези условия. Днес продължава снегопочистването в кварталите, а след намаляване на трафика вечерта, снегорините отново ще излязат на главните артерии. Обезпечени са достатъчно инертни материали. \r\nВ населените места на Община Видин пътищата са проходими при зимни условия. Проблем възникна след 9 часа тази сутрин на пътя към село Въртоп, където са се образували преспи до 1 метър, но в момента техниката работи за пробиването им. Кметовете на селищата поддържат постоянна връзка със снегопочистващите фирми и се реагира своевременно. \r\nПо информация на Областно пътно управление – Видин пътищата от републиканската пътна мрежа на територията на областта са обработени и проходими при зимни условия.\r\nСпоред метеорологичната прогноза се очаква снеговалежът да продължи до утре на обяд.", "date": "2018.02.26", "title": "Видин: Звено „Чистота“ и снегопочистващата техника в града са в денонощен режим на работа заради зимната обстановка"}
{"url": "http://www.focus-news.net/news/2018/02/26/2492913/plovdiv-katastrofa-e-stanala-na-teritoriyata-na-grad-karlovo-nyama-postradali.html", "text": "Лека катастрофа е станала тази нощ на територията на град Карлово, няма пострадали. Това каза за Радио „Фокус“ – Пловдив Стойо Карагенски, заместник-кмет на града. „Лек автомобил се е блъснал в стълб, който е паднал. Няма пострадали, само леки щети по колата. Изпратили сме екип за възстановяване на стълба“, каза Стойо Карагенски. По думите му снежната покривка на територията на град Карлово е около 7 - 8 сантиметра, а улиците се почистват от тази нощ. Основно се почистват пътища, спирки, училища, детски градини, в района на болницата и пожарната в града, както и гробищните паркове. „Нямаме никакви сериозни проблеми, всички машини, с които фирмата за почистване разполага, са пуснати в движение. Раздадени са гребла и торби със сол на всички звена, които почистват“, каза Карагенски.\r\nВесела КРЪСТЕВА", "date": "2018.02.26", "title": "Пловдив: Катастрофа е станала на територията на град Карлово, няма пострадали"}
{"url": "http://www.focus-news.net/news/2018/02/26/2492912/inzh-filcho-filev-kmet-na-provadiya-vsichki-obshtinski-patishta-sa-prohodimi-nyama-naseleni-mesta-bez-tok-i-voda.html", "text": "Всички общински пътища на територията на община Провадия са проходими при зимни условия. Това каза за Радио „Фокус“ – Варна кметът на Община Провадия инж. Филчо Филев. „Учениците тази сутрин нормално пристигнаха за учебни занятия. Сега намеренията на директорите са да ги извозят до селата един час по-рано заради зимната обстановка. Имаше няколко закъсали товарни автомобила по третокласната пътна мрежа, Областно пътно управление ги изтегли. Поддържаме налична техника и при необходимост изпращаме в районите със снегонавявания“, допълни кметът. Най-често снегонавявания се образуват по пътищата Кривня- Равна – Неново и Добрина – Манастир. „Не е изключено и на други места да има снегонавявания, защото е ветровито“, обясни инж. Филчо Филев. По думите му на този етап няма искане от директорите на учебни заведения за обявяване на следващите дни за неучебни. \"Няма сигнали за населени места без ток и вода\", каза още той.\r\nМарияна ВАЛЕНТИНОВА", "date": "2018.02.26", "title": "Инж. Филчо Филев, кмет на Провадия: Всички общински пътища са проходими, няма населени места без ток и вода"}
{"url": "http://www.focus-news.net/news/2018/02/26/2492909/viktor-yanev-oblasten-upravitel-na-kyustendil-na-tozi-etap-v-oblastta-nyama-bedstvashti-hora-i-naseleni-mesta-bez-dostap-i-elektrichestvo.html", "text": "На този етап няма бедстващи хора и населени места без достъп и електричество. Това съобщи за Радио „Фокус – Кюстендил Виктор Янев, областен управител на Кюстендил. По думите му пътищата в региона са проходими при зимни условия. Почистена е автомагистрала „Струма”. Очаква се около 11.00 часа да бъде ограничено движението на тежкотоварни автомобили над 12 тона по пътя Кюстендил – ГКПП „Гюешево”. Причина за временното въвеждане на мярката е необходимост от снегопочистване. Проходим е и пътят за град Рила. Според областния управител има създадена организация между отделните институции относно влошената метеорологична обстановка.\r\nВенцеслав ИЛЧЕВ", "date": "2018.02.26", "title": "Виктор Янев, областен управител на Кюстендил: На този етап в областта няма бедстващи хора и населени места без достъп и електричество"}
{"url": "http://www.focus-news.net/news/2018/02/26/2492906/alsat-m-makedoniya-dialogat-belgrad-prishtina-prodalzhava-v-bryuksel-na-tehnichesko-nivo.html", "text": "В понеделник, 26 февруари, в Брюксел ще бъде възобновен диалогът за нормализиране на двустранните отношения между Сърбия и Косово, припомня излъчващата на албански език скопска телевизия „Алсат-М“.\r\nРазговорите под егидата на Европейския съюз ще продължат два дни и в рамките им ще бъдат обсъдени неизпълнените положения, заложени в Брюкселския договор, предимно около създаването на Общността на сръбски общини.\r\nСръбската делегация на преговорите ще оглави директорът на Службата за Косово и Метохия при правителството на Сърбия, Марко Джурич, а косовската - главният преговарящ на Прищина Авни Арифи, който се счита за фигура, близка до премиера Рамуш Харадинай.\r\nТози кръг от преговори трябваше да се състои на 16 януари, но беше отменен поради убийството на един от лидерите на косовските сърби - Оливер Иванович.Тереза Герова", "date": "2018.02.26", "title": "„Алсат-М“ (Македония): Диалогът Белград-Прищина продължава в Брюксел на техническо ниво"}
{"url": "http://www.focus-news.net/news/2018/02/26/2492915/pleven-vazstanoveno-e-dvizhenieto-na-tezhkotovarni-avtomobili-po-pat-byala-botevgrad-v-posoka-sofiya.html", "text": "Възстановено е движението на тежкотоварни автомобили по първокласен път 3 Бяла - Ботевград в посока София. Това съобщиха от ОДМВР - Плевен. Днес шофьорите да се движат с повишено внимание, спазвайки ограниченията на скоростта. Снегопочистването на пътното платно продължава.", "date": "2018.02.26", "title": "Плевен: Възстановено е движението на тежкотоварни автомобили по път Бяла - Ботевград в посока София"}
{"url": "http://www.focus-news.net/news/2018/02/26/2492910/bdzh-dvizhenieto-na-vlakovete-v-stranata-se-osashtestvyava-normalno-pri-zimni-usloviya.html", "text": "Движението на влаковете в страната се осъществява нормално, въпреки усложнената зимна обстановка. Това съобщават от пресцентъра на БДЖ. От там информират, че до момента няма участъци, в които да има затруднения в преминаването на влаковите композиции. \r\nЖелезопътната инфраструктура е напълно проходима при зимни условия. Аварийните екипи и техника на Национална компания „Железопътна инфраструктура“ разчистват в районите на силен снеговалеж и снегонавявания. Дежурните екипи са в готовност да реагират своевременно при усложняване на ситуацията.\r\nАктуална информация за движението на влаковете клиентите на „БДЖ - Пътнически превози” ЕООД могат да получат от служителите на гишетата „Информация” и билетните каси в съответните железопътни гари, както и на националния информационен телефон 0700 10 200.", "date": "2018.02.26", "title": "БДЖ: Движението на влаковете в страната се осъществява нормално при зимни условия"}
{"url": "http://www.focus-news.net/news/2018/02/26/2492920/dobrich-v-oblastta-se-patuva-pri-tezhki-zimni-usloviya-nyama-zatvoreni-patni-uchastatsi.html", "text": "В областта се пътува при тежки зимни условия, в този час няма затворени пътни участъци, по информация на дежурния в Областния съвет за сигурност, предаде кореспондент на Радио „Фокус” – Варна. Продължава снеговалежът, духа умерен до силен вятър. Температурата на въздуха е минус 8 градуса. Няма населени места без ток и с нарушено водоснабдяване. \r\nЖулиета НИКОЛОВА", "date": "2018.02.26", "title": "Добрич: В областта се пътува при тежки зимни условия, няма затворени пътни участъци"}
{"url": "http://www.focus-news.net/news/2018/02/26/2492916/sofiya-ednovremenno-se-pochistvat-vsichki-platna-na-bul-tsarigradsko-shose-v-posoka-okolovrastnoto-shose.html", "text": "Започнало е едновременно почистване на всички платна на бул. „Цариградско шосе“ в посока Околовръстното, съобщиха от пресцентъра на Столична община. Снегорините са движат в група - т.нар. „ветрило“. Дейността се подпомага от КАТ „Пътна полиция“.  Трафикът е затруднен.", "date": "2018.02.26", "title": "София: Едновременно се почистват всички платна на бул. „Цариградско шосе“ в посока Околовръстното шосе"}
{"url": "http://www.focus-news.net/news/2018/02/26/2492918/silistra-snezhnata-pokrivka-v-oblastta-e-ot-3-do-15-sm.html", "text": "Снежната покривка в Силистренско е от 3 до 15 см. Това съобщи за Радио „Фокус“ - Шумен Йордан Чешмеджиев, ръководител на Метеорологичната обсерватория. С продължаващия снеговалеж се очаква тя да надхвърли 20 см. Заради прогнозирания силен вятър ще има и условия за навявания. Температурите до края на седмицата ще се задържат отрицателни, като максималните няма да надхвърлят 0 градуса. Постепенно повишение се очаква към 4 - 5 март, като максималните температури ще се покачат над 0 градуса. Очаква се минималната температура да е най- ниска сутринта на 1 март- минус 14, минус 12 градуса.\r\nИвелина ИВАНОВА", "date": "2018.02.26", "title": "Силистра: Снежната покривка в областта е от 3 до 15 см"}
{"url": "http://www.focus-news.net/news/2018/02/26/2492911/lovech-vremenno-e-ogranicheno-dvizhenieto-na-avtomobili-nad-12-tona-po-pat-iii-358-shipkovo-ribaritsa-poradi-obilen-snegovalezh-i-pochistvane.html", "text": "Временно е ограничено движението на автомобили над 12 тона  по път III-358 Шипково – Рибарица поради обилен снеговалеж и почистване. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Ловеч: Временно е ограничено движението на автомобили над 12 тона  по път III-358 Шипково – Рибарица поради обилен снеговалеж и почистване"}
{"url": "http://www.focus-news.net/news/2018/02/26/2492914/pazardzhik-normalno-proticha-uchebniyat-protses-v-uchilishta-i-detski-gradini-v-oblastta.html", "text": "Нормално протича учебния процес в училищата и детските градини на територията на област Пазарджик, съобщи за Радио „Фокус“ – Пазарджик Валентина Кайтазова, началник на РУО-Пазарджик. Тя обясни, че са изискали информация от директорите на училищата, в която не се съдържат данни за някакви проблеми. „По отношение на заболеваемостта сред учениците, там нещата също се нормализираха“, допълни Кайтазова.\r\nВаня НИКОЛОВА", "date": "2018.02.26", "title": "Пазарджик: Нормално протича учебният процес в училища и детски градини в областта"}
{"url": "http://www.focus-news.net/news/2018/02/26/2492921/pazardzhik-katastrofa-mezhdu-dva-tir-a-e-stanala-na-avtomagistrala-trakiya-v-rayona-na-km-71-v-posoka-sofiya.html", "text": "Катастрофа между два ТИР-а е станала на автомагистрала \"Тракия\" в района на км 71 в посока София, съобщи слушател на Радио \"Фокус\". На мястото на инцидента се е образувало задръстване.", "date": "2018.02.26", "title": "Пазарджик: Катастрофа между два ТИР-а е станала на автомагистрала \"Тракия\" в района на км 71 в посока София"}
{"url": "http://www.focus-news.net/news/2018/02/26/2492926/haskovo-25-firmi-uchastvat-v-obshtestvena-porachka-za-remont-na-detska-gradina-nezabravka.html", "text": "25 фирми са подали документи за участие в обществена поръчка за “Прилагане на мерки за енергийна ефективност” в Детска градина 3 “Зорница” – сграда “Незабравка”, в Хасково, съобщиха от пресцентъра на Общината. Днес бяха отворени офертите на участниците от комисия с председател Велин Балкански, заместник-кмет на Хасково. На отварянето на офертите освен комисията присъстваха представители на фирми участници и журналисти.\r\nРемонтът включва подмяна на дограма, топлинно изолиране на външните стени, покрива и пода, реконструкция на отоплителната инсталация, реконструкция на котел, изграждане на соларна инсталация. Стойността му е над 512 000 лв. без ДДС. Средствата са по проект на община Хасково одобрен за финансиране от Националния доверителен екофонд.", "date": "2018.02.26", "title": "Хасково: 25 фирми участват в обществена поръчка за ремонт на детска градина „Незабравка“"}
{"url": "http://www.focus-news.net/news/2018/02/26/2492923/nikolay-melemov-kmet-na-smolyan-sas-zapoved-zadalzhavam-prevoznite-sredstva-na-obshtestveniya-transport-da-se-dvizhat-sas-verigi-i-v-grada.html", "text": "Със заповед задължавам превозните средства на обществения транспорт в Смолян да се движат със вериги и в града. Това каза за Радио „Фокус“ – Смолян кметът на Общината Николай Мелемов. По думите му заради неподготвени за движение при зимни условия шофьори на автомобили, от сутринта са възникнали няколко катастрофи в Смолян. „Затова ще издам заповед превозните средства от обществения транспорт – автобуси и таксита, да се движат с вериги и в града. Те превозват хора и затова трябва да се подходи отговорно в тази ситуация“, подчерта кметът. Той уточни, че въпреки снеговалежите и натрупаната снежна покривка, няма затворени пътища в общината, дори пътят за село Мугла, който е най-проблемен при снеговалеж, е проходим при зимни условия. В община Смолян няма населени места без ток. Кметът на Смолян апелира към водачите на моторни превозни средства да излизат с автомобили подготвени за движение при зимни условия или да не пътуват.\r\nНели ГЕРГЬОВСКА", "date": "2018.02.26", "title": "Николай Мелемов, кмет на Смолян: Със заповед задължавам превозните средства на обществения транспорт да се движат със вериги и в града"}
{"url": "http://www.focus-news.net/news/2018/02/26/2492922/kyustendil-normalno-se-izvarshva-organiziranoto-prevozvane-na-detsa-i-uchenitsi-do-sredishtnite-uchilishta-v-grada.html", "text": "Нормално се извършва организираното превозване на деца и ученици до средищните училища в Кюстендил. Това съобщи за Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. Въпреки влошената зимна обстановка всички училищни автобуси са спазили графика на пътуване тази сутрин. Предстои извозването до домовете на учениците първа смяна, а след това и на тези, заети в целодневната организация на учебния ден. „Училищата са газифицирани, няма проблем с отоплението им”, каза Нели Петкова.\r\nВенцеслав ИЛЧЕВ", "date": "2018.02.26", "title": "Кюстендил: Нормално се извършва организираното превозване на деца и ученици до средищните училища в града"}
{"url": "http://www.focus-news.net/news/2018/02/26/2492924/boris-nikolov-kmet-na-belogradchik-edno-naseleno-myasto-e-bez-elektrozahranvane-patishtata-kam-drugi-dve-naseleni-mesta-sa-neprohodimi.html", "text": "Едно населено място е без електрозахранване, пътищата към други две населени места са непроходими. Това каза за Радио „Фокус“ – Видин кметът на Община Белоградчик Борис Николов. Той посочи, че снегопочистващите машини са на пътя, но не може да се овладее ситуацията заради постоянни снегонавявания. „Все още не можем да пробием пътищата към селата Салаш и Раяновци, Там от сутринта не е докаран хляб, но се надявам до няколко часа и тези две пътни отсечки да бъдат разчистени“, каза Борис Николов. Той посочи, че без електрозахранване е село Гранитово, където има повреда на 110-киловолтов  електропровод. Продължава снеговалежът в общината, духа и силен вятър, който на места образува преспи.\r\nАнна ЛОЗАНОВА", "date": "2018.02.26", "title": "Борис Николов, кмет на Белоградчик: Едно населено място е без електрозахранване, пътищата към други две населени места са непроходими"}
{"url": "http://www.focus-news.net/news/2018/02/26/2492929/pazardzhik-dve-sela-v-obshtinata-sa-bez-voda-zaradi-avarii.html", "text": "Поради нарушено електрозахранване на селата Юнаците и Алеко Константиново ще бъде нарушено и водоподаването. Това съобщиха за Радио „Фокус“ – Пазарджик от ВиК - Пазарджик. От дружеството уточниха, че водата ще бъда спряна като очакваният час за възстановяване на нормалното подаване на вода е 16.00 часа. Освен това са възникнали и аварии на два улични водопровода в Пазарджик. Те са на улиците „Найчо Цанов“ и „Петко Тодоров“. Аварийни екипи на дружеството работят за отстраняването им като очакваният час за възстановяване на нормалното водоподаване и 15.00 часа.\r\nВаня НИКОЛОВА", "date": "2018.02.26", "title": "Пазарджик: Две села в общината са без вода заради аварии"}
{"url": "http://www.focus-news.net/news/2018/02/26/2492927/shumen-patishtata-v-oblastta-sa-prohodimi-pri-zimni-usloviya.html", "text": "Пътищата в Шуменска област са проходими при зимни условия. Това съобщиха за Радио „Фокус“ - Шумен от Областното пътно управление. Единственото ограничение е за движение на автомобили над 12 тона по път I-2 в посока Разград. Не е получавана информация за закъсали автомобили по главния път Шумен - Силистра. „Няма такава информация нито от тел 112, нито от пресцентъра на АПИ, нито от граждани, навсякъде в региона се пътува при зимни условия“, съобщи дежурният. Проходима при зимни условия е и автомагистрала „Хемус“ в посока Варна. Техника продължава да почиства и обработва настилките. Повече машини се ситуират на проблемните при снегонавявания участъци по републиканската пътна мрежа.\r\nИвелина ИВАНОВА", "date": "2018.02.26", "title": "Шумен: Пътищата в областта са проходими при зимни условия"}
{"url": "http://www.focus-news.net/news/2018/02/26/2492917/premierat-boyko-borisov-razgovarya-s-predsedatelya-na-ebvr-suma-chakrabarti-za-izgrazhdaneto-na-koridorite-4-8-i-10.html", "text": "Изграждането на коридорите 4, 8 и 10 обсъдиха министър-председателят Бойко Борисов и председателят на Европейската банка за възстановяване и развитие Сума Чакрабарти в Лондон, съобщават от правителствената информационна служба. Премиерът е в британската столица за участие в инвестиционен форум, посветен на страните от Западните Балкани, чийто организатор е финансовата институция. \r\nБойко Борисов подчерта важността на инфраструктурната свързаност между държавите от Западните Балкани с останалите страни от Европа като условие за успешно развитие на целия континент. „За да бъде разгърнат икономическият потенциал и просперитет в региона, за да бъде Европа стабилна и сигурна, е необходима свързаност както между държавите от Западните Балкани, така и между региона и съседните държави в ЕС“, заяви българският министър-председател и добави, че само така ще се почувстват действителните ползи от съвместната работа. Той отбеляза, че в региона са необходими още инвестиции, работни места и добро трансгранично сътрудничество, което да бъде насочено към подобряване живота на хората. Това ще бъде и основна тема на предстоящата среща на лидерите от ЕС и партньорите от Западните Балкани в София на 17 май. \r\nБорисов приветства дейността на Европейската банка за възстановяване и развитие в региона, която е един от най-големите инвеститори тук и има важна роля при договарянето на трансграничните инфраструктурни проекти, чиято цел е да се повиши търговският обмен и конкурентоспособността.", "date": "2018.02.26", "title": "Премиерът Бойко Борисов разговаря с председателя на ЕБВР Сума Чакрабарти за изграждането на коридорите 4, 8 и 10"}
{"url": "http://www.focus-news.net/news/2018/02/26/2492931/shumen-53-godishen-mazh-obyaven-za-izdirvane-e-nameren-martav-v-rayona-na-priroden-park-shumensko-plato.html", "text": "53-годишен мъж, обявен за издирване, е намерен мъртъв в района на Природен парк Шуменско плато. Сигналът за намерен починал мъж в района на Природен парк Шуменско плато е приет малко след 14.00 часа вчера чрез спешен телефон 112. Това съобщиха от ОДМВР - Шумен. Съобщено било, че мъжът е в района на Телевизионната кула. На място е насочен полицейски екип. Установено било, че починалият е обявеният за издирване Светлозар Стефанов 53 г. При извършения първоначален оглед данни са насилствена смърт не са констатирани. Тялото е транспортирано за аутопсия в Съдебна медицина към МБАЛ - Шумен.", "date": "2018.02.26", "title": "Шумен: 53-годишен мъж, обявен за издирване, е намерен мъртъв в района на Природен парк Шуменско плато"}
{"url": "http://www.focus-news.net/news/2018/02/26/2492928/shumen-velosipedist-e-s-opasnost-za-zhivota-sled-paten-intsident-v-selo-salmanovo.html", "text": "Водач на велосипед е с опасност за живота след претърпян пътен инцидент. Това съобщиха от ОДМВР - Шумен. Сигнал за произшествието бил приет на 23 февруари малко след 16.00 часа. Изяснено било, че произшествието станало на ул. “Шипка“ в село Салманово. 71-годишен мъж с инициали Ц. Ц. паднал докато управлява собствения си велосипед.  Пострадалият е откаран за преглед в МБАЛ - Шумен, където е установена дифузна травма на мозъка и счупено ребро. Настанен е за лечение в болничното заведение с опасност за живота. Образувано е досъдебно производство.", "date": "2018.02.26", "title": "Шумен: Велосипедист е с опасност за живота след пътен инцидент в село Салманово"}
{"url": "http://www.focus-news.net/news/2018/02/26/2492934/plovdiv-dvizhenieto-e-ogranicheno-po-stariya-pat-plovdiv-pazardzhik-na-7-8-km-ot-kragovoto-na-plovdiv-poradi-patnotransportno-proizshestvie.html", "text": "Пловдив: Движението е ограничено по стария път Пловдив - Пазарджик, на 7 - 8 км от кръговото на Пловдив, поради пътнотранспортно произшествие. Това съобщи слушател на Радио „Фокус“. На място има линейка, а полицейски патрули регулират и пропускат постепенно движението.", "date": "2018.02.26", "title": "Пловдив: Движението е ограничено по стария път Пловдив - Пазарджик, на 7 - 8 км от кръговото на Пловдив, поради пътнотранспортно произшествие"}
{"url": "http://www.focus-news.net/news/2018/02/26/2492935/st-komisar-nikolay-dimov-19-katastrofi-sa-vazniknali-v-oblast-smolyan-ot-sutrinta-zaradi-snegovalezhite.html", "text": "19 пътно-транспортни произшествия за възникнали на територията на област Смолян от сутринта до 11.00 часа заради снеговалежите. Това каза за Радио „Фокус“ – Смолян ст. комисар Николай Димов – директор на Областна дирекция на МВР – Смолян. “Две от катастрофите са с леко ранени участници в движението, а останалите са само с материални щети. Най-много са произшествията, регистрирани в град Смолян, където и автомобилният трафик е най-интензивен”, поясни ст. комисар Димов. Той призова хората, които нямат неотложна нужда и не са подготвили автомобилите си за движение при зимни условия, да не тръгват на път. „Нека всеки, който има възможност да ограничи движението днес, да го направи, за да може да се осигури възможност и на фирмите да почистват пътищата без проблеми, защото има много паркирани край пътя коли“, каза още ст. комисар Димов. Той допълни, че патрули на ОД МВР – Смолян са разположени по проходите, за да следят за спазването на въведените ограничения за движение по пътищата в областта.\r\nНели ГЕРГЬОВСКА", "date": "2018.02.26", "title": "Ст. комисар Николай Димов: 19 катастрофи са възникнали в област Смолян от сутринта заради снеговалежите"}
{"url": "http://www.focus-news.net/news/2018/02/26/2492937/razgrad-izdadena-e-kmetska-zapoved-za-spirane-na-uchebnite-zanyatiya-v-obshtina-loznitsa-za-tri-dni.html", "text": "Издадена е кметска заповед за спиране на учебните занятия в община Лозница за три дни - от 26 до 28 февруари включително. Това съобщи за Радио „Фокус“ - Шумен Ангел Петков, началник на Регионалното управление на образованието - Разград. Причината е влошени атмосферни условия. 26 февруари е неучебен ден в училищата в селата Бисерци, Юпер и Равно.\r\nИвелина ИВАНОВА", "date": "2018.02.26", "title": "Разград: Издадена е кметска заповед за спиране на учебните занятия в община Лозница за три дни"}
{"url": "http://www.focus-news.net/news/2018/02/26/2492930/pavlin-paraskevov-kmet-na-suvorovo-neprohodim-e-uchastak-ot-tretoklasniya-pat-bair-bashi-izgrev-levski-suvorovo-kam-vetrino.html", "text": "Непроходим е участък от третокласния път Баир Баши – Калиманци – Изгрев - Левски - Суворово към Ветрино, който е на територията на община Суворово. Това каза за Радио „Фокус“ – Варна кметът на Община Суворово Павлин Параскевов. „При тежки зимни условия се пътува по пътя Суворово – Чернево – Девня\", добави кметът. „Днес децата са на училище, но са в много намален състав. Едва около 50% от учениците са на училище. Затова следващите два дни са обявени за неучебни. Детската градина ще продължи да работи със сборни групи, детската млечна кухня също работи, както и социалният патронаж. Разнасяме храна към момента. Поддържаме все още пътищата, но все по-лошо става“, добави Павлин Параскевов. На този етап няма постъпила информация за населени места без ток и вода.\r\nМарияна ВАЛЕНТИНОВА", "date": "2018.02.26", "title": "Павлин Параскевов, кмет на Суворово: Непроходим е участък от третокласния път Баир Баши – Изгрев - Левски - Суворово към Ветрино"}
{"url": "http://www.focus-news.net/news/2018/02/26/2492933/kyustendil-dvizhenieto-na-prevozni-sredstva-nad-12-tona-e-ogranicheno-po-patya-kyustendil-gkpp-gyueshevo-zaradi-snegopochistvane.html", "text": "Движението на превозни средства над 12 тона е ограничено по пътя Кюстендил – ГКПП „Гюешево” заради снегопочистване. Това съобщи за Радио „Фокус” – Кюстендил дежурният в Областно пътно управление – Кюстендил. По думите му в района вали сняг, пътят е заснежен. Той остава отворен за преминаване на останалите видове моторни превозни средства. Над 30 машини почистват републиканската пътна мрежа. Във високите части дебелината на снежната покривка е около 30 сантиметра.\r\nВенцеслав ИЛЧЕВ", "date": "2018.02.26", "title": "Кюстендил: Движението на превозни средства над 12 тона е ограничено по пътя Кюстендил – ГКПП „Гюешево” заради снегопочистване"}
{"url": "http://www.focus-news.net/news/2018/02/26/2492925/oblastniyat-upravitel-na-pernik-irena-sokolova-dvizhenieto-v-oblastta-e-zatrudneno-no-nyama-neprohodimi-patishta.html", "text": "Движението в Област Перник е затруднено, но няма непроходими пътища. Това каза за Агенция \"Фокус\" Ирена Соколова - областen управител на Перник, във връзка с обилните снеговалежи на територията на страната. \r\n\"Снеговалежът е с по-голяма интензивност в общините Радомир и Трън. Работят 32 машини, които почистват, а в районите, в които снегът е спрял е предприето опесъчаване. По автомагистрала “Люлин”, както и по междуобщинските пътища, са изпратени 72 машини на терен. Навсякъде има наблюдение от екипи на ЧЕЗ и ВиК\", уточни областният управител. По думите ѝ в 4 училища са преустановени учебните занятия поради ниските температури. \r\nИрена Соколова допълни, че в 12:00 часа предстои да се събере кризисен щаб, който да обсъди пътната обстановка и мерките за справяне със проблемите.", "date": "2018.02.26", "title": "Областният управител на Перник Ирена Соколова: Движението в областта е затруднено, но няма непроходими пътища"}
{"url": "http://www.focus-news.net/news/2018/02/26/2492932/valentin-kolev-zam-oblasten-upravitel-na-ruse-nyama-danni-za-prekasnato-elektrosnabdyavane-i-bedstvashti-avtomobili-na-teritoriyata-na-oblastta.html", "text": "Няма данни за прекъснато електроснабдяване в населените места и бедстващи автомобили по пътищата. Това съобщи за Агенция \"Фокус\" Валентин Колев - заместник-областен управител на Русе Валентин Колев, във връзка със зимната обстановка в страната и интензивните снеговалежи. \"От информацията, която е събрана към 9.30 часа, 3-те основни пътни направления към Русе в посока от София, от Варна и от Силистра са отворени за движение на леки и лекотоварни автомобили\", уточни Колев и допълни, че има временна забрана за движение на автомобили над 12 тона, заради работата на снего-почистващите машини.", "date": "2018.02.26", "title": "Валентин Колев, зам.-областен управител на Русе: Няма данни за прекъснато електроснабдяване и бедстващи автомобили на територията на областта"}
{"url": "http://www.focus-news.net/news/2018/02/26/2492936/plovdiv-26-razpraskvacha-i-55-snegorina-pochistvat-bulevardite-i-vhodno-izhodnite-arterii-na-grada.html", "text": "26 разпръсквача и 55 снегорина почистват входно-изходните артерии на Пловдив и главните булеварди в града срещу снега, който не спира. Това съобщи на пресконференция Иван Стоянов, директор на ОП ”Чистота”, предаде репортер на Радио \"Фокус\" - Пловдив. Машините са започнали работа още от 21.00 часа снощи и са работили през цялата нощ. От 19.00 часа вчера са били обработени вътрешно-кварталните улици, с цел да бъде направена подложка от сол и калиев хлорид, за да може да не се задържа снежна покривка. И днес продължават да се обработват основните булеварди. „Целта е да се справим с разтопяването на снега и кишата, за да не се образуват коловози и заледявания по пътищата, когато температурите паднат”, каза Стоянов. По думите му най-неблагоприятната прогноза на синоптиците е, че ще вали и днес, и утре целият ден, а температурите се очаква да паднат до петък до минус 10 градуса през нощта. В Пловдив солта се овлажнява с калиев хлорид за по-голяма ефективност. Очаква се снежната покривка в Пловдив да достигне до 30 см. Цялата нощ в Пловдив е валяло освен сняг и суграшица, която залепва по пътното платно. За тази цел настилките се обработват непрекъснато.\r\nНад 400 жени метачки от общинското предприятие обработват ръчно спирки, подлези, пешеходно и площадно пространство в града. Шест малогабаритни машини също обработват пешеходните зони, велоалеи и площадно пространство.\r\nЦветана ТОНЧЕВА", "date": "2018.02.26", "title": "Пловдив: 26 разпръсквача и 55 снегорина почистват булевардите и входно-изходните артерии на града"}
{"url": "http://www.focus-news.net/news/2018/02/26/2492938/dimitar-dimitrov-kmet-na-vetrino-patishtata-v-obshtinata-sa-prohodimi-pri-zimni-usloviya.html", "text": "Пътищата на територията на община Ветрино са проходими при зимни условия. Това каза за Радио „Фокус“ – Варна кметът на Община Ветрино Димитър Димитров. По-сериозни валежи от сняг има в районите на селата Доброплодно и Ягнило. „Обстановката е нормална при зимни условия. Няма затворени пътища“, допълни кметът. Няма постъпила информация за населени места без ток и вода. На територията на общината учебният процес се провежда нормално.\r\nМарияна ВАЛЕНТИНОВА", "date": "2018.02.26", "title": "Димитър Димитров, кмет на Ветрино: Пътищата в общината са проходими при зимни условия"}
{"url": "http://www.focus-news.net/news/2018/02/26/2492943/dobrich-narusheno-e-vodopodavaneto-v-nyakolko-rayona-v-grada-i-obshtinata-poradi-avarii.html", "text": "Райони в града и в Община Добричка са с нарушено водоподаване заради отстраняване на аварии, информира ВиК- Добрич, предаде кореспондент на Радио „Фокус” – Варна. В Добрич засегнати са ул. „Александър Стамболийски“,  ул. „Иван Рилски“ и  Хидрофор Рилски блокове. С нарушено водоснабдяване са и село Карапелит и Помпена станция „Безводица“. \r\nЖулиета НИКОЛОВА", "date": "2018.02.26", "title": "Добрич: Нарушено е водоподаването в няколко района в града и общината поради аварии"}
{"url": "http://www.focus-news.net/news/2018/02/26/2492944/api-vazstanoveno-e-dvizhenieto-vav-vsichki-lenti-po-am-maritsa-pri-km-18-v-posoka-haskovo.html", "text": "Възстановено е движението във всички ленти по АМ „Марица“ при км 18 в посока Хасково. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Възстановено е движението във всички ленти по АМ „Марица“ при км 18 в посока Хасково"}
{"url": "http://www.focus-news.net/news/2018/02/26/2492940/varna-asparuhoviyat-most-se-obrabotva-s-antiled-zaradi-navyavaniyata-ima-zabavyane-v-grafika-na-gradskiya-transport.html", "text": "Обстановката във Варна е нормална при зимни условия към 11.00 часа, Аспаруховият мост се обработва с антилед, заради навяванията има забавяне в графика на „Градски транспорт“. Това съобщи Купен Пашов, началник-отдел „Дейности по защита на населението“ към Община Варна. Заради ВиК авария има образуван лед и е труднопроходима ул. „Роза“, от районното кметство обясниха, че ще вземат необходимите мерки. Сигнали за заледявания са постъпили за бул. „Янош Хуняди“ и ул. „Вяра“, фирмите са реагирали, обясни още Купен Пашов.\r\nОт началото на зимата в Приюта за временно настаняване на бездомни и социално слаби има настанени 65 лица. Има готовност за прием на още хора, осигурена е храна и топли напитки, съобщи директорът на дирекция „Социални дейности“ към Община Варна Таня Василева. Училищата и детските градини работят нормално, няма подадени сигнали за нередности, посочват от дирекция „Образование и младежки дейности“.\r\nПо информация на „Национален институт по метеорология и хидрология – филиал Варна“, в нощта срещу 27 февруари и утре до обяд ще има ниски температури, много силен вятър и снеговалежи, възможни са виелици и навявания. На 28-ми февруари синоптиците предупреждават за снеговалеж, силен вятър и отрицателни температури, а на 1-ви март се очаква най-чувствителното понижение на температурите – минус 5 градуса по крайбрежието.\r\nПредвид възможността за създаване на сложна зимна обстановка – обилен снеговалеж, бурен вятър, навявания и ниски температури, Община Варна призовава гражданите да укрепят всички възможни предмети по тераси, балкони и фасади на сгради, с цел недопускане на опасност за живота и здравето на преминаващи. При обилен снеговалеж да се ограничи ползването на лични превозни средства, за да се улесни дейността на снегопочистващата техника; при снеговалеж и навявания периодично да се почистват прилежащите тротоари и пешеходни зони пред домовете, офисите и магазините; да не се допуска паркиране на лични и служебни превозни средства пред или в непосредствена близост до контейнерите или бобрите за сметосъбиране, за да бъде осигурен достъп до тях на сметосъбиращите машини; препоръчва се пътуване извън населеното място при крайна необходимост. За оказване на помощ на бедстващи или пострадали да се ползва тел.112. Сигнали за бездомни хора, имащи нужда от подслон, могат да бъдат подавани на тел.052/820 112.", "date": "2018.02.26", "title": "Варна: Аспаруховият мост се обработва с антилед, заради навяванията има забавяне в графика на градския транспорт"}
{"url": "http://www.focus-news.net/news/2018/02/26/2492942/vidin-ogranicheno-e-dvizhenieto-na-vsichki-prevozni-sredstva-po-pat-iii-121-rabrovo-borilovets-v-dvete-posoki-poradi-snegonavyavane.html", "text": "Ограничено е движението на всички превозни средства по път III-121 Раброво - Бориловец в двете посоки поради снегонавяване. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Видин: Ограничено е движението на всички превозни средства по път III-121 Раброво - Бориловец в двете посоки поради снегонавяване"}
{"url": "http://www.focus-news.net/news/2018/02/26/2492941/smolyan-patishtata-v-grada-sa-prohodimi-pri-zimni-usloviya.html", "text": "Поради обилния снеговалеж и обявения червен код за интензивни валежи, кметът Николай Мелемов издаде заповед водачите на градския транспорт  и на таксиметровите автомобили да използват автомобилите си подготвени за пътуване при зимни условия с подходящи гуми и с вериги. Това съобщиха от пресцентъра на Община Смолян. \r\nГражданите да се въздържат от пътуване с личните си автомобили, освен ако не е крайно необходимо. Личните автомобили да бъдат подготвени за пътуване при зимни условия с подходящи гуми и вериги за сняг. Да се спазват въведените ограничения за движения в общината и през проходите в областта.  \r\nКопие от заповедта е  изпратена до  директора на ОДМВР - Смолян, старши комисар Николай Димов за контрол и съдействие. Контрол по изпълнението на заповедта е възложен на зам.-кмета инж. Мариана Цекова. \r\nПътищата в града са проходими при зимни условия, фирмите чистят улиците още от малките часове на нощта. Всички сигнали от сутринта за ПТП – я  са вследствие на неподходящи гуми или несъобразена скорост. \r\nОбщина Смолян се обръща с призив към гражданите да преместят паркираните моторни превозни средства от пътната и уличната мрежа, защото се възпрепятства работата на снегопочистващата техника. \r\nСъгласно заповед на кмета Мелемов ръководителите на държавни и общински ведомства, фирми, собственици и наематели на търговски обекти трябва да почистват от снега прилежащите тротоари, подходи към сградите, пешеходни зони, стълбища и площадки. Почистването да се извърши така, че да не се натрупва сняг в обсега на автобусните спирки, входове на гаражи и подходи към пешеходни пътеки. Гrажданите и домоуправителите се задължават да организират почистването на прилежащите тротоари, стълбища и площадки около домовете и жилищните кооперации.", "date": "2018.02.26", "title": "Смолян: Пътищата в града са проходими при зимни условия"}
{"url": "http://www.focus-news.net/news/2018/02/26/2492948/pazardzhik-dvizhenieto-ot-vinogradets-v-posoka-sofiya-e-zatrudneno-zaradi-snega.html", "text": "Движението от Виноградец в посока София е затруднено, леките автомобили почти не успяват да се движат, снегопочистващите машини също няма как да преминат, съобщи слушател на Радио „Фокус“.", "date": "2018.02.26", "title": "Пазарджик: Движението от Виноградец в посока София е затруднено заради снега"}
{"url": "http://www.focus-news.net/news/2018/02/26/2492939/suma-chakrabarti-ebvr-podpomagame-zavarshvaneto-na-koridorite-10-i-8-rabotim-i-po-proekt-za-zhelezopatna-infrastruktura-koyto-da-svarzva-balgariya-i-makedoniya.html", "text": "Подпомагаме завършването на Коридорите 10 и 8. Работим и по проект за железопътна инфраструктура, който да свързва България и Македония. Това каза президентът на Европейската банка за възстановяване и развитие Сума Чакрабарти на откриване на Инвестиционен форум за Западните Балкани в Лондон, предаде репортер на Агенция „Фокус“. „Форматът се превърна в реалност, в силно послание, което показва, че регионът на Западните Балкани е узрял“, посочи той. „Само миналата година лидерите на Западните Балкани са се срещали поне 10 пъти“, коментира президентът на банката. „Много е важно, че успяхме да привлечем вниманието към региона, за инвестиции и от международните организации“, обясни той. „Има много иновативни идеи на масата, ЕК успява добре да управлява процесите, за да приоритизираме някои от най-важните проекти“, коментира Сума Чакрабарти. „Днес ще подпишем Меморандум за разбирателство за фин на проекта Ц5 за следващите няколко години. ЕБВР ще допринесе с над 700 млн. евро“, заяви той. „Във фокуса ни са проекти, които свързват Западните Балкани с Гърция“, уточни президентът на банката. „Особено благодаря на премиера Бойко Борисов за подкрепата, която предоставя на Западните Балкани“, изтъкна той. „Трябва да направим всичко необходимо, за да отключим още повече инвестиции в региона. Можем да привлечем много повече, което ще доведе до повече ефективност.  Трябват и структурни реформи, за да сме сигурни, че икономиките са приобщаващи“, обясни президентът на банката.\r\nБиляна ИВАНОВА", "date": "2018.02.26", "title": "Сума Чакрабарти, ЕБВР: Подпомагаме завършването на Коридорите 10 и 8, работим и по проект за железопътна инфраструктура, който да свързва България и Македония"}
{"url": "http://www.focus-news.net/news/2018/02/26/2492945/api-vazstanoveno-e-dvizhenieto-na-tovarni-avtomobili-nad-12-tona-po-avtomagistrala-trakiya.html", "text": "Възстановено е движението на товарни автомобили над 12 тона по автомагистрала „Тракия“, съобщиха от пресцентъра на Агенция \"Пътна инфраструктура\".", "date": "2018.02.26", "title": "АПИ: Възстановено е движението на товарни автомобили над 12 тона по автомагистрала „Тракия“"}
{"url": "http://www.focus-news.net/news/2018/02/26/2492947/apostol-apostolov-kmet-na-simitli-pochisteni-i-opesacheni-sa-vsichki-osnovni-patishta-v-grada-i-malkite-naseleni-mesta-v-obshtinata.html", "text": "Почистени и опесъчени са всички основни пътища в града и малките населени места. Това каза за Радио „Фокус“ – Пирин кметът на Община Симитли Апостол Апостолов. „Всичко при нас е под контрол. Фирмата, ангажирана със зимното поддържане е на терен и работи. В по-големите населени места пътищата са нормално проходими, като към момента вече изпращаме техника, която да разчиства високопланинските участъци“, каза още Апостолов. Той добави, че почистването на пътищата за селата, които се намират във високите части на общината е започнало преди около 3 часа.\r\nЛивия НИНОВА", "date": "2018.02.26", "title": "Апостол Апостолов, кмет на Симитли: Почистени и опесъчени са всички основни пътища в града и малките населени места в общината"}
{"url": "http://www.focus-news.net/news/2018/02/26/2492949/veliko-tarnovo-ot-utre-se-preustanovyava-uchebniyat-protses-v-obshtina-svishtov-zaradi-vloshenata-meteorologichna-obstanovka.html", "text": "От утре се преустановява учебният процес на територията на Община Свищов. Това съобщи за Радио „Фокус“ – Велико Търново кметът Генчо Генчев. С негова заповед, издадена преди броени минути, дните 27-и и 28-и февруари са обявени за неучебни за всички ученици от общинския център и останалите населени места в региона. Причината е влошената метеорологична обстановка, която затруднява придвижването на децата и младежите. Почистването и опесъчаването на пътищата продължават и към този час. Затворени участъци за леки автомобили няма, но все още е в сила ограничението за ТИР-ове по пътищата към селата Совата и Козловец.„Фокус“ припомня, че днес учебните занятия текат по график за всички, с изключение на пътуващите ученици, които са освободени от училище.\r\nЛуиза ТРАНЧЕВА", "date": "2018.02.26", "title": "Велико Търново: От утре се преустановява учебният процес в Община Свищов заради влошената метеорологична обстановка"}
{"url": "http://www.focus-news.net/news/2018/02/26/2492953/sport-rusiya-mozhe-da-se-varne-v-mok-oshte-v-sryada.html", "text": "Русия може да се върне в структурите на Международния олимпийски комитет (МОК) още в сряда, разкри руският член на организацията Шамил Тарпишев пред агенция РИА Новости. \r\nСъгласно думите на Тарпищев, решението ще бъде взето след приключване на анализа на всички допинг проби, взети от руските спортисти на Зимните олимпийски игри в Пьончан. \r\nПреди броени дни стана ясно, че Русия е заплатила глоба от 15 милиона долара на МОК. Финансовата санкция бе наложена след временната дисквалификация на Олимпийския комитет на страната заради скандала с манипулиране на допинг-проби на руски спортисти. \r\nИзплащането на глобата е било едно от условията за преразглеждане на решението на МОК.", "date": "2018.02.26", "title": "Спорт: Русия може да се върне в МОК още в сряда"}
{"url": "http://www.focus-news.net/news/2018/02/26/2492951/smolyan-vavedeno-e-ogranichenie-za-dvizhenie-s-verigi-na-teritoriyata-na-tsyalata-smolyanska-oblast.html", "text": "Въведено е ограничение за движение с вериги на територията на цялата Смолянска област. Това съобщи за Радио „Фокус“ – Смолян дежурният в Областно пътно управление – Смолян. Снеговалежът продължава да бъде обилен и снежната покривка на места е над 30 см. Цялата налична техника е на терен и непрекъснато се извършва снегопочистване и обработка на пътните настилки. По всички републикански направление е ограничено и движението на товарни автомобили над 12 тона с ремаркета и полуремаркета. От ОПУ – Смолян апелират към водачите на моторни превозни средства да тръгват на път, ако не е наложително.\r\nНели ГЕРГЬОВСКА", "date": "2018.02.26", "title": "Смолян: Въведено е ограничение за движение с вериги на територията на цялата Смолянска област"}
{"url": "http://www.focus-news.net/news/2018/02/26/2492952/pazardzhik-kolona-ot-avtomobili-se-e-obrazuvala-v-rayona-na-katastrofata-pri-70-km-na-avtomagistrala-trakiya-v-posoka-sofiya.html", "text": "В района на 70 км на автомагистрала „Тракия“ в посока София са катастрофирали два ТИР-а, съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че след удара между товарните автомобили единият от тях се е завъртял. „В момента той се изтегля от друг товарен камион“, уточни Стоянов. На място има екипи на „Пътна полиция“, които регулират движението. Говорителят на полицията каза също, че автомобилите се пропускат поетапно като е отворена само изпреварващата пътна лента. В резултат на катастрофата се е образувала колона, който е дълга няколко километра.\r\nВаня НИКОЛОВА", "date": "2018.02.26", "title": "Пазарджик: Колона от автомобили се е образувала в района на катастрофата при 70 км на автомагистрала „Тракия“ в посока София"}
{"url": "http://www.focus-news.net/news/2018/02/26/2492950/oblastniyat-upravitel-na-lovech-georgi-terziyski-obstanovkata-v-oblastta-e-zimna-nyama-informatsiya-za-naseleni-mesta-s-prekasnata-elektrosnabdyavane.html", "text": ". Това каза Областният управител на Ловеч Георги Терзийски за Агенция „Фокус“. Напълно затворен за движение е проходът Троян-Кърнаре. Проходът Шипково-Рибарица е затворен за автомобили над 12 тона, а движението по път Казачево-Стефаново също е ограничено за МПС-та над 12 тона, поради пропадане на тротоар и подпорна стена. В други райони към този момент няма ограничение на пътното движение. Обстановката в областта е зимна, пътищата са заснежени, но се обработват от автомобили на Областно пътно управление. Към момента няма информация за населени места с прекъсната електроснабдяване.", "date": "2018.02.26", "title": "Областният управител на Ловеч Георги Терзийски: Обстановката в областта е зимна, няма информация за населени места с прекъсната електроснабдяване"}
{"url": "http://www.focus-news.net/news/2018/02/26/2492946/premierat-boyko-borisov-okolo-5-mlrd-evro-shte-struva-izgrazhdaneto-na-digitalnata-infrastruktura-vav-vsyaka-edna-ot-darzhavite-ot-zapadnite-balkani.html", "text": "Около 5 млрд. евро ще струва изграждането на дигиталната инфраструктура във всяка една от държавите от Западните Балкани. Това каза премиерът Бойко Борисов на откриването на Инвестиционен форум за Западните Балкани в Лондон, организиран от Европейската банка за възстановяване и развитие, предаде репортер на Агенция „Фокус“. „Инвеститорите вече дори няма да говорят с нас, ако нямаме бърз интернет“, коментира той. „На политическо ниво вече имаме успехите. Сърбия и Косово седят на един ред. Колкото и да ни е тежка историята, ако искаме регионът да просперира трябва да направим инфраструктурата си“, заяви премиерът. „В експедитивен план в четвъртък имаме среща с председателя на ЕК, който обикаля Балканите, вече конкретно да обявим кой какво ще финансира по инфраструктурата“, посочи той. „Всяка една от държавите има своите приоритети, хубаво е в четвъртък те да бъдат поставени“, допълни премиерът. „Постарали сме се да сложим на карти кое е построено, проектирано и колко финансиране изисква“, уточни той.\r\nБиляна ИВАНОВА", "date": "2018.02.26", "title": "Премиерът Бойко Борисов: Около 5 млрд. евро ще струва изграждането на дигиталната инфраструктура във всяка една от държавите от Западните Балкани"}
{"url": "http://www.focus-news.net/news/2018/02/26/2492955/krasimira-anastasova-kmet-na-dolni-chiflik-ima-dostap-do-vsichki-naseleni-mesta-v-obshtinata-nyama-postapili-signali-za-naseleni-mesta-bez-tok-i-voda.html", "text": "Пътищата на територията на община Долни чифлик са проходими при зимни условия. Това каза за Радио „Фокус“ – Варна кметът на Община Долни чифлик Красимира Анастасова. „Има снеговалеж, не е така обилен, както беше миналата година. Връщам се от село Булаир, където миналата година имаше големи навявания. В момента е проходимо. Следим обстановката и при необходимост машините са готови за почистване и опесъчаване“, заяви кметът. Красимира Анастасова добави, че в Общината на този етап няма постъпили сигнали за населени места без ток и вода. „Децата се извозват нормално до учебните заведения“, каза още Красимира Анастасова.\r\nМарияна ВАЛЕНТИНОВА", "date": "2018.02.26", "title": "Красимира Анастасова, кмет на Долни чифлик: Има достъп до всички населени места в общината, няма постъпили сигнали за населени места без ток и вода"}
{"url": "http://www.focus-news.net/news/2018/02/26/2492959/plovdiv-trima-dushi-sa-nastaneni-v-bolnitsa-sled-sbivane-mezhdu-futbolni-fenove-ediniyat-e-s-opasnost-za-zhivota.html", "text": "Служители на реда са предотвратили разрастването на сбиване между футболни фенове, съобщиха от пресцентъра на МВР. Минути преди 22.00 часа снощи в полицията e постъпила информация, че на кръстовище между бул. „Дунав“ и ул. „Васил Левски“ е възникнал конфликт между привърженици на два футболни отбора. В резултат на своевременната намеса на екипи на Трето РУ и сектор „Специализирани полицейски сили“ физическата саморазправа била прекратена. Трима от участниците - на 35, 39 и 47 години, били откарани в болница за оказване на спешна медицинска помощ. Най-младият е оставен под лекарско наблюдение с опасност за живота. При извършения оглед на местопроизшествието било установено, че има нанесени материални щети по спрян наблизо лек автомобил „Мерцедес“. \r\nВ рамките на образуваното по случая досъдебно производство в Трето РУ са предприети активни действия за изясняване на причините и обстоятелствата за побоя, както и установяване на самоличността на инициаторите му.", "date": "2018.02.26", "title": "Пловдив: Трима души са настанени в болница след сбиване между футболни фенове, единият е с опасност за живота"}
{"url": "http://www.focus-news.net/news/2018/02/26/2492954/ayhan-hashimov-kmet-na-loznitsa-preustanovyavat-se-uchebnite-zanyatiya-v-uchilishtata-i-detskite-gradini-v-obshtinata.html", "text": "Образуват се навявания по междуселските пътища, продължава да вали сняг. Това съобщи за Радио „Фокус“ - Шумен Айхан Хашимов, кмет на община Лозница. Той посочи, че няма селища без достъп, но обстановката се усложнява с всеки изминал час. Тази сутрин част от учениците не са излезли за извозване до средищните школа. Издадена е кметска заповед за преустановяване на учебните занятия във всички училища и детски градини на територията на общината за дните 26, 27 и 28 февруари.\r\nИвелина ИВАНОВА", "date": "2018.02.26", "title": "Айхан Хашимов, кмет на Лозница: Преустановяват се учебните занятия в училищата и детските градини в общината"}
{"url": "http://www.focus-news.net/news/2018/02/26/2492957/silistra-27-i-28-fevruari-shte-badat-neuchebni-za-uchenitsite-v-obshtina-dulovo.html", "text": "27 и 28 февруари ще бъдат неучебни за учениците в община Дулово. Това съобщи за Радио „Фокус“ - Шумен кметът д-р Юксел Ахмед. Отмяната е заради очакваните ниски температури. До края на седмицата няма да работят и детските градини в общината, като само в Дулово ще има дежурни групи. Пътищата на територията на община Дулово са проходими при зимни условия, посочи д-р Ахмед. Ток и вода има навсякъде, снабдяването с хранителни продукти е нормално. Проблемните участъци по улиците и пътищата се почистват своевременно. „Учениците бяха извозени сутринта, единствено в село Окорш занятията започнаха с малко закъснение, но във всички училища учебният процес днес е нормален, заповедта за 27 и 28 февруари е заради очакваните ниски температури“, каза д-р Ахмед.\r\nИвелина ИВАНОВА", "date": "2018.02.26", "title": "Силистра: 27 и 28 февруари ще бъдат неучебни за учениците в община Дулово"}
{"url": "http://www.focus-news.net/news/2018/02/26/2492958/oblastniyat-upravitel-na-pleven-miroslav-petrov-patishtata-v-oblastta-sa-pochisteni-i-prohodimi.html", "text": "Пътищата в област Плевен са почистени и проходими. Това каза Агенция „Фокус“ областният управител на Плевен Мирослав Петров. „Затруднение на движението има по пътя Никопол – Лозица, където винаги има навявания. Там се работи активно и в ранния следобед се очаква да бъде отворен“, подчерта той. \r\nПетров припомни, че по преценка на Областната дирекция на полицията републиканският път Плевен – София има ограничение на движението на тежкотоварни автомобили и към момента тировете се отбиват на обозначените за целта места до второ нареждане.\r\nНяма данни за проблеми с електричеството в населените места.", "date": "2018.02.26", "title": "Областният управител на Плевен Мирослав Петров: Пътищата в областта са почистени и проходими"}
{"url": "http://www.focus-news.net/news/2018/02/26/2492960/pazardzhik-okolo-5-kilometra-e-kolonata-ot-avtomobili-v-rayona-na-70-km-na-avtomagistrala-trakiya-v-posoka-sofiya.html", "text": "Колона, дълга около 5 километра се е образувала в района на 70 км на автомагистрала „Тракия“ в посока София, заради катастрофа, съобщи слушател на Радио „Фокус“ – Пазарджик. Той обясни, че е отворена само една пътна лента, а полицейски екип пропуска автомобилите, но движението е бавно и се образува дълга колона. Според слушателя общо 4 ТИР-а са блокирали движението. Според него се е обърнато ремаркето на единия от товарните камиони.\r\nВаня НИКОЛОВА", "date": "2018.02.26", "title": "Пазарджик: Около 5 километра е колоната от автомобили в района на 70 км на автомагистрала „Тракия“ в посока София"}
{"url": "http://www.focus-news.net/news/2018/02/26/2492961/plovdiv-33-signala-za-patnotransportni-proizshestviya-sa-podadeni-v-politsiyata-v-grada-za-denonoshtieto-nyama-tezhki-sluchai.html", "text": "33 сигнала за пътнотранспортни произшествия са подадени в полицията в Пловдив за денонощието. Това съобщи за Радио „Фокус“ - Пловдив говорителят на ОДМВР. Всички катастрофи са с материални щети. повечето сигнали касаят паднали в канавки автомобили, с което се затруднява движението по пътните платна. Няма информация за тежки пътнотранспортни произшествия.\r\nЦветана ТОНЧЕВА", "date": "2018.02.26", "title": "Пловдив: 33 сигнала за пътнотранспортни произшествия са подадени в полицията в града за денонощието, няма тежки случаи"}
{"url": "http://www.focus-news.net/news/2018/02/26/2492956/afp-sochp-saobshtava-za-novi-10-zhertvi-na-bombardirovki-v-iztochna-guta.html", "text": "При нови въздушни удари, нанесени от режима в Дамаск срещу бунтовническия анклав Източна Гута в понеделник, са загинали 10 цивилни, девет от които – от едно семейство, предава AFP, като се позовава на информация от Сирийската обсерватория за човешките права.\r\nСъгласно разпространената информация, въздушните удари са поразили сграда в Дума, главен град в Източна Гута. Тереза Герова", "date": "2018.02.26", "title": "AFP: СОЧП съобщава за нови 10 жертви на бомбардировки в Източна Гута"}
{"url": "http://www.focus-news.net/news/2018/02/26/2492962/makfaks-makedoniya-vzriven-e-avtomobil-na-albanskoto-konsulstvo-v-solun.html", "text": "Автомобил на Консулството на Албания в северния гръцки пристанищен град Солун е бил взривен с бомба, предава македонската информационна агенция „Макфакс“. Съгласно разпространената информация, инцидентът се е случил около 2.30 часа в понеделник. Взривеното превозно средство е било с дипломатически номера и е било паркирано пред сградата на албанското консулство в Солун. По данни на тиранските медии заложената бомба е била самоделна. \r\nВъпреки бързата намеса на противопожарните служби, автомобилът на консулството е изгорял напълно. \r\nНе се привежда друга информация за произшествието.Тереза Герова", "date": "2018.02.26", "title": "„Макфакс“ (Македония): Взривен е автомобил на албанското консулство в Солун"}
{"url": "http://www.focus-news.net/news/2018/02/26/2492967/stara-zagora-politsai-ot-kazanlak-zadarzhaha-32-godishen-mazh-za-proyavena-agresiya-na-patya.html", "text": "Полицаи от Казанлък задържаха 32-годишен мъж за проявена агресия на пътя, съобщават от пресцентъра на МВР. В 16.13 часа на 26 февруари в РУ - Казанлък бил получен сигнал за инцидент на кръстовището на  бул. \"23-ти пехотен Шипченски полк\" и ул. \"Пушкин\".  Веднага на място бил изпратен полицейски екип, който установил, че след засичане е възникнал скандал между 32-годишен шофьор на лек автомобил „Мерцедес“ и 65-годишен водач на “Фолксваген\". По първоначални данни по-младият мъж е счупил с метална тръба предното ляво стъкло на фолксвагена, ударил в  лицето опонента си и напуснал местопроизшествието. В рамките  на предприетите оперативно – издирвателни действия извършителят е установен и задържан с полицейска мярка за 24 часа. \r\nПо случая е образувано бързо производство, работата по изясняване на всички обстоятелства около инцидента продължава под наблюдението на прокуратурата.", "date": "2018.02.26", "title": "Стара Загора: Полицаи от Казанлък задържаха 32-годишен мъж за проявена агресия на пътя"}
{"url": "http://www.focus-news.net/news/2018/02/26/2492966/blagoevgrad-v-sila-ostava-vremennoto-ogranichenie-za-dvizhenieto-na-tir-ove-prez-gkpp-kulata-prez-punkta-ilinden-preminavaneto-se-izvarshva-samo-s-verigi.html", "text": "В сила остава временното ограничение за движението на ТИР-ове през ГКПП „Кулата“, през ГКПП „Илинден“ преминаването на  леки автомобили и камиони се извършва само с вериги. Това съобщи за Радио „Фокус“ – Пирин Лора Любенова, говорител на Главна дирекция „Гранична полиция“. На останалите гранични пунктова с Гърция пропускателният режим се извършва  нормално.\r\nКристина МИТКОВА", "date": "2018.02.26", "title": "Благоевград: В сила остава временното ограничение за движението на ТИР-ове през ГКПП „Кулата“, през пункта „Илинден“ преминаването се извършва само с вериги"}
{"url": "http://www.focus-news.net/news/2018/02/26/2492963/targovishte-obyavyavat-se-za-neuchebni-27-i-28-fevruari-za-uchilishtata-na-teritoriyata-na-obshtinata.html", "text": "Кметът на Община Търговище д-р Дарин Димитров обяви за неучебни 27 и 28 февруари за всички училища на територията на общината. Това съобщиха от пресцентъра на Община Търговище. Причината е обилният снеговалеж, силният вятър, придружен с навявания и очакваното понижаване на температурите. Занятията ще бъдат възобновени на 1 март.", "date": "2018.02.26", "title": "Търговище: Обявяват се за неучебни 27 и 28 февруари за училищата на територията на общината"}
{"url": "http://www.focus-news.net/news/2018/02/26/2492972/lokalno-makedoniya-balgariya-reshi-da-se-otkazhe-ot-mig-29.html", "text": "В края на март Министерството на отбраната на България ще представи на Министерския съвет проект, който предвижда отпускането на средства в размер над 3,5 милиарда чева (2,2 млрд. долара) за закупуване на нова бронирана техника, патрулни кораби и реактивни самолети. ТТова пише в своя публикация руското издание „Репортер\", позовавайки се на българския министър на отбраната Красимир Каракачанов, отбелязва „Локално“. \r\nСъгласно думите на Каракачанов, военните на София искат закупуването на нови самолети, с които да бъдат заменени настоящите МиГ-29. Ще бъдат разгледани възможности за закупуване на нови или вече използвани самолети „Грипен“, F-16 или „Юрофайтър Тайфун“. Не се иключва разглеждането на предложения и от други производители на авиационно оборудване, включително Dassault Rafale.\r\nВ края на 2017 г. Каракачанов изрази мнение, че оптималната опция за българските ВВС е ремонт на МиГ-29, а не закупуване на нови машини. Възможно за промяната на неговата позиция и да са повлияли преговорите с американския му колега Джеймс Матис, с когото разговаряха на 15 февруари в Брюксел, в рамките на срещата на министрите на отбраната на страните от НАТО. По-късно Каракачанов заяви, че до 2024 г. София възнамерява да увеличи военния бюджет на страната до 2% от своя БВП.Тереза Герова", "date": "2018.02.26", "title": "„Локално“ (Македония): България реши да се откаже от МиГ-29"}
{"url": "http://www.focus-news.net/news/2018/02/26/2492965/sofiya-nad-180-mashini-i-1-022-dushi-rabotyat-po-pochistvaneto-na-snega-v-stolitsata.html", "text": "Не е спирала работата по почистване на основни трасета, улици и булеварди, по които се движи градския транспорт в София във връзка с подължаващия снеговалеж. Това съобщиха от пресцентъра на Столична община. Над 180 снегопочистващи машини са на терен. Извършва се разпръскване на смеси срещу заледяване и избутване на снежна маса. \r\nПочистваща техника навлиза и във вътрешнокварталните. Работи се в районите \"Триадица\", \"Оборище\", \"Лозенец\", \"Нови Искър\", \"Панчарево\" и \"Слатина\". \r\nПочистват се подходи към пешеходните подлези, спирки на градския транспорт и тротоари. По данни на фирмите, ангажирани с дейностите, на терен работят 1 022 души. Повечето от тях са ангажирани в ръчното почистване на пешеходните пространства. \r\nГрадският транспорт се движи при зимни условия. Временно поради затруднения беше нарушен графикът в движението на трамвайни линии 3, 6 и 11. \r\nНапомняме на шофьорите да използват автомобилите си оборудвани за движение при зимни условия и да карат със съобразена скорост.  \r\nВ Кризисните центрове на Столична община са приети 186 души, останали без дом. Те получават подслон и храна. Центровете работят денонощно. Гражданите могат да подават сигнали на 112 и в контактния център на Столична община на тел. 0700 17 310.", "date": "2018.02.26", "title": "София: Над 180 машини и 1 022 души работят по почистването на снега в столицата"}
{"url": "http://www.focus-news.net/news/2018/02/26/2492971/gl-inspektor-angel-papalezov-oblastnite-direktsii-vav-vidin-vratsa-i-haskovo-tryabva-da-dadat-oshte-dosta-za-protivodeystvieto-na-imanyarskite-nabezi.html", "text": "Областните дирекции във Видин, Враца и Хасково трябва да дадат още доста за противодействието на иманярските набези. Това каза в интервю за Агенция „Фокус“ главен инспектор Ангел Папалезов - началник сектор „Културно-исторически ценности“ при Главна дирекция „Национална полиция“. „За съжаление, сътрудничеството на МВР с Окръжна прокуратура и Окръжен съд във Враца е много слабо. За миналата година на територията има проведени действия за около 10 досъдебни производства, като за съжаление повечето от тях са прекратени. Това е тревожен факт и ни говори, че има слабости както в работата на ОДМВР-Враца, така и в сътрудничеството между институциите, които трябва да борят тази престъпност“, коментира Папалезов.\r\nТой уточни, че престъпността е най-голяма обикновено в регионите, където има голяма безработица, слаба заетост на населението, както и компактни маси на население, което е маргинализирано, например ромски общности или криминален контингент. „Ако тези области са наситени с археологически обекти, които са от голяма значимост, като римски градове, тракийски селища, некрополи, една част от населението започва активно да се занимава с  незаконно търсене на археологически обекти и разкопки. Такива региони са Враца, Видин, Ямбол, Хасково, Шумен, Търговище. Трябва да отбележим работата на ОДМВР-Шумен, която през миналата година се представи доста добре и се опитва да противодейства на иманярските набези. Все още има областни дирекции, които трябва да дадат доста в тази сфера – Видин, Враца, Хасково. Има какво да се желае“, каза още Ангел Папалезов. \r\nЛюба АЛЕКСИЕВА", "date": "2018.02.26", "title": "Гл. инспектор Ангел Папалезов: Областните дирекции във Видин, Враца и Хасково трябва да дадат още доста за противодействието на иманярските набези"}
{"url": "http://www.focus-news.net/news/2018/02/26/2492964/pozhar-e-vazniknal-v-apartament-na-13-tiya-etazh-na-zhilishtna-kooperatsiya-v-stolichniya-kvartal-lyulin-nyama-postradali.html", "text": "Пожар е възникнал в столичния квартал \"Люлин\" 10, съобщиха за Агенция \"Фокус\" от СДВР. Сигналът е получен около 08.30 часа сутринта. Огънят е възникнал в жилище, намиращо се на 13-тия етаж от жилищната кооперация. Няма данни за пострадали. 43-годишен мъж e вдишал пушечни газове, но няма данни за по сериозни наранявания.", "date": "2018.02.26", "title": "Пожар е възникнал в апартамент на 13-тия етаж на жилищна кооперация в столичния квартал \"Люлин\", няма пострадали"}
{"url": "http://www.focus-news.net/news/2018/02/26/2492969/minka-salagyorova-zam-kmet-na-petrich-nad-40-sm-e-snezhnata-pokrivka-v-podgorieto-patishtata-se-pochistvat-kato-kam-momenta-sa-prohodimi.html", "text": "Силен сняг вали на територията на Община Петрич, пътищата се почистват. Това каза за Радио „Фокус“ – Пирин заместник-кметът на Общината Минка Салагьорова. „Преди около час снежната покривка в подгорието достигаше 40 см. Сега предполагам е повече, защото не е спирало да вали и то доста силно. Иначе чистим пътищата, проходими са. Повече усилия сме съсредоточили в централна градска част и град Петрич. 11 машини са на терен“, каза още Салагьорова. Тя добави, че трафикът в града е интензивен, а почистването на пътищата е затруднено заради паркирани автомобили, затова и по-големите усилия са фокусирани за обработката на пътищата в общинския център.\r\nЛивия НИНОВА", "date": "2018.02.26", "title": "Минка Салагьорова, зам.-кмет на Петрич: Над 40 см е снежната покривка в Подгорието, пътищата се почистват, като към момента са проходими"}
{"url": "http://www.focus-news.net/news/2018/02/26/2492970/gd-granichna-politsiya-samo-s-verigi-se-osashtestvyava-dvizhenieto-na-gkpp-ilinden-eksohi-preustanoveno-e-propuskaneto-prez-gkpp-deve-bair-gyueshevo.html", "text": "Само с вериги се осъществява движението на ГКПП „Илинден-Ексохи“, преустановено е пропускането през ГКПП „Деве баир-Гюешево“. Това съобщи за Агенция „Фокус“ говорителят на ГД „Гранична полиция“ Лора Любенова. Турция:\r\nИнтензивен е трафикът на товарни автомобили на българо-турската граница. На ГКПП „Капитан Андреево“ се образувала 5-метрова колона от чакащи камиони на изход. На ГКПП „Лесово“ колоната от камиони е 3-километрова. Македония:\r\nМакедонските гранични власти са преустановили пропускането в двете посоки на товарни автомобили  през ГКПП „Деве баир“, който е съпределен на ГКПП „Гюешево“. Създадена е организация товарният трафик да се отбива преди зоната на българския пункт. Гърция:\r\nНа ГКПП „Кулата – Промахон“ все още не се пропускат товарни автомобили на изход, заради силен снеговалеж в Гърция. На ГКПП „Илинден – Ексохи“ гръцките гранични власти пропускат леки и товарни автомобили само с вериги.Румъния:\r\nНа граничните пунктове „Дунав мост – Русе“ и „Дунав мост – Видин“ трафикът е интензивен. Не работят фериботите при Сомовит и Свищов.Сърбия:\r\nНормален е трафикът на българо-сръбските гранични пунктове. \r\nМариела РУСЕВА", "date": "2018.02.26", "title": "ГД „Гранична полиция“: Само с вериги се осъществява движението на ГКПП „Илинден-Ексохи“, преустановено е пропускането през ГКПП „Деве баир - Гюешево“"}
{"url": "http://www.focus-news.net/news/2018/02/26/2492968/premierat-boyko-borisov-okolo-30-mlrd-evro-sa-neobhodimi-za-transportnite-koridori-na-zapadnite-balkani.html", "text": "Цялата сума за транспортните коридори е около 30 млрд. евро. Това каза премиерът Бойко Борисов на откриването на Инвестиционен форум за Западните Балкани в Лондон, организиран от Европейската банка за възстановяване и развитие, предаде репортер на Агенция „Фокус“. „Опитах се да събера данни колко сме похарчили за войните в Югославия, Косово, Босна- над 50 млрд. евро са“, коментира той. „Предлагаме план, който е изключително изгоден за всяка една от държавите. Когато транспортните коридори ги има до всяка столица ще може да има достъп с жп линия и магистрала“, заяви Бойко Борисов. „Регионът е райско място за инвеститорите с най-добър климат за зелени енергии, животновъдство, туризъм- всичко, което е необходимо го има на Балканите“, изтъкна премиерът. \r\nБиляна ИВАНОВА", "date": "2018.02.26", "title": "Премиерът Бойко Борисов: Около 30 млрд. евро са необходими за транспортните коридори на Западните Балкани"}
{"url": "http://www.focus-news.net/news/2018/02/26/2492973/blagoevgrad-kmetat-d-r-atanas-kambitov-napravi-parva-kopka-na-deynostite-po-obnovyavane-i-modernizirane-na-sgradite-na-odmvr-i-parvo-rpu.html", "text": "Кметът д-р Атанас Камбитов направи първа копка на дейностите по обновяване и модернизиране на сградите на ОДМВР и Първо РПУ, предаде репортер на Радио „Фокус“ - Пирин. Дейностите се извършват по проект „Въвеждане на мерки за енергийна ефективност, осигуряване на достъп на хора с увреждания и цялостно обновяване на фасадите на сгради на ОДМВР и Първо РПУ – Благоевград”. С изпълнение на дейностите по проекта ще бъде постигнато подобряване на енергийната ефективност в съществуващия сграден фонд, удължаване живота на сградите, обекти на интервенция, осигуряване на достъп на хора с увреждания, намаляване на емисиите на парникови газове с цел, подобряване на екологичната обстановка в региона.Срокът за изпълнение на проекта е 12 месеца, като общата му стойност е ‎1 645 987.00 лв. Проектът се реализира в резултат на подписано партньорско споразумение между Община Благоевград и Областна дирекция на Министерство на вътрешните работи. В резултат на изпълнените мерки за енергийна ефективност, сградите ще достигнат клас енергопотребление „В“. Проектът се реализира по ОП „Региони в растеж“ ‎2014 -2020 г.\r\nНа официалното откриване присъстваха кметът на Благоевград д-р Атанас Камбитов, зам.-кметът по хуманитарни дейности Христина Шопова, зам.-кметът по европейски проекти Зорница Кралева, директорът на ОДМВР - Благоевград Николай Хаджиев, директор на Регионална дирекция „Пожарна безопасност и защита на населението“ – Благоевград инж. Георги Пармаков, представители на различни институции и граждани.\r\nЛора КАЛЧЕВА", "date": "2018.02.26", "title": "Благоевград: Кметът д-р Атанас Камбитов направи първа копка на дейностите по обновяване и модернизиране на сградите на ОДМВР и Първо РПУ"}
{"url": "http://www.focus-news.net/news/2018/02/26/2492977/kyustendil-obshtina-dupnitsa-sformira-rabotna-grupa-za-aktualizirane-na-investitsionnata-si-programa.html", "text": "Община Дупница сформира работна група за актуализиране на Инвестиционната си програма. Това съобщи за Радио „Фокус” – Кюстендил Христо Апостолов, експерт към Община Дупница. По думите му сформирането на работната група има за цел да оценява проектни фишове, с които ще бъде актуализирана Инвестиционната програма по Оперативна програма „Региони в растеж”. Неин председател е зам.-кметът на Дупница Олга Китанова. До 2 март се подават заявления за включване в групата. Нейни членове могат да бъдат само представители на заинтересованите страни – юридически лица, сдружения на собствениците, регистрирани или извършващи дейност на територията на общината. Работната група ще бъде с постоянен характер.\r\nВенцеслав ИЛЧЕВ", "date": "2018.02.26", "title": "Кюстендил: Община Дупница сформира работна група за актуализиране на Инвестиционната си програма"}
{"url": "http://www.focus-news.net/news/2018/02/26/2492975/plovdiv-nyama-podadeni-signali-za-avarii-ili-zatrudneniya-s-pridvizhvaneto-grazhdani-v-asenovgrad-vav-vrazka-s-uslozhnenata-zimna-obstanovka.html", "text": "Няма подадени сигнали за аварии или затруднения с придвижването граждани в Асеновград във връзка с усложнената зимна обстановка. Снегопочистващата фирма в Асеновград започна да извършва опесъчаване през нощта по основните улици и второстепенната пътна мрежа, съобщиха за Радио „Фокус“ - Пловдив от Общината. От 8.00 сутринта се почиства ръчно централна градска част и спирките на градския транспорт. След това работниците ще преминат към ръчно почистване и на тротоарите. От 10.00 започна машинно почистване на пътната мрежа със снегорини.\r\nАнгажимент по снегопочистването на улиците от регионалната пътна мрежа в Асеновград (бул. „България”, както и улиците „В. Левски”, „Цар Иван Асен II”, „6-ти януари”, част от „Съединение”) има Агенция „Пътна инфраструктура”. Община Асеновград е в контакт с Агенцията във връзка с почистването на тези улици.\r\nНяма голяма снежна покривка по населените места в общината. Общинската пътна мрежа е проходима. По селата снегопочистването се извършва с верижна техника. Най-голямата снежна покривка по данни от кметовете е в село Добростан – около 15 см. Общинска администрация поддържа връзка с кметовете и наместниците за обстановката. Има дежурна техника за тях. Няма сигнали за аварии или затруднения с придвижването граждани.\r\nОбщина Асеновград припомня, че по Наредба № 1 собствениците на търговски обекти и жилища трябва да почистят собственоръчно своите обекти.\r\nОбръщаме се към водачите и собствениците на моторни превозни средства да не паркират автомобилите си на пътното платно, за да не възпрепятстват снегопочистващата и опесъчаваща техника. На улици, по които имат спрели автомобили, техниката няма да премине.", "date": "2018.02.26", "title": "Пловдив: Няма подадени сигнали за аварии или затруднения с придвижването граждани в Асеновград във връзка с усложнената зимна обстановка"}
{"url": "http://www.focus-news.net/news/2018/02/26/2492974/plovdiv-dvama-dushi-sa-postradali-pri-katastrofa-mezhdu-kamion-i-lek-avtomobil-na-patya-plovdiv-pazardzhik.html", "text": "Затворено е движението в участък от пътя Пловдив-Пазарджик заради катастрофа между камион и лек автомобил. Това съобщи за Радио „Фокус”- Пловдив говорителят на ОДМВР. В болница са закарани водачът на автомобила и спътничката му. Автомобилите се пренасочват по обходни маршрути. Инцидентът е станал около 11.00 часа днес. Сигналът е подаден в РУ – Стамболийски за челен сблъсък между камион и лек автомобил в района на разклон за сметище край Цалапица на пътя Пловдив - Пазарджик. До приключване на огледа на местопроизшествието движението е затруднено и се подпомага от полицейски служители. Организирани са обходни маршрути от 6-ти километър и Отра хан.\r\nЦветана ТОНЧЕВА", "date": "2018.02.26", "title": "Пловдив: Двама души са пострадали при катастрофа между камион и лек автомобил на пътя Пловдив - Пазарджик"}
{"url": "http://www.focus-news.net/news/2018/02/26/2492978/mvr-edin-chovek-e-zaginal-a-drugi-32-ma-sa-raneni-pri-katastrofi-prez-izminaloto-denonoshtie.html", "text": "Един човек е загинал, а други 32-ма са ранени при катастрофи през изминалото денонощие. Това съобщиха от пресцентъра на МВР. Общо в страната са станали 16 произшествия. В София са регистрирани 56 леки и три тежки пътнотранспортни инцидента. При тях един човек е загинал, а 8 са пострадали.", "date": "2018.02.26", "title": "МВР: Един човек е загинал, а други 32-ма са ранени при катастрофи през изминалото денонощие"}
{"url": "http://www.focus-news.net/news/2018/02/26/2492976/premierat-boyko-borisov-v-sledvashtite-7-8-godini-mozhem-da-postroim-transportnite-koridori-na-zapadnite-balkani-ako-sme-gavkavi-i-barzi.html", "text": "Крайно време е да говорим в цифри, в срокове и кое кога ще стане. Мисля, че в следващите 7-8 години можем да задвижим и построим транспортните коридори на Западните Балкани ако сме гъвкави и бързи. Това каза премиерът Бойко Борисов на откриването на Инвестиционен форум за Западните Балкани в Лондон, организиран от Европейската банка за възстановяване и развитие, предаде репортер на Агенция „Фокус“. „На всяка следваща среща на Западните Балкани трябва да обявяваме какво сме свършили. Редно е политическите срещи да приключат“, посочи той. „Ще се борим държавите от Западните Балкани да се присъединяват към ЕС, колкото се може по-бързо“, изтъкна премиерът. „Голяма част от тези коридори вече са построени. Магистралата Белград-София е готова на 90%, София-Истанбул всичко е готово, може би на 90% е София-Солун“, коментира той. „Всеки колега от Западните Балкани да си напише домашното до четвъртък. Да покажем на Европа, че сме отлични ученици, че можем и знаем. Тогава убеден съм, че интересът, който има към Западните Балкани ще продължи и след нашето Председателство. До юни трябва да направим процеса необратим“, каза още Бойко Борисов.\r\nБиляна ИВАНОВА", "date": "2018.02.26", "title": "Премиерът Бойко Борисов: В следващите 7-8 години можем да построим транспортните коридори на Западните Балкани, ако сме гъвкави и бързи"}
{"url": "http://www.focus-news.net/news/2018/02/26/2492981/pazardzhik-yazovir-batak-zamrazna-sled-minusovite-temperatura-prez-poslednite-dni.html", "text": "Язовир Батак замръзна след минусовите температура през последните дни, съобщи за Радио “Фокус“ – Пазарджик Георги Киев, отговорник за летовище „Св. Константин“ край Пещера. Забранено е навлизането в района на замръзналите водни участъци. Снежната покривка около водоема в района на курорта е около 55 см. Сняг продължава да вали и към този час. Всички зимни съоръжения са в експлоатация. Пистите са обработени и подготвени за туристи. „Почивните дни имаше много семейства с деца, които се възползваха от добрите условие за зимни спортове и чистия планински въздух“, уточни Киев. Той добави, че вече са цъфнали и първите минзухари в летовището, които са предвестници на пролетта.\r\nАлбена ЖИЛЕКОВА", "date": "2018.02.26", "title": "Пазарджик: Язовир Батак замръзна след минусовите температура през последните дни"}
{"url": "http://www.focus-news.net/news/2018/02/26/2492983/veliko-tarnovo-apelativniyat-sad-nasrochi-data-za-deloto-sreshtu-dve-litsa-za-opit-za-prenasyane-prez-granitsa-na-nad-50-kilograma-heroin.html", "text": "Великотърновският апелативен съд насрочи дата за разглеждане дело  по обвинение срещу две лица за държане и опит за пренасяне през граница на над 50 килограма хероин. Първото заседание по въззивното дело ще се проведе на 12 март от 11.30 часа, съобщиха от пресцентъра на съда. Със своя присъда от 30 октомври 2017 г. по НОХД 494 /2017 г. Окръжен съд – Русе е признал подсъдимите Сотир К. К. (р.1969 г.) от село Оряхово, област Стара Загора и Йордан А. Й. (р.1982 г.) от град Варна за виновни в това, че на 21 януари 2017 г., в Русе, на ГКПП „Дунав мост“, трасе – изход, в съизвършителство помежду си,  направили опит без надлежно разрешение, да пренесат през границата на страната високорисково наркотично вещество – 50, 391 кг. хероин, със съдържание на активно действащ компонент диацетилморфин в границите на 0,1 до 0,5 тегловни процента, на стойност 2 015 640 лева, като деянието останало недовършено по независещи от волята им причини, поради което първоинстанционният съд определил наказания от 13 години лишаване от свобода и 150 000 лева глоба за Сотир К. К. и 10 години лишаване от свобода и 100 000 лева глоба за Йордан А. Й.\r\nСъс същата присъда, двамата подсъдими са били признати за виновни и в това, че на 21 януари 2017 г. от село Оряховица, област Стара Загора до ГКПП „Дунав мост“ трасе – изход в Русе, в съизвършителство помежду си държали с цел разпространение горепосоченото високорисково наркотично вещество, поради което и на основание чл. 354 „а“, ал. 2, изр. 2 пр. 4, вр. ал. 1, пр. 4, вр. чл. 20 ал. 2 и чл. 54 от НК, Окръжен съд – Русе определил наказания от 10 години лишаване от свобода и 60 000 лева глоба за Сотир К. К. и 8 години лишаване от свобода и 30 000 лева глоба за Йордан А. Й.\r\nНа основание чл. 23 ал. 1 от НК, Окръжен съд – Русе групирал наказанията за отделните деяния и определил за подсъдимите наказания 13 години лишаване от свобода и 150 000 лева глоба за Сотир К. К. и 10 години лишаване от свобода и 100 000 лева глоба за Йордан А. Й. , като наказанията лишаване от свобода да бъдат изтърпени при първоначален „строг режим“\r\nСъс същата присъда, двамата подсъдими са признати за невинни по първоначалното обвинение по чл. 242 ал. 4 пр. 1 от НК.\r\nСрещу присъдата на Окръжен съд – Русе са постъпили въззивни жалби от подсъдимия Йордан А. Й., едната от които е подадена лично, а другата е подадена чрез защитника му и въззивна жалба от защитника на подсъдимия Сотир К. К. В жалбите не са направени искания за допускане, събиране и проверка на нови доказателства от страна на въззивния съд.\r\nНа основание въззивните жалби, делото е изпратено в Апелативен съд – Велико Търново, като след постъпването му е извършено разпределение на случаен принцип, посредством Централизираната система за разпределение на делата, като за докладчик по делото е определен съдия Красен Георгиев. Извършен е видеозапис на разпределението, съгласно възприетата практика на ВТАС по отношение делата с висок обществен интерес.", "date": "2018.02.26", "title": "Велико Търново: Апелативният съд насрочи дата за делото срещу две лица за опит за пренасяне през граница на над 50 килограма хероин"}
{"url": "http://www.focus-news.net/news/2018/02/26/2492980/plovdiv-vsichki-patishta-v-obshtina-karlovo-sa-prohodimi-nyama-zatvoreni-uchastatsi-i-prekasnato-elektrozahranvane.html", "text": "Всички пътища в общината са проходими при зимни условия, няма затворени участъци, непроходими улици и прекъснато електрозахранване., съобщават от пресцентъра на община Карлово. От полунощ машините на снегопочистващата фирма опесъчават и почистват главните пътни артерии в град Карлово и пътищата към населените места от общината. Почистени са улиците, водещи към болницата, пожарната, училища, детски заведения и гробищния парк. В момента се почистват второстепенни улици, площад „Васил Левски“ и площад „20-ти юли“. Затруднени участъци за движението има в селата Кърнаре, Розино и Христо Даново. Общинският  щаб работи непрекъснато 24 часа, следи и анализира обстановката на територията на община Карлово. Пътищата се почистват основно с пясъчно-солни смеси и бишофит – естествен продукт, под формата на кристали, който се използва за обработка на зимни пътища и улици при ниски температури.\r\nВъпреки създадената организация и действията на общинскат администрация, призоваваме гражданите да се движат съобразно затруднената зимна обстановка. Шофьорите да карат със зимни гуми и повишено внимание. Поради очакваните ниски температури, призоваваме гражданите, фирмите и собствениците на търговски обекти да почистят тротоарите пред имотите си, за да се предотврати опасността от заледяване. \r\nЖителите на общината могат да подават сигнали за инциденти и затруднена обстановка  на  телефон 0335/54-555 и GSM 0896 686 704.", "date": "2018.02.26", "title": "Пловдив: Всички пътища в община Карлово са проходими, няма затворени участъци и прекъснато електрозахранване"}
{"url": "http://www.focus-news.net/news/2018/02/26/2492984/d-r-stanislav-polomski-tssmp-vidin-speshnite-ni-ekipi-sa-se-otzovali-na-vsichki-povikvaniya-vapreki-uslozhnenata-zimna-obstanovka.html", "text": "Спешните ни екипи са се отзовали на всички повиквания въпреки усложнената зимна обстановка. Това каза за Радио „Фокус“ – Видин д-р Станислав Поломски, директор на ЦСМП - Видин. Той посочи, че 8 са екипите, които денонощно обслужват населението в областта. „Четири са високопроходимите линейки, с които разполагаме. Всички линейки са оборудвани със зимни гуми, разполагаме и с достатъчно гориво. Засега нямаме сигнал, който да сме приели и да не можем да достигнем до болния заради непроходимост на пътя“, каза д-р Поломски. Той добави, че при затваряне на пътищата от ЦСМП - Видин се обръщат за помощ към РСПБЗН, които  разчистват пътя с техника и след тях обикновено се движи линейката. „Имали сме такива случаи, но засега успяваме да стигнем до всички, които са ни потърсили за помощ“, каза д-р Поломски.\r\nАнна ЛОЗАНОВА", "date": "2018.02.26", "title": "Д-р Станислав Поломски, ЦСМП - Видин: Спешните ни екипи са се отзовали на всички повиквания въпреки усложнената зимна обстановка"}
{"url": "http://www.focus-news.net/news/2018/02/26/2492986/sofiya-32-godishen-mazh-e-zadarzhan-za-krazhba-ot-uchilishtna-stolova-v-kostinbrod.html", "text": "32-годишен мъж е задържан за кражба от училищна столова в Костинброд. Това съобщиха от пресцентъра на ОДМВР-София. Сигналът е подаден на 25 февруари по обяд в РУ-Костинброд за мъж, който краде инвентар в столовата на учебно заведение в града. На място незабавно са били изпратени полицейски служители, които задържали извършителя на престъпното посегателство. Униформените са установили, че 32-годишният Н. Н. от Костинброд е проникнал в помещението през прозорец, като е приготвил за изнасяне чувал и торби с метална посуда, а също така е отнел и наличните парични средства в касата на столовата. При извършения му обиск у криминално проявения мъж е открита и иззета сумата от 133 лева. Н.Н. е задържан с полицейска мярка за срок до 24 часа. Срещу него е започнато бързо производство за извършено престъпление по чл. 195, ал.1 от НК.", "date": "2018.02.26", "title": "София: 32-годишен мъж е задържан за кражба от училищна столова в Костинброд"}
{"url": "http://www.focus-news.net/news/2018/02/26/2492985/d-r-atanas-kambitov-kmet-na-obshtina-blagoevgrad-nie-sme-parvata-obshtina-v-balgariya-koyato-realizira-dva-proekta-koito-ne-sa-obshtinska-sobstvenost.html", "text": "Ние сме първата община в България, която реализира два проекта, които не са общинска собственост. Това каза по време на първа копка на дейностите по обновяване и модернизиране на сградите на ОДМВР и Първо РПУ в Благоевград кметът на областния център д-р Атанас Камбитов, предаде репортер на Радио „Фокус“ - Пирин. „Днес даваме старт на поредния проект, който реализира Община Благоевград, а това е втората сграда, която не е общинска собственост и я санираме- първата беше на пожарната. Ние сме единствената община в България и като винаги трябва да се използваме тези случаи за да се похвалим“, каза Камбитов. Той подчерта, че преди няколко дни след възникнали спорове е направил проста равносметка, като за последните две години в община Благоевград са  реализирали проекти за 122 милиона лева по Национална програма за енергийна ефективност на многофамилните жилищни сгради. „В момента правим пожарната и след това започваме сградата на Общината, а в момента даваме старт на сградата на полицията. Ще бъдат обновени и около 10 сгради на обща стойност 10 милиона. Забавихме се малко, защото имаше обжалване. Искам да пожелая на строителите безпроблемна работа“, каза Камбитов.\r\nЛора КАЛЧЕВА", "date": "2018.02.26", "title": "Д-р Атанас Камбитов, кмет на Община Благоевград: Ние сме първата община в България, която реализира два проекта, които не са общинска собственост"}
{"url": "http://www.focus-news.net/news/2018/02/26/2492979/targovishte-27-i-28-fevruari-shte-badat-neuchebni-v-obshtina-targovishte-popovo-i-antonovo-v-obshtina-opaka-izlizat-v-darvena-vakantsiya-za-tri-dni.html", "text": "27 и 28 февруари ще бъдат неучебни в община Търговище, Попово и Антоново, в община Опака излизат в дървена ваканция за три дни. Това съобщи за Радио „Фокус“ - Шумен Елка Станчева, началник на Регионалното управление на образованието в Търговище. „Към момента официално постъпили уведомления и заповеди за обявяване на неучебни 27 и 28 февруари има от община Търговище, Попово и Антоново, в община Опака се преустановяват занятия от 27 февруари до 1 март“, заяви Елка Станчева.\r\nИвелина ИВАНОВА", "date": "2018.02.26", "title": "Търговище: 27 и 28 февруари ще бъдат неучебни в община Търговище, Попово и Антоново, в община Опака излизат в дървена ваканция за три дни"}
{"url": "http://www.focus-news.net/news/2018/02/26/2492988/vas-uvazhi-protesta-na-prokuraturata-i-otmeni-chast-ot-pravilata-za-izmervane-na-kolichestvoto-elektricheska-energiya-prieti-ot-kevr.html", "text": "С решение № 2315/21.02.2018 г. по адм. дело № 3879/2017 г. на Върховния административен съд, 3 членен състав уважи протеста на Върховната административна прокуратура и разпоредбите на чл.48, чл.49, чл.50 и чл.51 от Правилата за измерване на количеството електрическа енергия, приети с т. 3 от Протоколно решение № 147 от 14.10.2013 г. на КЕВР са отменени. Това съобщиха от пресцентъра на прокуратурата. \r\nПрез 2017 г. Върховната административна прокуратура оспори пред Върховния административен съд законосъобразността на текстовете. С посочените разпоредби се уреждат отношенията, свързани със случаи и начини за извършване на преизчисление на количеството електрическа енергия, потребено от битови и небитови клиенти от операторите на съответните мрежи и то едностранно.\r\nСред основанията на протеста на Върховната административна прокуратура са, че посочените норми са приети в нарушение на основни начала на административното производство - законност; равенство; достъпност, публичност и прозрачност; последователност и предвидимост и при неспазване на приложими разпоредби на Закона за нормативните актове, въведени за гарантиране на принципите за обоснованост, стабилност, откритост и съгласуваност.", "date": "2018.02.26", "title": "ВАС уважи протеста на прокуратурата и отмени част от Правилата за измерване на количеството електрическа енергия, приети от КЕВР"}
{"url": "http://www.focus-news.net/news/2018/02/26/2492990/sofiya-chuzhdestranen-turist-e-sas-zabrana-za-napuskane-na-stranata-zaradi-nepristoyno-povedenie-i-napadenie-nad-politsay-v-borovets.html", "text": "Чуждестранен турист е обвинен за хулигански действия и му е наложена забрана за напускане на страната. Това съобщиха от пресцентъра на ОДМВР-София. Инцидентът е станал на 17 февруари. В РУ-Самоков е образувано досъдебно производство срещу 22-годишен чужденец за това, че около 23.25 часа същия ден, пред туристическото бюро на хотел в курорта Боровец, е извършил непристойни действия, грубо нарушаващи обществения ред, съпроводени със съпротива срещу полицейски служители от РУ-Самоков - дърпане и нанасяне на удар с юмрук в областта на лицето на един от униформените. След приключване на действията по разследването извършителят е привлечен в качеството на обвиняем за престъпление по чл. 325, ал.2, вр. ал.1 от НК. Наложена му е забрана за напускане пределите на Република България.", "date": "2018.02.26", "title": "София: Чуждестранен турист е със забрана за напускане на страната заради непристойно поведение и нападение над полицай в Боровец"}
{"url": "http://www.focus-news.net/news/2018/02/26/2492989/plovdiv-zamestnik-kmetat-po-sigurnost-i-transport-georgi-marinov-napuska-rakovodstvoto-na-obshtinata.html", "text": "Заместник-кметът по сигурност и транспорт Георги Маринов напуска Община Пловдив от 1 март. Това бе съобщено на пресконференция днес, предаде репортер на Радио „Фокус” - Пловдив. Самият Маринов обясни, че това е негов личен акт, а причината са здравословни проблеми. Кметът Иван Тотев го поздрави за досегашната му работа в общината и му връчи плакет за заслугите – формирането на звено доброволци за действия при бедствия и аварии и за укрепването на „Общинска охрана”, както и за работата по осигуряването на режим за автомобилите в Стария град и Капана. Според кмета мястото на Маринов временно ще заема другият заместник-кмет по транспорта Златин Велев. Възможно е до края на мандата да не се назначава нов зам.-кмет на мястото на Георги Маринов. Самият Златин Велев обясни, че ще продължи започнатото от Маринов.\r\nЦветана ТОНЧЕВА", "date": "2018.02.26", "title": "Пловдив: Заместник-кметът по сигурност и транспорт Георги Маринов напуска ръководството на Общината"}
{"url": "http://www.focus-news.net/news/2018/02/26/2492992/pazardzhik-trima-izvarshiteli-na-krazhbi-sa-zadarzhani-za-poslednite-72-chasa-na-teritoriyata-na-oblastta.html", "text": "Трима извършители на кражби са задържани през последните 72 часа на територията на област Пазарджик, съобщиха за Радио „Фокус“ – Пазарджик от Пресцентъра на ОД МВР-Пазарджикe. В петък вечерта е получен сигнал от охранителна фирма в областния град, в който се съобщава за сигнал, че в аптека се извършва кражба. Пристигналите охранители заловили на мястото 16-годишен тийнейджър в момент на кражба на парите от оборота в аптеката. Пристигналите на мястото полицейски служители задържали за срок от 24 часа непълнолетното момче. С него работи инспектор „Детска педагогическа стая“, образувано е бързо производство. \r\nДвама крадци апаши са проникнали в двора на цех за дървопреработване, собственост на частна фирма от Брацигово. От там била извършена кражба на части от паркиран вътре лек автомобил „Хюндай“. В резултат на проведеното разследване са установени и задържани двама 54-годишни мъже от Брацигово.  Спрямо тях е образувано полицейско производство.", "date": "2018.02.26", "title": "Пазарджик: Трима извършители на кражби са задържани за последните 72 часа на територията на областта"}
{"url": "http://www.focus-news.net/news/2018/02/26/2492991/chez-speshen-avarien-remont-na-eso-nalaga-izklyuchvane-na-podstantsiya-belogradchik.html", "text": "Спешен авариен ремонт на съоръжение, собственост на държавния Електроенергиен системен оператор /ЕСО/, налага временно изключване на подстанция \"Белоградчик\". Това съобщиха от пресцентъра на ЧЕЗ.   В резултат за около 2 часа ще бъде прекъснато електрозахранването на клиентите на ЧЕЗ Разпределение в град Белоградчик и населените места в общината: Вещица, Струнин дол, Върба, Сливовник, Рабиша, Раяновци, Ошане, Чифлик, Праужда, Пролазница, Крачимир, Стакевци, Дъбравка, Граничак и Салаш.", "date": "2018.02.26", "title": "ЧЕЗ: Спешен авариен ремонт на ЕСО налага изключване на подстанция \"Белоградчик\""}
{"url": "http://www.focus-news.net/news/2018/02/26/2492982/smolyan-21-patnotransportni-proizshestviya-sa-registrirani-v-oblastta-ot-sutrinta-19-ot-tyah-sa-v-grada.html", "text": "От 07.30 часа до настоящия момент на територията на ОДМВР-Смолян са регистрирани 21 пътнотранспортни произшествия, като 19 от тях на територията на гр. Смолян. В две от произшествията има пострадали трима  участници в движението. Това съобщиха от пресцентъра на ОДМВР – Смолян. Целия ресурс на сектор „Пътна полиция“ при ОДМВР - Смолян и РУ- Смолян е насочен към регулиране на движението и недопускане на произшествия.\r\nПредвид обилния снеговалеж и обявения червен код за интензивни валежи, апелираме към участниците в пътното движение да бъдат особено внимателни, както в случаите, в които са пешеходци, така и като водачи на моторни превозни средства. Личните автомобили да бъдат подготвени за пътуване при зимни условия, с подходящи гуми и вериги за сняг. По възможност, до нормализиране на движението, да бъде ограничено ползването на лични автомобили само при неотложност. При необходимост да се ползва обществен транспорт. Особено важно е всички участници в пътното движение да спазват правилата и да шофират безопасно, а пешеходците да пресичат само на обозначените за това места, едва след като са се убедили, че са забелязани от водача на автомобила и последният е спрял движението си. Не бива да се допуска управление на МПС с неподходящи гуми или със скорост, несъобразена с пътните условия и обилния снеговалеж.", "date": "2018.02.26", "title": "Смолян: 21 пътнотранспортни произшествия са регистрирани в областта от сутринта, 19 от тях са в града"}
{"url": "http://www.focus-news.net/news/2018/02/26/2492994/rakovodstvata-na-komisite-po-evropeyskite-vaprosi-i-po-ikonomicheska-politika-shte-razgovaryat-s-generalniya-direktor-na-svetovnata-targovska-organizatsiya-roberto-azevedo.html", "text": "Среща на ръководствата на Комисията по европейските въпроси и контрол на европейските фондове (КЕВКЕФ), Комисията по икономическа политика и туризъм и членовете на Обществения съвет към КЕВКЕФ с генералния директор на Световната търговска организация Роберто Азеведо ще се проведе на 27 февруари 2018 г., от 11.30 ч., в зала 3, Източно крило, Народно събрание, пл. „Княз Александър І“.  Това съобщиха от пресцентъра на парламента. \r\nВ нея ще участват Александър Манолев, заместник-министър на икономиката и Атанас Папаризов, представител на България в Световната търговска организация. \r\nОбект на дискусия ще бъдат актуални въпроси, свързани с многостранната търговска система, както и предприетите от Световната търговска организация самостоятелни или в сътрудничество с други международни организации практически стъпки за улесняване на международната търговия. \r\nСлед срещата, в 12.30 часа, е предвиден брифинг за журналисти. \r\nПреди това в 10.00 часа председателят на Комисията по европейски въпроси и контрол на европейските фондове Кристиан Вигенин ще разговаря с председателя на Комисията за международна търговия на Европейския парламент Бернд Ланге.", "date": "2018.02.26", "title": "Ръководствата на комисите по европейските въпроси и по икономическа политика ще разговарят с генералния директор на Световната търговска организация Роберто Азеведо"}
{"url": "http://www.focus-news.net/news/2018/02/26/2492919/gl-inspektor-angel-papalezov-desetki-hilyadi-sa-imanyarskite-nabezi-prez-2017-g-no-registriranite-sa-edva-122-koeto-belezhi-lek-spad-v-rabotata-na-organite-na-mvr.html", "text": "Десетки хиляди са иманярските набези през 2017 г., но регистрираните са едва 122, което бележи лек спад в работата на органите на МВР. Това каза в интервю за Агенция „Фокус“ главен инспектор Ангел Папалезов - началник сектор „Културно-исторически ценности“ при Главна дирекция „Национална полиция“. „България е с едно от най-богатите културни наследства в Европа. Нареждаме се в челната тройка заедно с Италия, Гърция, Испания. За съжаление, много често са обект на престъпни посегателства от иманярския контингент, както и на криминалния, който се занимава с кражби. През изминалата година иманярските набези са десетки хиляди, но тези, които са установени и регистрирани от органите на МВР са едва 122, което бележи лек спад в работата на органите на МВР в сравнение с минали години, когато бяха около 140-150 случая на година“, коментира Папалезов. Според него това е така, защото този вид престъпления се характеризират с изключителна латентност, тъй като голяма част от престъпленията се извършват в слабо населени райони, в горски масиви, в земеделски земи, където се намират археологическите обекти на България. „При тези 122 регистрирани случая задържаните лица са 116, като можем да отличим и да похвалим областните дирекции на Стара Загора и на Пазарджик, които през изминалата 2017 г. имат най-много проведени реализации и регистрирани случаи в областта на археологическото културно наследство. Съответно в Пазарджик са 15, а в Стара Загора – 14 случая, което е много сериозна работа от колегите с много задържани културни ценности, с доста сключени споразумения от криминалния контингент с прокуратурата“, допълни той и уточни, че това носи надежди за голям превантивен ефект в съответната област. \r\nПо думите му по отношение на извършените кражби на културни ценности, за изминалата година те са 82, като най-голям брой са кражбите от частни домове на съвременни произведения на изкуството, на картини и скулптури, на антикварни предмети. „Откраднатите картини през 2017 г. са 224, а иконите, откраднати от религиозни храмове, са 58. Това е лек спад на извършените кражби, което донякъде кореспондира с проведените мероприятия от областните дирекции по охранителни обследвания, както на църквите, така и на музеите и на търговските обекти, които предлагат културни ценности за продажба“, каза още Ангел Папалезов.\r\nЛюба АЛЕКСИЕВА", "date": "2018.02.26", "title": "Гл. инспектор Ангел Папалезов: Десетки хиляди са иманярските набези през 2017 г., но регистрираните са едва 122, което бележи лек спад в работата на органите на МВР"}
{"url": "http://www.focus-news.net/news/2018/02/26/2492998/sport-stk-ofitsialno-otlozhi-mezhdinniya-krag-na-parva-liga.html", "text": "Спортно-техническата комисия към Българския футболен съюз отложи междинния 23-и кръг на Първа лига заради обилния снеговалеж в страната. Съответното решение бе взето на извънредно заседание на комисията.\r\nМачовете, които трябваше да бъдат играни днес, ще бъдат насрочени допълнително, се казва в разпространеното съобщение от СТК. Уточнява се, че освен от Първа лига, е отменена и срещата между Черноморец Балчик и Лудогорец 2 от Втора лига.", "date": "2018.02.26", "title": "Спорт: СТК официално отложи междинния кръг на Първа лига"}
{"url": "http://www.focus-news.net/news/2018/02/26/2492995/kyustendil-25-santimetra-e-dostignala-snezhnata-pokrivka-v-grada-kam-1100-chasa.html", "text": "25 сантиметра е достигнала снежната покривка в Кюстендил към 11.00 часа. Това съобщиха за Радио „Фокус” – Кюстендил от Националния институт по метеорология и хидрология (НИМХ) при БАН. В рамките на три часа дебелината на снежната покривка се е увеличила с нови 3 сантиметра. Към момента продължава да вали сняг, най-интензивен е валежът в района на Община Кюстендил. Прогнозата е за отслабване на валежа.\r\nВенцеслав ИЛЧЕВ", "date": "2018.02.26", "title": "Кюстендил: 25 сантиметра е достигнала снежната покривка в града към 11.00 часа"}
{"url": "http://www.focus-news.net/news/2018/02/26/2492987/vyara-tserovska-kmet-na-pernik-ako-temperaturata-ne-se-vazstanovi-v-uchilishtata-i-utre-nyama-da-bade-ucheben-den.html", "text": "\"Пътищата в Перник са проходими при зимни условия\", заяви кметът на Община Перник Вяра Церовска, съобщиха от пресцентъра на Общината. От събота през нощта общинското ръководство проверява и следи пътната обстановка. \r\n„Основните пътни артерии са почистени. При тези зимни условия градският транспорт не е отказал нито един от маршрутите, към които са поети ангажименти, разбира се, почистването на пътища продължава и в съответствие с обстановката и нуждите на определени места, които непрекъснато изникват“, посочи Церовска.\r\nЗаради проблема с топлоподаването със заповед на кмета Вяра Церовска  в Перник  са разпуснати учениците в Шесто СУ „Св. св. Кирил и Методий“, ОУ „Св. Иван Рилски“, ПМГ „Христо Смирненски“, СОУРИЧЕ „Д-р Петър Берон“ и ОУ „Св. Константин Кирил Философ“ в кв. „Тева“.\r\n„Лично за мен е голям проблем затова, че Топлофикация – Перник не изпълнява задълженията си, не само към абонатите, към които е поела ангажимент, но и към общинските училища, детски градини и здравни заведения. От вчера правя непрекъснато контакти с директорите на учебните и детските заведения. По–голяма част от тях още през нощта са започнали да осигуряват отопление и има учебни занятия в кв. „Изток“, с изключение в Езиковата гимназия, където има намаляване на часовете“, обясни Церовска.\r\nПроверката от сутринта на двамата зам.-кметове Севделина Ковачева и Владислав Караилиев показва, че температурата в училищата е между 19 – 22 градуса, в детските заведение температурата е около 22 градуса.\r\nПо думите на кмета директорът на Шесто училище Адриана Ольова е завила, че за нейните ученици утре са осигурени отоплителни уреди и часовете ще протекат нормално.\r\n„Ако температурата не се възстанови в училищата и утре няма да бъде учебен ден. Ние следим непрекъснато обстановката“, допълни Церовска.\r\nКметът Вяра Церовска припомни, че от нейно име е изпратено писмо до областния управител на Перник и Комисията за енергийно и водно регулиране за отговорността на Топлофикация – Перник и очаква отговор за поетите ангажименти.", "date": "2018.02.26", "title": "Вяра Церовска, кмет на Перник: Ако температурата не се възстанови в училищата и утре няма да бъде учебен ден"}
{"url": "http://www.focus-news.net/news/2018/02/26/2492996/gl-inspektor-angel-papalezov-balgariya-se-e-prevarnala-v-strana-na-mentetata.html", "text": "България се е превърнала в страна на ментетата. Това каза в интервю за Агенция „Фокус“ главен инспектор Ангел Папалезов - началник сектор „Културно-исторически ценности“ при Главна дирекция „Национална полиция“. „За наше съжаление сме една от малкото страни в Европа, където фалшифицирането на културни ценности не е престъпление. Българското законодателство урежда, че подправянето и фалшифицирането на културни ценности е единствено административно нарушение и се преследва с административна санкция от Закона за културното наследство. Това води до голям проблем след себе си, защото първо руши имиджа на България като страна, която се грижи, както за собственото си културно наследство, така и за това на Европа. В резултат на това сме се превърнали като страна на ментетата“, заяви Папалезов. По думите му сме известни в специализирания свят, както на археолозите, така и на правораздавателните органи като една от страните с най-голям производител и износител на ментета за Европа и за света изобщо. „Едно от нещата, които трябва да се направят, е бърза промяна на Наказателния кодекс, където да се оформи наказателен състав за този вид престъпление. Вече се наблюдава, че в оборота на съвременно изкуство в България около 30-40% от произведенията на изкуството са фалшификации. В археологията, която циркулира на черния пазар в България и която става предмет на износ към европейския и световен пазар, нивото на фалшификати е някъде около 70-80%. Това е недопустимо за европейска страна“, допълни Папалезов. \r\nТой отбеляза, че 2014 и 2015 г. от ГД „Национална полиция“ са били предложени наказателни състави за производството продажбата и разпространението на фалшификати на културни ценности, които съвместно с Министерството на културата, тогава са влезли като предложения към новия Наказателен кодекс. „Тогава той се подготвяше от Министерството на правосъдието, но тъй като работата по него е спряла към момента, и самото предложение на ГДНП все още не е видяло бял свят. Надявам се заинтересованите браншови организации като Съюза на колекционерите, Съюза на търговците, както и Министерството на културата, да подемат някакъв дебат по темата, защото това много сериозен ущърб на българското културно наследство“, каза още Ангел Папалезов. \r\nЛюба АЛЕКСИЕВА", "date": "2018.02.26", "title": "Гл. инспектор Ангел Папалезов: България се е превърнала в страна на ментетата"}
{"url": "http://www.focus-news.net/news/2018/02/26/2493002/plovdiv-118-novi-gradski-avtobusi-shte-zarabotyat-ot-1-mart-v-grada.html", "text": "118 нови градски автобуси ще заработят от 1 март в Пловдив. Това съобщи на пресконференция днес Златин Велев, зам.-кмет по транспорт, предаде репортер на Радио „Фокус“ - Пловдив. Според Велев договорът с превозвачите ще бъде подписан в сряда. Автобусите са модерни, отоплени, достъпни за инвалиди. Велев каза още, че Общината започва да налага санкции на превозвачи за неотоплени през зимата и неохладени през лятото автобуси. Ще се налагат санкции и за подминаване и неспиране на спирки. Община Пловдив отремонтира и 26 нови заслона в града. Ремонтирани са и тротоарните настилки около заслоните, за да се пътува нормално с градския транспорт. „С новите автобуси и удължаването на линиите се надяваме все повече пловдивчани да използват градския транспорт, като по този начин се облекчи трафика в града”, каза Златин Велев. По думите му продължава вандализма със стъклата на заслоните по спирките. Очаква се да се разшири видеонаблюдението, така, че да се обхващат и част от спирките. В момента приоритет са парковете и местата за отдих.\r\nЦветана ТОНЧЕВА", "date": "2018.02.26", "title": "Пловдив: 118 нови градски автобуси ще заработят от 1 март в града"}
{"url": "http://www.focus-news.net/news/2018/02/26/2493003/sofiya-39-godishen-mazh-e-zadarzhan-za-shofirane-s-339-promila-alkohol-v-s-gorna-malina.html", "text": "Задържан е 39-годишен мъж за шофиране с 3.39 промила алкохол в с. Горна Малина. Това съобщиха от пресцентъра ОДМВР-София. Около 15.20 часа на 24 февруари в с. Горна Малина автопатрул е извършил проверка на лек автомобил „Фолксваген Голф“. Когато тествали водача за употреба на алкохол, дрегерът отчел, че 39-годишният Д.М. от с. Априлово е седнал зад волана с внушителните 3.39 промила. Нарушителят е задържан за срок до 24 часа и срещу него е започнато бързо производство за извършено престъпление по чл. 343Б, ал.1 от НК.", "date": "2018.02.26", "title": "София: 39-годишен мъж е задържан за шофиране с 3.39 промила алкохол в с. Горна Малина"}
{"url": "http://www.focus-news.net/news/2018/02/26/2493005/blagoevgrad-ekip-na-oblastnoto-patno-upravlenie-e-okazal-sadeystvie-na-zakasal-avtomobil-v-rayona-na-prohoda-predel.html", "text": "Екип на Областно пътно управление – Благоевград е оказал съдействие на закъсал автомобил в района на прохода Предел. Това съобщи за Радио „Фокус“ – Пирин дежурният служител в пътното управление. Инцидентът не е възпрепятствал движението на останалите моторни превозни средства. \r\nДежурният служител съобщи още, че пътищата в областта са проходими при зимни условия. „Въпреки това шофьорите трябва да са много внимателни, тъй като навсякъде продължава да има обилни валежи от сняг, както и снегонавявания“, допълни той и подчерта, че в района на Предел и Юндола валежите от сняг са най-силни, заради което апелира към водачите на автомобили да не тръгват на път, освен ако не им се налага.\r\nЛивия НИНОВА", "date": "2018.02.26", "title": "Благоевград: Екип на Областното пътно управление е оказал съдействие на закъсал автомобил в района на прохода Предел"}
{"url": "http://www.focus-news.net/news/2018/02/26/2493000/zhivko-tabakov-burgas-shte-zagubi-milioni-ako-ne-se-uchredi-organizatsiya-za-upravlenie-na-burgaski-chernomorski-turisticheski-rayon.html", "text": "Бургас ще загуби милиони, ако не се учреди Организация за управление на Бургаски черноморски туристически район. Това обяви на извънредна пресконференция Живко Табаков, упълномощен представител на Учредителния комитет, предаде кореспондент на Радио „Фокус“ - Бургас. Причината е, че на 22 февруари не се е състояло учредителното събрание поради липсата на трима от общо 12 кмета в областта. Това са кметовете на Община Царево Георги Лапчев, Община Приморско д-р Димитър Германов и Община Созопол Панайот Рейзи. С решения на Общинските съвети последните са определени като представители на учредителното събрание, а в случай на тяхното отсъствие са определени и техните заместници.По думите на Табаков до момента диалогът между общините и неправителствените организации бил добър. „Нямаше никакви индикации, че ние можем да не организираме това учредително събрание и да бъдем застрашени до такава степен, че ако пропуснем шанса на 15 март, когато е второто учредително събрание,по който е работено по-малко от 60 години“, каза още Табаков. По думите му за това райониране се работи от 1960 година, като най-голям напредък е имало между 2007 и 2013 година. През 2013 година идеята е залегнала в Закона за туризма, а през 2015 бива приета. Табаков добави, че до края на тази седмица ще изпрати отворено писмо до премиера Бойко Борисов, до вицепремиера Валери Симеонов, до министъра на туризма Николина Ангелкова, до Петър Кънев, председател на Комисията по туризъм в НС с което да ги запознае с проблема. „Разчитам не само аз да алармирам, но да получа подкрепата от абсолютно цялата представителна власт да вземат активно участие в създаването на този туристически район“, заяви още Табаков. По думите му след 15 март може да се направи отново процедурата за учредяване на комитет, но това ще отнеме 2 години и милиони левове.\r\nСпоред концепцията за туристическо райониране България трябва да бъде разделена на 9 туристически района. Към момента има три района - Родопи, в който влизат Пампорово, Велинград, Златоград; Варна и Добруджа; Банско.\r\nМария РУСЕВА", "date": "2018.02.26", "title": "Живко Табаков: Бургас ще загуби милиони, ако не се учреди Организация за управление на Бургаски черноморски туристически район"}
{"url": "http://www.focus-news.net/news/2018/02/26/2493004/lovech-47-godishen-biznesmen-e-nameren-ubit-v-kashtata-si-v-s-dobrevtsi.html", "text": "47-годишен бизнесмен е намерен убит в къщата си в с. Добревци. Това съобщиха от ОДМВР-Ловеч за Агенция „Фокус“. Сигналът за убийството е получен около 18.50 часа на 25 февруари в РУ-Ябланица. Подаден е от 50-годишен мъж, който съобщил, че е открил трупа на 47-годишния си брат в къща, в село Добревци, в която той живеел сам. На мястото незабавно е изпратен полицейски екип, който установява огнестрелна рана в областта на главата на убития мъж. Образувано е досъдебно производство. Работата на полицията продължава под наблюдението на Окръжна прокуратура Ловеч.", "date": "2018.02.26", "title": "Ловеч: 47-годишен бизнесмен е намерен убит в къщата си в с. Добревци"}
{"url": "http://www.focus-news.net/news/2018/02/26/2493007/pregled-na-mezhdunarodnite-novini-do-13-chasa-agentsiya-fokus.html", "text": "В края на март Министерството на отбраната на България ще представи на Министерския съвет проект, който предвижда отпускането на средства в размер над 3,5 милиарда лева (2,2 млрд. долара) за закупуване на нова бронирана техника, патрулни кораби и реактивни самолети. Това пише в своя публикация руското издание „Репортер\", позовавайки се на българския министър на отбраната Красимир Каракачанов, отбелязва „Локално“. \r\nСъгласно думите на Каракачанов, военните на София искат закупуването на нови самолети, с които да бъдат заменени настоящите МиГ-29. Ще бъдат разгледани възможности за закупуване на нови или вече използвани самолети „Грипен“, F-16 или „Юрофайтър Тайфун“. Не се иключва разглеждането на предложения и от други производители на авиационно оборудване, включително Dassault Rafale.\r\nВ края на 2017 г. Каракачанов изрази мнение, че оптималната опция за българските ВВС е ремонт на МиГ-29, а не закупуване на нови машини. Възможно за промяната на неговата позиция и да са повлияли преговорите с американския му колега Джеймс Матис, с когото разговаряха на 15 февруари в Брюксел, в рамките на срещата на министрите на отбраната на страните от НАТО. По-късно Каракачанов заяви, че до 2024 г. София възнамерява да увеличи военния бюджет на страната до 2% от своя БВП.\r\n*** Председателят на Европейската комисия Жан-Клод Юнкер и комисарят по политиката за разширяване и добросъседски отношения Йоханес Хан пристигат в понеделник на двудневно посещение в Сърбия, където ще проведат преговори с държавния глава и министър-председателя на западната ни съседка, съответно Александър Вучич и Анна Бърнабич.\r\nДвамата европейски политици пристигат в Белград от Тирана. Балканската им обиколка започна от Скопие, ще продължи с визита в черногорската столица Подгорица, в Сараево, Босна и Херцеговина, и ще завърши в Прищина, Косово. На 1 март Юнкер и Хан ще пристигнат в София за среща с българския премиер Бойко Борисов и лидерите на Македония, Босна и Херцеговина, Черна гора, Косово и Сърбия.\r\n*** В понеделник, 26 февруари, в Брюксел ще бъде възобновен диалогът за нормализиране на двустранните отношения между Сърбия и Косово.\r\nРазговорите под егидата на Европейския съюз ще продължат два дни и в рамките им ще бъдат обсъдени неизпълнените положения, заложени в Брюкселския договор, предимно около създаването на Общността на сръбски общини.\r\nСръбската делегация на преговорите ще оглави директорът на Службата за Косово и Метохия при правителството на Сърбия, Марко Джурич, а косовската - главният преговарящ на Прищина Авни Арифи, който се счита за фигура, близка до премиера Рамуш Харадинай.\r\nТози кръг от преговори трябваше да се състои на 16 януари, но беше отменен поради убийството на един от лидерите на косовските сърби - Оливер Иванович.\r\n*** При нови въздушни удари, нанесени от режима в Дамаск срещу бунтовническия анклав Източна Гута в понеделник, са загинали 10 цивилни, девет от които – от едно семейство, съобщават от Сирийската обсерватория за човешките права.\r\nСъгласно разпространената информация, въздушните удари са поразили сграда в Дума, главен град в Източна Гута.\r\n*** Министрите на външните работи на страните от Европейския съюз ще се срещнат в Брюксел в понеделник за редовната си месечна среща, която ще се проведе на  фона на продължаващата криза в Сирия. Въпросът не е включен в дневния ред, но продължаващите атаки срещу бунтовниците на Източна Гута, въпреки резолюцията на ООН за прекратяване на огъня, вероятно ще повлияят на разговорите в Брюксел. \r\nОсвен това министрите ще се занимават с положението в бившата съветска република Молдова и продължаващия конфликт между правителството и опозицията във Венецуела. Това се отнася и до въпроса дали следва да бъдат наложени допълнителни санкции на членовете на правителството в Каракас, подкрепящи президента Николас Мадуро. В рамките на работен обяд външните министри ще се срещнат с представители на няколко арабски държави, за да обсъдят как може да се започне отново мирният процес между Израел и палестинците.\r\n*** В рамките на реч, произнесена в югоизточния град Кахраманмараш, държавният глава на Турция Реджеп Тайип Ердоган призова гражданите на страната да имат готовност за военна повинност.\r\n„Нека всеки бъде готов за военна повинност, въпреки че необходимостта от такава не е непосредствена“, подчерта турският президент, като същевременно допълни, че когато настъпи моментът, той ще бъде първият, който ще призове гражданите да помогнат на военните на Анкара.\r\nИзявленията на Ердоган, както и докладите в турските електронни медии, които призовават гражданите да видят местоположенията, на които може да бъдат използвани в помощ на военните, повдигат въпроси за хода на военната операция в Сирия, коментират от редакцията.\r\n*** Автомобил на Консулството на Албания в северния гръцки пристанищен град Солун е бил взривен с бомба. Съгласно разпространената информация, инцидентът се е случил около 2.30 часа в понеделник. Взривеното превозно средство е било с дипломатически номера и е било паркирано пред сградата на албанското консулство в Солун. По данни на тиранските медии заложената бомба е била самоделна. \r\nВъпреки бързата намеса на противопожарните служби, автомобилът на консулството е изгорял напълно. \r\nНе се привежда друга информация за произшествието.\r\n*** Четирима души са загинали при експлозията, която разтърси сграда в централния град Лестър във Великобритания.\r\n„Към настоящия момент има четири потвърдени смъртни случаи, четирима души остават в болница, един от които със сериозни наранявания“, се казва в изявление на полицията в града във връзка с инцидента от неделя.\r\n***", "date": "2018.02.26", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/02/26/2492993/yambol-obshtinata-e-v-gotovnost-za-deystviya-pri-uslozhnenata-zimna-obstanovka.html", "text": "Поради рязкото влошаване на метеорологичните условия, изразяващо се в снеговалеж със силен вятър и очакваните критично ниски температури, е необходимо да бъдат взети допълнителни мерки за осигуряване на нормалното функциониране на учрежденията, ВиК и електроразпределителните дружества, осигуряване на безпроблемно движение по пътищата на територията на община Ямбол и опазване на живота и здравето на гражданите. Това съобщиха от пресцентъра на Община Ямбол. \r\nВъв връзка с това със заповед на кмета на община Ямбол Георги Славов е разпоредено ръководителите на административни, стопански и търговски обекти, училища и детски градини, културни институти, учреждения и обществени организации, да проверят подготовката и окомплектоването на хората и техниката, които ще работят по почистването на снега и заледените участъци по пътната настилка, тротоарните площи, стълбищата и дворовете при усложнени зимни условия и да осигурят своевременното им оповестяване и събиране, както и по сменната им работа. Да се осигурят необходимите луга, пясък, топло облекло и други материални средства. \r\nС цел превенция, почистването да започне своевременно, за да не се допусне опасно натрупване на сняг и заледяване. Да се отстраняват опасните ледени висулки и натрупвания на сняг по покривите и  да се предприемат мерки за предотвратяване замръзването на водопроводите се посочва  в заповедта.\r\nУправителят на „В и К” ЕООД Ямбол трябва да създаде необходимата организация за отстраняване на възникнали аварии по водопроводната мрежа.Управителите на „ЕСО” ЕАД, Мрежови експлоатационен подрайон – Ямбол и на КЕЦ – Ямбол да организират бързото ликвидиране на възникнали аварии по съоръженията и електрическата мрежа на територията на общината при усложнените зимни условия e разпоредено още в заповедта на кмета.", "date": "2018.02.26", "title": "Ямбол: Общината е в готовност за действия при усложнената зимна обстановка"}
{"url": "http://www.focus-news.net/news/2018/02/26/2493008/nikolay-hadzhiev-odmvr-blagoevgrad-deynostite-po-obnovyavane-i-modernizirane-na-sgradite-na-odmvr-i-parvo-rpu-sa-ot-golyamo-znachenie.html", "text": "Дейностите по обновяване и модернизиране на сградите на ОДМВР и Първо РПУ са от голямо значение. Това каза по време на първа копка на проекта Николай Хаджиев, директор на ОД на МВР- Благоевград, предаде репортер на Радио „Фокус“ - Пирин.  „Времето днес е зимно, със снеговалеж и се надяваме, че следващата зима сградите ще бъдат санирани, отоплени и ще има добри условия за работа“, каза Хаджиев. Той благодари на всички отговорни за този проект хора. „Да си пожелаем  строително-ремонтните дейности да продължат безпроблемно и в срок. И след приключването им всички да се поздравим с едни обновени сгради, реновирани, санирани, с изолация, с нова дограма и значително подобрени условия на труд. Още веднъж благодаря на Община Благоевград и екипът на кмета д-р Атанас Камбитов, на колегите и служителите, които са пряко ангажирани с проекта. Пожелавам на добър час на строителите и изпълнителите на проекта“, каза Хаджиев.\r\nЛора КАЛЧЕВА", "date": "2018.02.26", "title": "Николай Хаджиев, ОДМВР- Благоевград: Дейностите по обновяване и модернизиране на сградите на ОДМВР и Първо РПУ са от голямо значение"}
{"url": "http://www.focus-news.net/news/2018/02/26/2492999/plovdiv-dva-avtobusa-po-linii-6-i-11-sa-avarirali-tazi-sutrin-zaradi-snezhnata-obstanovka-v-grada.html", "text": "Два автобуса по линии 6 и 11 са аварирали тази сутрин заради снежната обстановка. Това съобщи на пресконференция Златин Велев, зам.-кмет по транспорт, предаде репортер на Радио „Фокус“ – Пловдив. Автобусите са били заменени с други. „Имало е и закъснения, но това е нормално за ден като днешния”, каза Велев. По думите му те се получават и в дни с обилни валежи от дъжд заради големия трафик и задръствания от автомобили на някои места в града. „Няма заледени и недостъпни места за градския транспорт заради снега“, каза още Златин Велев.\r\nЦветана ТОНЧЕВА", "date": "2018.02.26", "title": "Пловдив: Два автобуса по линии 6 и 11 са аварирали тази сутрин заради снежната обстановка в града"}
{"url": "http://www.focus-news.net/news/2018/02/26/2493006/kyustendil-patuvashtite-tezhkotovarni-avtomobili-nad-12-tona-v-posoka-gkpp-gyueshevo-se-spirat-na-parking-na-okolovrastniya-pat-na-kyustendil.html", "text": "Пътуващите тежкотоварни автомобили над 12 тона в посока ГКПП „Гюешево”  се спират на паркинг на околовръстния път на Кюстендил. Това съобщиха за Радио „Фокус” – Кюстендил от Областна дирекция на МВР – Кюстендил. Създадена е необходимата организация за престой на товарните моторни превозни средства, до отваряне за преминаване на македонския пункт „Деве баир”. Товарният трафик над 12 тона се спира и в района на Перник.\r\nВенцеслав ИЛЧЕВ", "date": "2018.02.26", "title": "Кюстендил: Пътуващите тежкотоварни автомобили над 12 тона в посока ГКПП „Гюешево” се спират на паркинг на околовръстния път на Кюстендил"}
{"url": "http://www.focus-news.net/news/2018/02/26/2493010/plovdiv-ekipite-na-obshtinskata-politsiya-zapochvat-da-rabotyat-s-udalzheno-rabotno-vreme.html", "text": "Екипите на Общинската полиция в Пловдив работят вече с удължено работно време - до 22 часа. Това съобщи на пресконференция Златин Велев, зам.-кмет по транспорта, предаде репортер на Радио „Фокус“ – Пловдив. А през лятото работното им време ще е до 24.00 часа. „Неправилно паркиращите да знаят, че органите, които налагат санкции в Пловдив, вече работят до по-късно”, каза Велев. Той съобщи още, че общината пуска в действие и още два репатриращи автомобила през тази седмица. Така общо „паяците” в Пловдив стават пет. Работното им време ще обхваща светлата част от денонощието, а след тях продължава общинска полиция, която ще налага санкции на неправилно паркиращите автомобилите си.\r\nКъм момента „Синя зона” в Пловдив работи нормално, няма проблем с паркирането заради снега. Ако се появи такъв, своевременно ще се вземе решение как да се използва зоната.\r\nЦветана ТОНЧЕВА", "date": "2018.02.26", "title": "Пловдив: Екипите на Общинската полиция започват да работят с удължено работно време"}
{"url": "http://www.focus-news.net/news/2018/02/26/2493001/dobrich-69-godishen-mazh-e-s-opasnost-za-zhivota-sled-bitov-skandal-v-balchik-zadarzhan-e-sinat-na-postradaliya.html", "text": "69-годишен мъж е с опасност за живота след побой в Балчик. Това съобщиха от ОДМВР-Добрич. На 24 февруари около 13.50 часа е получен сигнал за възникнал битов скандал на ул. “Струма” в гр. Балчик.  На място са изпратени служители, които установяват, че 44-годишният В.В., във видимо нетрезво състояние е нанесъл удар на баща си. Вследствие на инцидента, 69-годишният мъж е настанен в МБАЛ Добрич с инсулт и с опасност за живота. Извършителят е задържан за 24 часа. По случая е образувано досъдебно производство.", "date": "2018.02.26", "title": "Добрич: 69-годишен мъж е с опасност за живота след битов скандал в Балчик, задържан е синът на пострадалия"}
{"url": "http://www.focus-news.net/news/2018/02/26/2493011/narodniyat-predstavitel-ot-bsp-za-balgariya-dimitar-danchev-i-obshtinskiyat-savetnik-boris-tsvetkov-shte-provedat-priemna-za-grazhdani-na-27-fevruari.html", "text": "На 27 февруари от 15.00 до 17.00 часа народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на БСП – София. Желаещите може да се запишат предварително на телефон 02/987 20 86.", "date": "2018.02.26", "title": "Народният представител от „БСП за България“ Димитър Данчев и общинският съветник Борис Цветков ще проведат приемна за граждани на 27 февруари"}
{"url": "http://www.focus-news.net/news/2018/02/26/2493015/sliven-kriminalisti-razkriha-prestapna-shema-za-krazhbi-v-golemi-razmeri.html", "text": "Спецакцията е реализирана след проведено разследване на криминалисти на РУ - Сливен и планирани под надзора на Районна прокуратура - Сливен действия. Това съобщиха от ОДМВР - Сливен. В резултат на това лице с инициали В.М. (на 48 г.) и 49-годишна с инициали И.У. били задържани в момент на кражба от търговски обект в град Сливен на различни артикули – предимно дрехи, на стойност около 3000 лева. Установено е, че дуото е разполагало с техническо средство, което им позволявало да свалят защитния механизъм, прикрепен към стоките. В хода на процесуално-следствените действия в багажника на автомобила, с който са се предвижвали, полицейските служители намерили множество вещи, обект на кражба по същата престъпна схема. Според събраните до момента данни, по идентичен начин двамата са извършвали кражби в цялата страна. Обект на престъплението били известни вериги за облекло, предлагали стоката си в големи търговски вериги.\r\nРазмерът на нанесените щети е в процес на установяване. В.М. и И.У. са криминално проявени за кражби. Наложена им е постоянна мярка за неотклонение „задържане под стража” и са приведени в ОЗ „Следствени арести” - Сливен.\r\nПо случая е образувано досъдебно производство, в рамките на което, под наблюдението на прокуратурата, продължава работата по разкриване и документиране на цялостната престъпна дейност на двамата задържани.", "date": "2018.02.26", "title": "Сливен: Криминалисти разкриха престъпна схема за кражби в големи размери"}
{"url": "http://www.focus-news.net/news/2018/02/26/2493012/pazardzhik-okolo-15-sm-e-snezhnata-pokrivka-v-obshtina-batak-patishtata-sa-prohodimi-pri-zimni-usloviya.html", "text": "Около 15 см е снежната покривка в община Батак, пътищата са проходими при зимни условия. Това съобщи за Радио „Фокус“ – Пазарджик Петър Паунов, кмет на Общината. Пътищата са заснежени, но се обработват и към момента с оглед на продължаващите снеговалежи. Няма затворени пътни участъци, както и бедстващи туристи и автомобили.\r\nАлбена ЖИЛЕКОВА", "date": "2018.02.26", "title": "Пазарджик: Около 15 см е снежната покривка в община Батак, пътищата са проходими при зимни условия"}
{"url": "http://www.focus-news.net/news/2018/02/26/2493016/georgi-lapchev-obshtina-tsarevo-ne-otidoh-na-uchreditelnoto-sabranie-na-outr-burgaski-chernomorski-turisticheski-rayon-poradi-lichni-prichini.html", "text": "Не отидох на учредителното събрание на ОУТР „Бургаски черноморски туристически район“ поради лични причини, каза за Радио „Фокус“ - Бургас кметът на Община Царево Георги Лапчев, по повод извънредната пресконференция на Живко Табаков, упълномощен представител на Учредителния комитет на Организация за управление на \"Бургаски черноморски туристически район\". В случай, че кметът е възпрепятстван, с решение на Общинския съвет-Царево е избран да присъства на учредителното събрание зам.-кметът Николай Христов, но той не бил изпратен от Лапчев. Това е поредното учредително събрание на организация, но това е административна процедура и малко странно ми звучи: „Защо не дойде?“. Не мисля, че се е случило нещо страшно. В края на краищата ние сме живи хора и си имаме понякога личните причини. Учудвам се, че г-н Табаков, вместо да потърси контакт, е предпочел да даде пресконференция. Учудвам се и че г-н Табаков не ми звънна по телефонна да му обясня, пък и не мисля, че дължа на някого обяснения. Мисля, че диалогът е на първо място. Ако ще си говорим чрез медиите, и аз ще дам пресконференция“, каза още Лапчев.\r\nМария РУСЕВА", "date": "2018.02.26", "title": "Георги Лапчев, Община Царево: Не отидох на учредителното събрание на ОУТР „Бургаски черноморски туристически район“ поради лични причини"}
{"url": "http://www.focus-news.net/news/2018/02/26/2493018/varna-prof-d-r-krasimir-ivanov-vrachi-diplomite-na-magistar-farmatsevtite-ot-vipusk-2017-na-fakulteta-po-farmatsiya-kam-meditsinskiya-universitet-v-grada.html", "text": "На тържествена церемония 44 магистър-фармацевти от Випуск 2017 на Факултета по фармация към МУ - Варна получиха своите дипломи. Събитието се състоя във Фестивален и конгресен център - Варна, Това съобщиха от пресцентъра на МУ - Варна. 7 от абсолвентите завършват висшето си образование с отличен успех. Първенец на Випуск 2017 е маг. фарм. Красен Тонев, който завърши обучението си с успех 6.00 и бе удостоен с най-високото отличие на Факултета по фармация „Златен Гален\", което се връчва за втори път в историята на факултета. Той получи също и парична награда и грамота от ректора на университета проф. д-р Красимир Иванов, както и парична награда от кмета на град Варна, г-н Иван Портних. Всички отличници получиха награди от ректора на МУ-Варна и от Български фармацевтичен съюз.\r\nВ словото си ректорът на университета проф. д-р Красимир Иванов се обърна към младите фармацевти с думите: \r\n„Пред всички нас днес се ражда четвъртия випуск от елитни магистър фармацевти – млади, умни, амбициозни. Моят апел към вас е да не забравяте, че дори успешно завършили един етап от своето развитие, вие сте едва в началото. Затова не спирайте да търсите истината и знанието, за да можете да продължите уверено напред. Не спирайте да се учите и самоосъвършенствате, за да ставате все по-добри с всеки изминал ден. Само така успехът ще бъде винаги с вас и ще намирате истинско удовлетворение от свършената работа\".\r\nМладите специалисти положиха клетвата на фармацевта, повтаряйки словата след декана на факултета проф. Диана Иванова. По традиция бе връчена и наградата на Декана на името на „Проф. д-р Делчо Желязков\", който поставя основите на преподаването по фармакология в България. С наградата бе отличен проф. Красимир Методиев, ръководител на Катедра „Предклинични и клинични науки\" и почетен консул на Израел в България, чийто професионален път 43 години го свързва с МУ - Варна.\r\nЗа активна студентска дейност през годините на обучение и високи заслуги за утвърждаване на доброто име и престиж на университета бяха връчени плакет и грамота на магистър-фармацевт Силвана Петрова Петрова, която е и основател на Асоциацията на студентите по фармация в МУ - Варна.\r\nПрез тази година Факултет по фармация чества и своята 10-та годишнина. Той е създаден с Решение на 40-то Народно събрание на Република България от 16 октомври 2008 г. и в него се обучават студенти по специалността „Фармация\" с образователно-квалификационна степен „магистър\".\r\nМузикален поздрав към абсолвентите и техните родители отправи виртуозното клавирно дуо Хасан и Ибрахим Игнатови и техните сестри Мерлин и Нермин Игнатови, които са първокурснички, специалност Медицина в МУ - Варна.\r\nСред официалните госи на събитието бяха Народният представител в 44-тото народно събрание проф. д-р Анелия Клисарова, заместник-кметът на Община Варна г-н Тодор Иванов, председателят на комисия „Здравеопазване\" на Община Варна доц. Антоанета Цветкова, зам. ректорът на ТУ - Варна доц. д-р инж. Розалина Димова, зам. началникът на ВВМУ „Н. Й. Вацпаров\" кап. I ранг Светослав Димитранов, зам.-председателят на УС на БФС маг. фарм. Тодор Найденов, председателят на Регионална фармацевтична колегия – Варна маг.-фарм. Рада Пехливанова, многоуважаемите членове на съвета на настоятелите към МУ - Варна, директори на лечебни заведения и здравни институции.", "date": "2018.02.26", "title": "Варна: Проф. д-р Красимир Иванов връчи дипломите на магистър-фармацевтите от Випуск 2017 на Факултета по фармация към Медицинския университет в града"}
{"url": "http://www.focus-news.net/news/2018/02/26/2493014/d-r-krasimir-mihaylov-tssmp-blagoevgrad-uslozhnenata-zimna-obstanovka-ne-vazprepyatstva-rabotata-na-ekipite-ni-dori-vav-visokoplaninskite-uchastatsi.html", "text": "Усложнената зимна обстановка не възпрепятства работата на екипите ни дори във високопланинските участъци. Това каза за Радио „Фокус“ – Пирин д-р Красимир Михайлов, директор на Центъра за спешна медицинска помощ – Благоевград. Той обясни, че се поддържа непрекъсната връзка с всички филиали и за сега нещата са сравнително спокойни. „Ако се наложи да стигнем до труднодостъпни места обикновено търсим съдействие от останалите институции – пожарна, съответните общини, полиция и така нататък. На този етап не сме имали нужда да търсим помощ“, каза още Михайлов. Той подчерта, че всичко е под контрол.\r\nЛивия НИНОВА", "date": "2018.02.26", "title": "Д-р Красимир Михайлов, ЦСМП – Благоевград: Усложнената зимна обстановка не възпрепятства работата на екипите ни дори във високопланинските участъци"}
{"url": "http://www.focus-news.net/news/2018/02/26/2493020/sport-poluzashtitnikat-na-manchestar-siti-shte-propusne-gostuvaneto-na-arsenal-zaradi-kontuziya.html", "text": "Полузащитникът на Манчестър Сити Фернандиньо ще пропусне следващия мач на отбора заради контузия, която получи вчера при победата с 3:0 над Арсенал във финала за Купата на лигата на Англия.\r\n32-годишният бразилец бе сменен принудително от Бернардо Силва през второто полувреме на мача на „Уембли\". Към настоящия момент не е известно кой ще замени Фернандиньо на терена. Манчестър Сити гостува на Арсенал в четвъртък. Мачът започва в 21:45 часа.", "date": "2018.02.26", "title": "Спорт: Полузащитникът на Манчестър Сити ще пропусне гостуването на Арсенал заради контузия"}
{"url": "http://www.focus-news.net/news/2018/02/26/2492997/predsedatelyat-na-bsp-korneliya-ninova-zayavi-sreshta-s-cheshkiya-poslanik-za-prodazhbata-na-chez.html", "text": "Днес председателят на БСП Корнелия Нинова заяви среща с посланика на Чешката република Душан Щраух. Това съобщиха от пресцентъра на НС на БСП. На срещата, която се очаква да се осъществи до края на тази седмица, Нинова ще връчи писмо на посланика до чешкото правителство с въпроси относно продажбата на ЧЕЗ.", "date": "2018.02.26", "title": "Председателят на БСП Корнелия Нинова заяви среща с чешкия посланик за продажбата на ЧЕЗ"}
{"url": "http://www.focus-news.net/news/2018/02/26/2493013/kyustendil-ot-nachaloto-na-denya-na-teritoriyata-na-oblastta-ne-sa-registrirani-seriozni-patni-intsidenti.html", "text": "От началото на деня на територията на областта не са регистрирани сериозни пътни инциденти. Това съобщиха за Радио „Фокус” – Кюстендил от ОДМВР – Кюстендил. Във връзка с усложнената зимна обстановка Областна дирекция на МВР – Кюстендил съветва, че ако не е крайно наложително, пътуването трябва да бъде отложено – възможно е за определен период от време част от пътищата да се окажат затворени поради навявания. Задължително водачите трябва да проверят дали имат достатъчно гориво, въже, лопатка, фенерче и брадва. Гумите трябва да не са много напомпани, а при необходимост да се поставят вериги. Препоръчва се пътуването по първокласните пътища, които се почистват с приоритет.\r\nВенцеслав ИЛЧЕВ", "date": "2018.02.26", "title": "Кюстендил: От началото на деня на територията на областта не са регистрирани сериозни пътни инциденти"}
{"url": "http://www.focus-news.net/news/2018/02/26/2493024/blagoevgrad-v-zala-22-septemvri-beshe-predstaven-yubileen-film-natsionalen-park-rila-i-zonata-na-vechnite-snegove.html", "text": "В зала „22 септември“ беше представен юбилеен филм „Национален парк Рила и зоната на вечните снегове“, предаде репортер на Радио „Фокус“ – Пирин. Той е реализиран по повод 26 години Национален парк „Рила“. Днес е подредена и юбилейна експозиция под надслов: „Национален парк Рила – ретроспекция“. За официалната церемония имаше и подготвена музикална програма. Филмът е създаден в рамките на юбилейната година от екип на Регионален телевизионен център - Благоевград, с участието на служители на НП „Рила“. С него се цели не само да се популяризира съхраненото уникално биологично разнообразие и природните забележителности, но и да се представи историята на парка. Идеята е и да се увлече зрителят чрез ярки и запомнящи се кадри от защитената територия, които провокират, загатват и трогват аудиторията. \r\nПродукцията представя в детайли контролно охранителната и оперативната дейност на служителите от специализираната администрация на НП „Рила“. Първоначалната и водеща идея е била да бъде създаден филм ретроспекция посветена на парка, на хората, които работят за опазване на природните богатства, и на младото поколение, което да продължи завета и с обич да съхраняват природата. Основните средства за създаването му са осигурени от Министерство на околната среда и водите. Като дългогодишни партньори и двете страни участват солидарно при заснемането. В продължение на месеци екипът посети емблематични райони от защитената територия.\r\nЛора КАЛЧЕВА", "date": "2018.02.26", "title": "Благоевград: В зала „22 септември“ беше представен юбилеен филм „Национален парк Рила и зоната на вечните снегове“"}
{"url": "http://www.focus-news.net/news/2018/02/26/2493021/kmetat-na-smolyan-nikolay-melemov-obyavi-za-neuchebni-dnite-ot-27-fevruari-do-1-mart-zaradi-uslozhnenata-meteorologichna-obstanovka.html", "text": "Заради усложнената метеорологична обстановка и очакваните минусови температури, със заповед на кмета Николай  Мелемов дните 27 и 28 февруари са обявени за неучебни за ОУ „Св.Кирил и Методий” – с. Смилян и ОУ „Св.Кирил и Методий”- с. Момчиловци. За всички останали учебни заведения на територията на община Смолян неучебни са дните 27, 28 февруари и 1 март, включително. Това съобщиха от пресцентъра на Общината. \r\nЗа учебните заведения в Смилян и Момчиловци дните са два, защото Мелемов беше обявил един ден за неучебен по време на бедствието, причинено от  ураганния вятър през януари. По закон кметът има право да обяви до три дни за неучебни. \r\nДетските градини ще работят. Община Смолян съветва родителите, ако има кой да гледа децата,  да си останат по домовете.", "date": "2018.02.26", "title": "Кметът на Смолян Николай Мелемов обяви за неучебни дните от 27 февруари до 1 март заради усложнената метеорологична обстановка"}
{"url": "http://www.focus-news.net/news/2018/02/26/2493025/haskovo-obshtina-dimitrovgrad-shte-remontira-iztsyalo-detskata-gradina-v-selo-chernogorovo-za-blizo-150-000-lv-po-proekt-krasiva-balgariya.html", "text": "Община Димитровград ще ремонтира изцяло детската градина в село Черногорово за близо 150 000 лв. по проект \"Красива България\". Това съобщиха от пресцентъра на Общината. В реновирането и обновяването на сградата ремонтните дейности, които са предвидени за прилагане на енергийна ефективност, включват топлоизолация на фасадата, смяна на дограмата, подмяна конструкцията на покрива. На вторият етаж в детската градина ще бъдат изградени нови санитарни помещения и ще бъде извършен основен ремонт на стените и таваните. Настилка на пода във всички помещения на етажа ще бъде подменена с нова и оборудвано с нови климатици. Съфинансирането от страна на Община Димитровград е 89 859 лв. 67 778 лв. са средствата осигурени по проект \"Красива България\" на Министерство на труда и социалната политика.", "date": "2018.02.26", "title": "Хасково: Община Димитровград ще ремонтира изцяло детската градина в село Черногорово за близо 150 000 лв. по проект \"Красива България\""}
{"url": "http://www.focus-news.net/news/2018/02/26/2493023/pazardzhik-za-pochistvane-na-patnata-mrezha-v-obshtina-panagyurishte-rabotyat-15-snegorina-i-pet-mashini-za-opesachavane.html", "text": "Пътищата на територията на община Панагюрище са проходими при зимни условия. Това съобщи за Радио „Фокус“ – Пазарджик Радка Костуркова от Общината. Тя обясни, че продължава снегопочистването и опесъчаването в града и по населените места. “Към настоящия момент улиците в Панагюрище са проходими при зимни условия. Тротоарите и достъпите до обществени сгради, детски и учебни заведения и социални услуги в Панагюрище са почистени и проходими. Няма затворени училища, детски градини и социални услуги на територията на община Панагюрище. В момента на територията на община Панагюрище за почистване на общинската пътна мрежа и улиците в града работят 15 снегорина и още пет машини за опесъчаване“, добави Костуркова. Тя каза още, че по данни на Пътно управление – Панагюрище по републиканската пътна мрежа на територията на община Панагюрище работят 17 снегопочистващи машини.\r\nВаня НИКОЛОВА", "date": "2018.02.26", "title": "Пазарджик: За почистване на пътната мрежа в община Панагюрище работят 15 снегорина и пет машини за опесъчаване"}
{"url": "http://www.focus-news.net/news/2018/02/26/2493026/zaklyuchitelniyat-etap-ot-konferentsiyata-na-nachalnika-na-otbranata-general-leytenant-andrey-botsev-shte-se-provede-utre-v-sofiya.html", "text": "Заключителният етап от тазгодишното издание на конференцията на началника на отбраната ще се проведе утре, 27 февруари, в София. Това съобщиха от пресцентъра на Министерството на отбраната. Генерал-лейтенант Андрей Боцев ще представи анализ на подготовката, войсковия ред и дисциплината на Българската армия и структурите на пряко подчинение на министъра на отбраната през учебната 2017 г.\r\nНа конференцията ще присъстват президентът и върховен главнокомандващ на Въоръжените сили на Република България Румен Радев и заместник министър-председателят по обществения ред и сигурността и министър на отбраната Красимир Каракачанов. Участие в събитието ще вземат също и заместник-министрите на отбраната, висшият команден състав, генерали и офицери от видовете Въоръжени сили, директори на дирекции в Министерството на отбраната и Щаба на отбраната, началници и командири на структури на пряко подчинение на министъра на отбраната.", "date": "2018.02.26", "title": "Заключителният етап от конференцията на началника на отбраната генерал-лейтенант Андрей Боцев ще се проведе утре в София"}
{"url": "http://www.focus-news.net/news/2018/02/26/2493029/afp-bagdad-udalzhi-vazdushnata-blokada-na-irakski-kyurdistan.html", "text": "Властите в Багдад удължиха с три месеца забраната за международни полети към Иракски Кюрдистан, предава AFP, като се позовава на източник от летището в Ербил, столицата на автономната кюрдска област.\r\nБагдад наложи блокадата през септември миналата година, след като иракският Кюрдистан гласува с огромно мнозинство за независимост в необвързващ референдум, който беше отхвърлен като незаконен от централното правителство.\r\nМярката трябваше да остане в сила до 28 февруари.Тереза Герова", "date": "2018.02.26", "title": "AFP: Багдад удължи въздушната блокада на Иракски Кюрдистан"}
{"url": "http://www.focus-news.net/news/2018/02/26/2493030/sofiya-vremenno-e-narushen-grafikat-po-tramvayni-linii-4-5-8-i-10-po-ulalabin-i-ullavele-v-posoka-bul-vitosha.html", "text": "Временно е нарушен графикът по трамвайни линии 4, 5, 8 и 10 по ул.“Алабин“ и ул.“Лавеле“ в посока бул. “Витоша“, съобщиха от пресцентъра на Столична община. Причината е технически проблем с трамвайна стрелка. Изпратен е екип на място за отстраняване на проблема.", "date": "2018.02.26", "title": "София: Временно е нарушен графикът по трамвайни линии 4, 5, 8 и 10 по ул.“Алабин“ и ул.“Лавеле“ в посока бул. \"Витоша“"}
{"url": "http://www.focus-news.net/news/2018/02/26/2493017/sliven-uchebnite-chasove-v-oblastta-sa-namaleni-zaradi-loshoto-vreme.html", "text": "Учебните часове в Сливенско са намалени заради лошото време. Това съобщи началникът на Регионалното управление по образование в Сливен д-р Бисерка Михалева.\r\nЗаради лошите атмосферни условия учебните по-кратки са часове в училищата в общините Нова Загора, Котел и сливенското село Блатец. Отопление в класните стаи в училищата в областта има навсякъде. Осигурени са необходимите условия за провеждането на учебни часове. По-късно ще стане ясно дали във вторник учебните часове ще бъдат прекъснати.", "date": "2018.02.26", "title": "Сливен: Учебните часове в областта са намалени заради лошото време"}
{"url": "http://www.focus-news.net/news/2018/02/26/2493009/zhan-klod-yunker-vsichki-strani-ot-zapadnite-balkani-mozhe-da-stanat-chast-ot-es-do-2025-godina-ne-samo-sarbiya-i-cherna-gora.html", "text": "Председателят на Европейската комисия Жан-Клод Юнкер поясни, че всички страни от Западните Балкани може да станат част от Общността до 2025 г., а не само Сърбия и Черна гора, предава Радио „Свободна Европа“ в македонската си редакция.\r\nЗа тази цел обаче страните-кандидати трябва да работят за изпълнението на критериите за членство в Европейския съюз, подчерта люксембургският политик в рамките на пресконференция в Тирана, една от спирките в балканската му обиколка.\r\n„Бих искал да кажа, че противно на онова, което четем навсякъде, ЕК и аз не твърдим, че Сърбия и Черна гора ще бъдат непременно членове на ЕС през 2025 г. Датата 2025 г. е отворена за всички страни-кандидатки“, уточни Юнкер, като същевременно допълни, че Брюксел ще оцени държавите, които по-рано изпълнят критериите за членство. \r\nПредседателят на ЕК Юнкер и комисарят по политиката за разширяване и добросъседски отношения Йоханес Хан пристигат в понеделник на двудневно посещение в Сърбия, където ще проведат преговори с държавния глава и министър-председателя на западната ни съседка, съответно Александър Вучич и Анна Бърнабич.\r\nДвамата европейски политици пристигат в Белград от Тирана. Балканската им обиколка започна от Скопие, ще продължи с визита в черногорската столица Подгорица, в Сараево, Босна и Херцеговина, и ще завърши в Прищина, Косово. На 1 март Юнкер и Хан ще пристигнат в София за среща с българския премиер Бойко Борисов и лидерите на Македония, Босна и Херцеговина, Черна гора, Косово и Сърбия.Тереза Герова", "date": "2018.02.26", "title": "Жан-Клод Юнкер: Всички страни от Западните Балкани може да станат част от ЕС до 2025 година, не само Сърбия и Черна гора"}
{"url": "http://www.focus-news.net/news/2018/02/26/2493019/dimitar-germanov-kmet-na-primorsko-lichni-sa-prichinite-za-da-ne-prisastvam-na-uchreditelnoto-sabranie-na-outr-burgaski-chernomorski-turisticheski-rayon.html", "text": "Лични са причините, за да не присъствам на учредителното събрание на ОУТР „Бургаски черноморски туристически район“. Това каза за Радио „Фокус“ - Бургас д-р Димитър Германов, кмет на Община Приморско, по повод извънредната пресконференция, която се организира от Живко Табаков, упълномощен представител на Учредителния комитет. „Г-н Табаков знаеше за това. Имахме разговор с него в деня, в който се проведе събранието и в този смисъл му обясних защо няма да присъствам и той е запознат с това нещо. Странно е след като прави пресконференция, защо след като ме е чул не е споделил информацията, която съм дал. Не е коректно за мен това поведение“, каза Германов. С решение на Общинския съвет -\r\n Приморско от 22 декември 2016 година е избран да го замества зам.-кметът Захарина Неделчева, която обаче вече е напуснала и реално кметът е нямал заместник.\r\nМария РУСЕВА", "date": "2018.02.26", "title": "Димитър Германов, кмет на Приморско: Лични са причините, за да не присъствам на учредителното събрание на ОУТР „Бургаски черноморски туристически район“"}
{"url": "http://www.focus-news.net/news/2018/02/26/2493033/sofiya-normalizirano-e-dvizhenieto-po-tramvayni-linii-4-5-8-i-10.html", "text": "Нормализирано е движението по трамвайни линии 4, 5, 8 и 10. Това съобщиха от пресцентъра на Столична община.", "date": "2018.02.26", "title": "София: Нормализирано е движението по трамвайни линии 4, 5, 8 и 10"}
{"url": "http://www.focus-news.net/news/2018/02/26/2493022/ministar-nikolay-nankov-nedovolen-sam-ot-tova-koeto-vidyah-kato-svarshena-rabota-v-pazardzhishka-oblast-shte-ima-nakazani.html", "text": "Недоволен съм от това, което видях като свършена работа в Пазарджишка област, ще има наказани. Това каза министърът на регионалното развитие Николай Нанков във връзка с актуалната пътна обстановка в страната, предаде репортер на Агенция „Фокус“. Министър Нанков призова водачите да излизат на път подготвени за зимни условия. „Ако не се налага, няма спешни причини, да отложат пътуванията си. През следващите няколко дни метеорологичната обстановка ще бъде тежка и затруднена“, заяви той. „Свиквам щаб с колегите от „Пътна полиция“, за да оценим каква е ситуацията в страната и как се справят специално с „Тракия“ с тежката пътнотранспортна ситуация“, обясни Николай Нанков. Той обърна внимание и на пътен инцидент на АМ „Тракия“ в Пазарджишка област: „На обед имахме кризисна ситуация отново във връзка с ограничаване на движението. Хората трябва да спазват ограниченията. Неспазването на ограничения води до ситуации, които затрудняват придвижването в цялата страна. Не може няколко тежкотоварни превозни средства да блокират половин България“. „Аз съм недоволен от това, което видях като свършена работа в Пазарджишка област. Ще има наказани. Този път не само от снегопочистващите фирми и от администрацията предполагам“, каза още регионалният министър.", "date": "2018.02.26", "title": "Министър Николай Нанков: Недоволен съм от това, което видях като свършена работа в Пазарджишка област, ще има наказани"}
{"url": "http://www.focus-news.net/news/2018/02/26/2493034/veliko-tarnovo-v-grada-shte-bade-predstavena-izlozhbata-shedyovri-ot-fonda-na-mezhdunarodnoto-bienale-na-grafikata-varna.html", "text": "В града ще бъде представена изложбата „Шедьоври от Фонда на Международното биенале на графиката, Варна“. Това съобщиха от пресцентъра на Община Велико Търново. Изложбата ще бъде открита на 1 март и ще остане до 27 март 2018 г. Изложбата е по проект, спонсориран от Национален фонд „Култура“ при Министерството на културата – София, във връзка с реализацията на събития, представящи културното наследство и постиженията на съвременното българско изкуство по време на Българското председателство на ЕС. Тя е организирана от Асоциация „Международен графичен център – Варна“, основана през 1995 година.  \r\nТворбите в настоящата експозиция са част от Фонда на Международното биенале на графиката, като след деветнадесетте издания на форума, той притежава 1652 графични листа на автори от 57 държави. \r\nИзложбата „Шедьоври от Фонда на Международното биенале на графиката, Варна“, представя 100 творби на художници от водещите световни графични школи, с принос за развитието на графиката през втората половина на ХХ и началото на ХХI век. Тя утвърждава Биеналето като панорама на графичното изкуство и е свидетелство за това, че българската графика е неизменна част от процесите в Европа и света.\r\nЕкспозицията дава възможност да се проследят тенденциите в националното и чуждестранно графично изкуство. Тя включва 50 чуждестранни и 50 български автори от 41 страни. Сред тях наред със силното присъствие на школи като Германия, Испания, Италия, Полша, Словакия, Сърбия, Франция, Чехия и Япония, интерес предизвикват и държави като Австралия, Австрия, Бангладеш, Египет, Индия, Иран, Ирландия, Куба, Малайзия, Мароко, Мексико, Непал, Перу, Тайланд, Тунис и други.\r\nГрафиките в изложбата разкриват различни похвати, идеи и търсения. Те са ретроспекция и демонстрация на традициите, професионализма и многообразието от стилове на поколения творци като Винцент Хложник, Паул Вундерлих, Хосе Ернандес, Херман Хеблер, Албин Бруновски, Владимир Гажович, Душан Калай, Зоран Тодович, Миодраг Джудич – Дадо, Иржи Андерле, Акира Куросаки, Кунито Нагаока, Томиюки Сакута, Васил Захариев, Сидония Атанасова, Пенчо Балкански, Христо Градечлиев, Здравко Захариев, Любомир Йорданов, Жана Костуркова, Стефан Марков, Христо Нейков, Тодор Панайотов, Румен Скорчев, Михаил Петков, Борислав Стоев, Стоян Стоянов и други. \r\nЕкспозицията ще бъде представена във Варна, Велико Търново и София.", "date": "2018.02.26", "title": "Велико Търново: В града ще бъде представена изложбата „Шедьоври от Фонда на Международното биенале на графиката, Варна“"}
{"url": "http://www.focus-news.net/news/2018/02/26/2493032/kardzhali-52-godishna-zhena-e-osadena-za-dlazhnostno-prisvoyavane-v-razmer-na-71-823-leva.html", "text": "По обвинителен акт на Районна прокуратура - Кърджали е осъдена 52-годишна жена с инициали Нермин И. за това, че през периода от 2005 г. до месец април 2010 г. в село Г., община Кърджали, в качеството си на длъжностно лице, на което е възложена работа, свързана с пазене и управление на чуждо имущество - началник на ПТТС в село Г., област Кърджали, при условията на продължавано престъпление, присвоила чужди пари в размер на 71 823 лева, връчени ѝ в това качество и поверени и да ги пази и управлява, собственост на три лица, като длъжностното присвояване е в  големи размери. Това съобщиха от пресцентъра на Апелативна прокуратура - Пловдив. Районен съд - Кърджали е наложил на Нермин И. наказание от три години и четири месеца лишаване от свобода при първоначален „общ“ режим. \r\nПо делото е установено, че като служител в“ Български пощи“ ЕАД, Нермин И. изплащала пенсиите на възрастните хора в селото. Тя била упълномощена и да приема парични суми от граждани, които да влага в определена българска банка.  През инкриминирания период тримата пострадали редовно давали на Нермин И. парични средства, които получавали като тютюнопроизводители, за да ги внесе в банката. Тя не внесла парите на тяхно име в банката, а ги похарчила за свои нужди. Досъдебното производство спрямо Нермин И. е било образувано през август 2015 г., когато са били подадени първите оплаквания срещу нея.  \r\nПрисъдата беше произнесена по реда на съкратеното съдебно следствие. Съдът определи пет години лишаване от свобода, което наказание беше намалено с 1/3 част – на 3 години и 4 месеца „лишаване от свобода“ при първоначален „общ“ режим.\r\nПрисъдата може да се обжалва или протестира пред  Окръжен съд-Кърджали.", "date": "2018.02.26", "title": "Кърджали: 52-годишна жена е осъдена за длъжностно присвояване в размер на 71 823 лева"}
{"url": "http://www.focus-news.net/news/2018/02/26/2493027/premierat-boyko-borisov-provede-sreshta-sas-zamestnik-pomoshtnik-darzhavniya-sekretar-na-sasht-za-evropa-i-evraziya-matyu-palmar.html", "text": "Министър-председателят Бойко Борисов проведе среща със заместник-помощник държавния секретар на САЩ за Европа и Евразия Матю Палмър, пред когото представи приоритетите на България за развитие на газовата инфраструктура и постигане на независимост на страната по отношение на газовите доставки. Това съобщиха от правителствената информационна служба. Борисов акцентира върху изграждането на европейския хъб „Балкан“ и неговото значение за България и за региона. Срещата се състоя в Лондон, където се провежда Инвестиционен форум на ЕБВР за Западните Балкани.", "date": "2018.02.26", "title": "Премиерът Бойко Борисов проведе среща със заместник-помощник държавния секретар на САЩ за Европа и Евразия Матю Палмър"}
{"url": "http://www.focus-news.net/news/2018/02/26/2493036/albena-georgieva-oblasten-upravitel-na-vidin-dvizhenieto-v-oblastta-e-zatrudneno-izvarshva-se-postoyanno-snegopochistvane.html", "text": "Движението в областта е затруднено, извършва се постоянно снегопочистване, това каза за Радио „Фокус“ – Видин Албена Георгиева, областен управител на Видин. Тя посочи, че за областта е обявен оранжев код за обилен снеговалеж и снегонавявания, температурата е от минус 10 до минус 7 градуса, снежната покривка е 20 см. „Републиканските пътища в областта са проходими при зимни условия, като навсякъде се извършва непрекъснато снигопочистване. За тежкотоварни превозни средства над 12 тона е затворен главен път Е-79,  осигурен е обходен маршрут, като има и затворени някои пътни участъци от третокласната пътна мрежа“, каза Албена Георгиева. Тя допълни, че от днес на територията на областта в три от общините – Димово, Бойница и Белоградчик, са прекратени учебните занятия заради усложнената зимна обстановка. Прекъснато е ел. захранването в осем населени места в общините в общините – Белоградчик, Бойница и Грамада. Областният управител посочи, че екипи на ЧЕЗ работят за своевременно отстраняване на повредите.\r\nАнна ЛОЗАНОВА", "date": "2018.02.26", "title": "Албена Георгиева, областен управител на Видин: Движението в областта е затруднено, извършва се постоянно снегопочистване"}
{"url": "http://www.focus-news.net/news/2018/02/26/2493040/pazardzhik-vazstanoveno-e-normalnoto-dvizhenie-v-rayona-na-70-km-na-avtomagistrala-trakiya.html", "text": "Движението в района на автомагистрала „Тракия“, обслужван от ОДМВР - Пазарджик се нормализира. Това съобщи за Радио „Фокус“ – Пазарджик Мирослав Стоянов, говорител на ОДМВР. Той обясни, че гази сутрин автопатрул при сектор „Пътна полиция“ е изпълнявал служебните си задължения в района на 70-ти километър в платното по посока за София. „Пътните полицаи са отбивали в аварийната лента товарните автомобили над 12 тона, тъй като има издадена забрана за движението им по магистралата. По шосето се е движил товарен автомобил с турска регистрация, който с несъобразено висока скорост е приближил спрените товарни автомобили и се е ударил в тях. В резултат на пътния инцидент се е наложило платното по посока за София да бъде затворено, докато тежка техника издърпа товарните автомобили и товара им от лентите за движение. На мястото е изпратен и дежурен екип от РСПБЗН - Пазарджик за разчистване на платното“, допълни Стоянов. Той каза също, че движението възстановено, а служители на сектор „Пътна полиция“, продължават да регулират трафика във въпросния участък.\r\nВаня НИКОЛОВА", "date": "2018.02.26", "title": "Пазарджик: Възстановено е нормалното движение в района на 70 км на автомагистрала „Тракия“"}
{"url": "http://www.focus-news.net/news/2018/02/26/2493041/dobrich-kmetat-yordan-yordanov-obyavi-27-i-28-fevruari-za-neuchebni-dni-zaradi-ochakvanoto-vloshavane-na-meteorologichnite-usloviya.html", "text": "Кметът Йордан Йорданов обяви 27 и 28 февруари за неучебни дни заради очакваното влошаване на метеорологичните условия. Това съобщиха от пресцентъра на Общината. В заповедта на кмета на Общината се посочва следното: \r\n\"Обявявам за неучебни за училищата на територията на Община град Добрич дните 27 февруари и 28 февруари 2018 г., включително поради очаквано влошаване на метеорологичните условия – силен вятър и застудяване според НИМХ и невъзможността отоплителните инсталации в училищата да постигнат необходимите температури за нормалното и безопасно пребиваване на учениците в тях.\r\nКонтрол по изпълнение на настоящата заповед възлагам на д-р Емилия Баева, Зам. Кмет “Хуманитарни дейности”. \r\nКопие от настоящата заповед да се връчи на директор на Дирекция „Хуманитарни дейности“ и директорите на училища на територията на Община град Добрич, както и да се оповести чрез средствата за масово осведомяване за сведение и изпълнение\".", "date": "2018.02.26", "title": "Добрич: Кметът Йордан Йорданов обяви 27 и 28 февруари за неучебни дни заради очакваното влошаване на метеорологичните условия"}
{"url": "http://www.focus-news.net/news/2018/02/26/2493039/georgi-ikonomov-kmet-na-obshtina-bansko-pochistvat-se-patnite-nastilki-no-ima-obilen-snegovalezh.html", "text": "Почистват се пътните настилки, но има обилен снеговалеж. Това каза за Радио „Фокус“ - Пирин Георги Икономов, кмет на Община Банско. По думите му работници почистват тротоарите и спирките.\r\nЛора КАЛЧЕВА", "date": "2018.02.26", "title": "Георги Икономов, кмет на Община Банско: Почистват се пътните настилки, но има обилен снеговалеж"}
{"url": "http://www.focus-news.net/news/2018/02/26/2493043/veliko-tarnovo-obshtina-svishtov-pomogna-na-bedstvashto-semeystvo-zagubilo-doma-si.html", "text": "Община Свищов помогна на бедстващо 5-членно семейство, загубило дома си. Къщата се е срутила след първия сняг, който падна в региона преди няколко дни. Веднага след подаването на сигнала към местната администрация родителите и трите им деца са настанени в Кризисния център, разкрит в Свищовската болница. Това обясни за Радио „Фокус“ – Велико Търново кметът на Свищов Генчо Генчев. Семейството е от Свищов. Състоянието на имота е било изключително лошо и снеговалежът е бил предпоставка за срутването. „В момента и петимата са настанени в друго общинско жилище. Ние незабавно се отзовахме и направихме всичко необходимо, за да осигурим безопасността им“, обясни кметът. Той уточни, че Общината е в готовност да посреща и още бедстващи хора. Пригодените за това стаи са 17. Към този момент подобни сигнали не са подавани.\r\nЛуиза ТРАНЧЕВА", "date": "2018.02.26", "title": "Велико Търново: Община Свищов помогна на бедстващо семейство, загубило дома си"}
{"url": "http://www.focus-news.net/news/2018/02/26/2493028/kmetat-na-sofiya-yordanka-fandakova-nad-1020-choveka-pochistvat-trotoari-podlezi-i-spirki-v-stolitsata.html", "text": "Над 1020 човека, по данни на снегопочистващите фирми, почистват тротоари, подлези и спирки. Почистването продължава, но и снеговалежът – също. Това създава изключителни трудности, защото веднага след почистването отново започва натрупването на сняг. Това заяви кметът на Столична община Йорданка Фандъкова във връзка с обилните снеговалежи и обстановката в София, предаде репортер на Агенция „Фокус“. „За съжаление обстановката продължава да бъде усложнена. Не е спирала работата по снегопочистване. През цялата нощ до сега продължава работата на над 180 машини. След 09.00 часа отново възстановихме обработката на основни квартални улици заедно с трасетата на градския транспорт“, коментира кметът на София. По думите ѝ основната задача е осигуряване на движението на градския транспорт.  „С малки, временни изключения, не е спирало движението по всички маршрути“, уточни още тя.", "date": "2018.02.26", "title": "Кметът на София Йорданка Фандъкова: Над 1020 човека почистват тротоари, подлези и спирки в столицата"}
{"url": "http://www.focus-news.net/news/2018/02/26/2493044/panayot-reyzi-kmet-na-sozopol-ako-g-n-tabakov-ne-kazhe-kakva-mu-e-ideyata-i-na-15-mart-nyama-da-doyda.html", "text": "Бях  в чужбина и за това не дойдох на учредително събрание на ОУТР „Бургаски черноморски туристически район“, каза за Радио „Фокус“ – Бургас кметът на Община Созопол Панайот Рейзи по повод пресконференцията на Живко Табаков, упълномощен представител на Учредителния комитет, за несъстоялото се учредително събрание на 22 февруари. „Не знам защо ги говори тези неща г-н Табаков. Първото, което е, когато ги коментира тези неща г-н Табаков, е хубаво да обясни каква е идеята на това, което иска да направи, защото за мен, след като и другите колеги не са отишли и те имат някакви причини или най-малкото поне искат още една консултация с г-н Табаков, да се разбере за какво става дума. Лично на мен ми е писнало да участвам в някакви организации, в които да давам пари, без да знам за какво става дума. Или по-точно ако знам, след това да бъдат едни „мъртви души“ и да подсигуряваме някакви възнаграждения и работа на някои хора. Не съм против това нещо, бях в чужбина и затова не присъствах. Нека г-н Табаков да ми се обади, да направим среща, да си поговорим и да се разберем какво правим. Ако не дойде и не каже каква му е идеята, и на 15 март няма да присъствам“, каза още Рейзи.\r\nМария РУСЕВА", "date": "2018.02.26", "title": "Панайот Рейзи, кмет на Созопол: Ако г-н Табаков не каже каква му е идеята, и на 15 март няма да дойда"}
{"url": "http://www.focus-news.net/news/2018/02/26/2493038/api-rabotata-na-ekipite-ne-e-spirala-ot-nachaloto-na-valezha-za-da-se-osiguri-prohodimost-na-patishtata-shofyorite-da-karat-vnimatelno.html", "text": "Шофьорите да карат внимателно, със съобразена за зимните условия скорост, да не предприемат резки маневри и да спазват въведени ограничения. Това съобщиха от пресцентъра на Агенция \"Пътна инфраструктура\". Днес пътен инцидент между два тежкотоварни камиона на АМ „Тракия“ в посока Пазарджик - София, въпреки забраната за движение на МПС над 12 тона в участъка, затрудни трафика по автомагистралата и възпрепятства работата на снегопочистващата техника. Над 1800 машини обработват пътните настилки. Работата на екипите не е спирала от началото на валежа, за да се осигури проходимост на пътищата. \r\nПри рязко влошаване на времето движението на тежкотоварните превозни средства ще се ограничава, а там където се налага заради силния вятър и снегонавяванията трафикът ще се спира изцяло до подобряване на метеорологичните условия и почистване на пътя. Агенция „Пътна инфраструктура“ апелира шофьорите да отложат тръгването си до подобряване на времето.", "date": "2018.02.26", "title": "АПИ: Работата на екипите не е спирала от началото на валежа, за да се осигури проходимост на пътищата, шофьорите да карат внимателно"}
{"url": "http://www.focus-news.net/news/2018/02/26/2493035/premierat-boyko-borisov-chudesno-reshenie-bi-bilo-aets-belene-da-stane-balkanski-proekt.html", "text": "Дали не бихме могли да помислим за общо финансиране, един балкански проект за електропреносната ни система. Днес ми дойде идея, че това би било чудесно решение за АЕЦ „Белене“. Това каза премиерът Бойко Борисов на пресконференция с лидерите на страните от Западните Балкани в рамките на Инвестиционния форум, организиран от Европейската банка за възстановяване и развитие в Лондон, предаде репортер на Агенция „Фокус“. „Електропреносните ни системи биха могли да се свържат“, посочи той и допълни, че така би могло да се постигне истинска диверсификация на Балканите. „Имаме 2 платени нови ядрени реактори за 2200 мегавата, платили сме ги и стоят в кашони“, коментира Бойко Борисов. „На 1 март сте добре дошли в София. Надявам се да си напишем домашните, да си наложим така схемите, за да привлечем инвеститори“, изтъкна премиерът. „Народите ни да могат да се движат и да се опознават“, каза още той.\r\nБиляна ИВАНОВА", "date": "2018.02.26", "title": "Премиерът Бойко Борисов: Чудесно решение би било АЕЦ „Белене“ да стане балкански проект"}
{"url": "http://www.focus-news.net/news/2018/02/26/2493048/veliko-tarnovo-rayonnata-prokuratura-predade-na-sad-mazh-neizpalnil-zapoved-za-zashtita-ot-domashno-nasilie.html", "text": "По бързо производство на Районна прокуратура – Велико Търново 39-годишен мъж е предаден на съд за неизпълнение на заповед за защита от домашно насилие. Това съобщиха от пресцентъра на Апелативна прокуратура - Велико Търново. Обвинението срещу Джелил Х. е за това, че на  13 февруари 2018 г. в град Велико Търново, ул. „Райна Княгиня“ не изпълнил заповед за защита от домашно насилие – Заповед за незабавна защита от 17 януари 2018 г., издадена по гражданско дело на Районен съд град Велико Търново, с която му се забранява да приближава жилището на К. Х. на разстояние по-малко от 20 метра, като влязъл в дома на същата.\r\nОбвиняемият и пострадалата са бивши съпрузи. Срещу Джелил Х. са издавани множество заповеди за защита от домашно насилие в полза на бившата му съпруга, които той системно нарушавал, за което три пъти бил осъждан  по чл. 296, ал. 1 от НК. Наложените му наказания по никакъв начин не поправили и превъзпитали обвиняемия, който продължавал системно да упражнява тормоз над жената. Поради тази причина на 17.01.2018 г. по образуваното гражданско дело била издадена Заповед за незабавна защита, съгласно която обвиняемият бил задължен да се въздържа от извършване на домашно насилие спрямо К. Х., като му било забранено да приближава жилището ѝ и местата ѝ за социални контакти на разстояние по-малко от 20 метра. Пострадалата живеела заедно с майка си. На 13 февруари 2018 г. двете се намирали в дома си. Около 22.00 часа за пореден път обвиняемият решил да отиде до дома на бившата си съпруга, въпреки забраната на съда. Натиснал вратата и влязъл във жилището. Пострадалата веднага сигнализирала органите на МВР, че бившият ѝ съпруг, срещу когото имало издадена Заповед за незабавна защита я е нарушил, като е влязъл в дома ѝ. Пред полицейски служители при РУ Велико Търново обвиняемия заявил, че знае за издадената заповед за незабавна защита, но „не го бъркало и не го интересувало“. \r\nПредстои насрочване на делото за разглеждане от съда.", "date": "2018.02.26", "title": "Велико Търново: Районната прокуратура предаде на съд мъж, неизпълнил заповед за защита от домашно насилие"}
{"url": "http://www.focus-news.net/news/2018/02/26/2493031/nimh-v-27-oblasti-e-obyaven-zhalt-kod-za-niski-temperaturi-za-27-fevruari.html", "text": "В 27 области е обявен жълт код за ниски температури за 27 февруари. Това сочи справка на сайта на НИМХ. Във всички области на страната, без Благоевград, максималните температури ще бъдат отрицателни.  Очаква се максималните температури да бъдат от минус 7 до минус 2 градуса.", "date": "2018.02.26", "title": "НИМХ: В 27 области е обявен жълт код за ниски температури за 27 февруари"}
{"url": "http://www.focus-news.net/news/2018/02/26/2493047/zhivko-tabakov-drebni-igri-zastrashavat-sazdavaneto-na-outr-burgaski-chernomorski-turisticheski-rayon.html", "text": "Дребни игри стоят зад несъстоялото се на 22 февруари Учредително събрание на ОУТР „Бургаски черноморски туристически район”. Това заяви на извънредна пресконференция днес упълномощеният представител на Учредителния комитет на Организацията Живко Табаков. Учредителното събрание на най-мащабната туристическа организация в България е трябвало да бъде проведено миналия четвъртък, но заради отсъствието на кметовете на три морски общини – Созопол, Приморско и Царево, е претърпяло провал. Това съобщиха от пресофиса на Живко Табаков.\r\n„До този момент не сме имали абсолютно никаква индикация от страна на когото и да било, че Организацията няма да се случи. Влизането в ОУТР „Бургаски черноморски туристически район” е доброволен акт, никого не сме карали насила. В предварителни разговори всеки един от тези кметове е заявил желанието си за участие, нещо повече – Общинските съвети на Созопол, Приморско и Царево са определили кметовете си да представляват конкретните общини в Учредителния комитет, но също така изрично са посочили и техни заместници, в случай, че те отсъстват. Учудващ е фактът, че кметове на три от най-силно развитите морски общини по отношение на туризъм, си позволяват да неглижират значимостта на туристическото райониране”, каза Живко Табаков.\r\nТабаков бе категоричен, че случващото е ясна индикация за гнилостни процеси, които ще повлияят на диалога между държавата, местната власт и бизнеса. По думите му подобни актове се противопоставят на държавната политика за развитие на туризма. А ако Организацията не стане факт, общини и бизнес няма да могат да обединят туристическите си ресурси. 13-те общини от областта ще ходят на туристически изложения поотделно, ще бъдат загубени евросредства, а бизнесът отново ще остане непредставен.\r\n„Ще ви кажа и, че една от причините да съберем толкова малко средства от останалите общини за дотирането на целогодишните полети, и Община Бургас да поеме почти цялата сума на гърба си, е точно това, че нямаме туристически район. Всяка една авиокомпания питаше кой ви е туристическият район. В световен мащаб никоя община не се явява самостоятелно на туристически борси. Нашата досегашна практика ни прави неразпознаваеми на туристическата карта. Това е истината”, коментира още двигателят на ОУТР „Бургаски черноморски туристически район” Живко Табаков.\r\nДо края на тази седмица Табаков ще изпрати отворено писмо до министър-председателя Бойко Борисов, вицепремиерът Валери Симеонов, министъра на туризма Николина Ангелкова и председателя на Комисията по икономическа политика и туризъм Петър Кънев.\r\n„Призовавам г-жа Ангелкова да присъства лично на 15 март на Учредителното събрание, както и народните представители, избрани от нашия регион. В случай, че „Бургаски черноморски туристически район” не бъде учреден сега, министърът на туризма трябва да стартира нова процедура, която би отнела още две години и ще коства на милиони на бизнеса. Това ни е последният шанс, иначе ще се сложи кръст на добрата идея”, каза още Табаков.", "date": "2018.02.26", "title": "Живко Табаков: Дребни игри застрашават създаването на ОУТР „Бургаски черноморски туристически район”"}
{"url": "http://www.focus-news.net/news/2018/02/26/2493037/netpres-makedoniya-snyag-i-stud-skova-bosna-i-hertsegovina-temperaturite-padnaha-do-minus-21-gradusa-po-tselziy.html", "text": "Обилните превалявания от сняг и екстремно ниските температури, които обхванаха в неделя Босна и Херцеговина, предизвикаха транспортен хаос в северозападната част на страната, предава скопската електронна медия „Нетпрес“.\r\nВ понеделник в страната бяха измерени най-ниските температури за тази зима: в планината Белашница са отчетени стойности от минус 21 градуса по Целзий. На около 30 километра от столицата Сараево термометрите показаха минус осем градуса. \r\nМетеоролозите прогнозират нови валежи от сняг, в резултат на които ще се образува снежна покривка от пет до 20 см. \r\nПоради големите количества сняг в района на Ливно са затворени няколко регионални пътни артерии. Ситуацията по пътищата е допълнително усложнена заради силния вятър, който затруднява снегопочистването. Очаква се през следващите 48 часа температурите да продължат да падат. Тереза Герова", "date": "2018.02.26", "title": "„Нетпрес“ (Македония): Сняг и студ скова Босна и Херцеговина, температурите паднаха до минус 21 градуса по Целзий"}
{"url": "http://www.focus-news.net/news/2018/02/26/2493046/haskovo-zabraneno-e-dvizhenieto-na-tezhkotovarni-kamioni-nad-12-tona-po-patya-harmanli-topolovgrad-zaradi-snegovalezha.html", "text": "Забранено е движението на тежкотоварни камиони над 12 тона по пътя Харманли-Тополовград. Това е единственото ограничение, наложено в Хасковска област, заради снеговалежа. Това съобщиха от пресцентъра на Областна администрация Хасково. В целия регион пътищата са проходими при зимни условия. На терен са всички машини на снегопочистващите фирми, които обработват пътните настилки. Областният управител на Хасково Станислав Дечев инспектира лично почистването на пътя за Димитровград- Стара Загора. В Димитровград се чисти интензивно. Там улиците са почистени до асфалт, акцентира се върху кръговите кръстовища и околовръстния път за Стара Загора. Автомагистрала „Марица“ също е почистена и проходима. Вниманието на шофьорите трябва да бъде изострено, когато преминават през откритите и ветровите места, където са възможни обледявания и навявания. \r\nДежурните в ОПУ –Хасково  докладваха, че ситуацията в областта е нормална за зимни условия. Няма тежки пътни инциденти. Всички населени места са достъпни. Няма прекъсване на електричеството и водоподаването. Не се налагат допълнителни ограничения на движението. В края на деня се очаква температурите да паднат доста под нулата.", "date": "2018.02.26", "title": "Хасково: Забранено е движението на тежкотоварни камиони над 12 тона по пътя Харманли-Тополовград, заради снеговалежа"}
{"url": "http://www.focus-news.net/news/2018/02/26/2493049/liderat-na-abv-konstantin-prodanov-aets-belene-nyama-alternativa-i-tryabva-da-bade-postroena.html", "text": "В последно време се вкарва твърде много идеология по темата с  АЕЦ „Белене“, а за сметка на това не се търси мнението на експертите.  Форумът, който вчера ПП АБВ организира, имаше за цел да чуе именно мнението на специалистите. Те са категорични, че най-лошото е с „Белене“ да не се прави нищо, както и че България има нужда от втора ядрена централа. Това заяви по време на дебат в ефира на БНТ лидерът на АБВ Константин Проданов, съобщиха от пресцентъра на партията. „Ние ще имаме нужда от ядрени мощности, ако искате поради на затварянето на ТЕЦ-вете, което ни предстои, или дори заради навлизането на електромобилите, както и за това, че технологиите се развиват в контекста на повишаване на електропотреблението“, посочи той.  По думите му световните тенденции също са категорично насочени към развитие на добива на електроенергия от ядрени мощности. „АЕЦ „Белене“ трябва да се възроди. Международната агенция преди седмица каза, че Китай до няколко години ще изпревари САЩ и ще стане най-големият потребител на ядрена енергия. Отделно,  шест или седем държави в Европа в момента имат планове за изграждане на ядрени реактори, включително нашата съседка Румъния. Унгария строи два нови реактора, Финландия също. Около 50 нови реактора в света се подготвя да бъдат построени само през тази година. Светът очевидно върви в посока на развитие на ядрената енергетика“, заяви Проданов. Той подчерта колко несъстоятелни са тезите за проблем, че технологията за АЕЦ „Белене“ е руска и отбеляза, че в момента по целия свят от „Росатом“ се изграждат 19 реактора, някой от които на територията на Европа, в държави като Унгария и Турция. \r\nЛидерът на АБВ изтъкна, че въпреки мораториума, в момента има инвеститорски интерес към АЕЦ „Белене“ и заяви опасение, че ако не изградим централата, ще застрашим националната сигурност. „Имаме три инвеститорски консорциума, които са заявили интерес към този проект. В Турция, където икономиката се развива, градят няколко ядрени централи, включително и до нашата граница. Да, твърди се, че те са на стойност над пазарната цена. Но ще излезнат на печалба, когато ние затворим нашите ТЕЦ-ове, което е неизбежно, понеже е наш ангажимент по „Парижките споразумения“. Предстои ни проблем, който ще ни дойде до главата и тогава буквално нашата енергийна сигурност ще зависи от Анкара. Не знам дали на някого това му е изгодно. Дали е хубаво да им даваме на политическата партия, която управлява в Турция и директно заявява, че части от нашата територия са османски вилаает, ключа от „националния си трафопост“. Ако това се случи, някой трябва да носи отговорност“.\r\n„Целта на изграждането на АЕЦ „Белене“ е на първо място да продаваме електроенергия на нас самите, а после да продаваме остатъка на Турция, Румъния и други държави. Всъщност, като вземем предвид  доклада на БАН, който  е поредица от анализи, както и доклада на HSBC от 2012 година, който също потвърди, и то преди да се финализират „Парижките споразумения”, че на Балканите ще има недостиг на базови мощности, картината е ясна. А има и доклад от Международния институт на Виена по управление на ядрените знания, който също посочва необходимостта от нова ядрена мощност в България“, каза председателят на Алтернатива за българско възраждане. \r\nВ страни от темата Константин Проданов бе призован за коментар и по отношение на казуса с продажбата на ЧЕЗ. „Имам чувството, че сме във времената на Османската империя, където каквото и безобразие да стане,  винаги го отнася везирът, а никога султанът. В България в момента има абсолютно същата система. Никога не е виновен този, който взема решенията. От лъвчетата до това дали на съседа капчука му ви прави проблеми, та до ядрената енергетика. Очевидно е, че в случая със сделката с ЧЕЗ става дума за гигантски проблем. Това е и гигантски монопол и случилото се няма как да стане без знанието на премиера. Затова се присъединявам към хората, които смятат, че той използва поредния бушон в лицето на Теменужка Петкова“, посочи той. По думите му тезите, че държавата не бива да се меси в отношения между два частни субекта са несъстоятелни. „Първо,  защото ЧЕЗ на практика е собственост на държавата Чехия. И второ, защото в редица страни в ЕС има подобни механизми за контрол, които не позволяват спекулации с бизнес сделки, особено такива касаещи и националната сигурност.  Другият голям проблем е, че държавата преди време се изтегли от тези дружества. Така че в момента няма контрол върху това, какво се случва с тях. Последните 33 процента от ЧЕЗ се продадоха по време на първото правителство на Борисов и то на доста занижена цена в сравнение с това, което виждаме като продажба в момента. По този начин „държавата“ сама си е вързала ръцете за да не може да влияе, а сега ни казва, че не може да се меси в частна сделка“.\r\nПроданов бе категоричен и, че закъснелите намерения на управляващите да направят проверка на сделката по продажбата на ЧЕЗ няма да доведат до нищо конкретно, както това се е случвало вече много пъти. „Както проверките не доведоха до нищо, когато проверяваха кой купи „Дипломатическия клуб“ в Бояна, както когато проверяваха кой купи „Булгартабак“. Това са проверяващи органи, които са с ръководители, назначени от господин Борисов, който очевидно е наясно и със тази сделка за която говорим. Но тук първо трябва да си зададем въпроса, защо изобщо сме продали тези държавни дружества, особено при положение, че в много други страни те са държавни, а не частни. Второ, те са печеливши през тези години до момента, защото именно държавата ни им е гарантирала норма на възвръщаемост. Трето, те станаха пословични с надписването на сметки, с претендиране за инвестиции, които не са направили. В крайна сметка, ако си спомним, възмущението от тях  свали и първото правителство на ГЕРБ“, заяви още лидерът на АБВ. Той припомни, че ЧЕЗ е продадена за сума около 280 милиона през 2004 г., а след това остатъчните дялове са продадени за още около 80 милиона. Сега цената на компанията е 320 милиона евро, като междувременно 15 години компанията е прибирала гарантирана печалба върху годишен оборот от 1.5 милиарда лева. „Това е много сладък бизнес. Той буквално е бил харизан в ръцете на чужда държава, защото ЧЕЗ не е частна компания. Тя е държавна компания, която очевидно се справя добре, когато някой и гарантира възвръщаемост. Всеки би искал така. Да му кажат, че му гарантират печалба по 10 процента на година. Това е национално предателство“.", "date": "2018.02.26", "title": "Лидерът на АБВ Константин Проданов: АЕЦ „Белене“ няма алтернатива и трябва да бъде построена"}
{"url": "http://www.focus-news.net/news/2018/02/26/2493051/vitsepremierat-ekaterina-zaharieva-shte-predsedatelstva-zasedaniya-na-savet-obshti-vaprosi-i-savet-obshti-vaprosi-na-27-fevruari-v-bryuksel.html", "text": "Вицепремиерът и министър на външните работи Екатерина Захариева ще председателства предстоящите заседания на Съвет „Общи въпроси“ и Съвет „Общи въпроси“ (член 50). Заседанията на двата формата ще се проведат на 27 февруари в Брюксел. Това съобщиха от пресцентъра на Министерството на външните работи. \r\nДенят ще започне със Съвет „Общи въпроси“, който ще бъде посветен основно на подготовката на заседанието на Европейския съвет през март. Министрите  ще обсъдят проекта на дневен ред, който ще бъде представен на вниманието на лидерите. В началото на заседанието министър Захариева ще представи приоритетите на Българското председателство на Съвета. Европейската комисия ще представи мотивираното си предложение в съответствие с член 7, параграф 1 от ДЕС относно принципите на правовата държава в Полша. \r\nМинистрите ще продължат във формат 27. Главният преговарящ на ЕС Мишел Барние ще информира Съвета  за актуалното състояние на преговорите с Обединеното кралство.  Министрите ще започнат подготовката за мартенското заседание на Европейския съвет (член 50), като ще разгледат проекта за дневен ред. Очаква се лидерите на 27-те да приемат допълнителни насоки относно рамката за бъдещите отношения с Обединеното кралство. \r\nПреди началото на заседанията в Брюксел министър Захариева ще направи изявление за медиите около 8.40 ч* местно време (9.40 ч българско време).  \r\nПресконференцията на вицепремиера след приключването на СОВ ще започне около 11 ч* местно време (12 ч българско време), а след края на СОВ по чл.50 – около 13.30 ч* местно време (14.30 ч българско време).", "date": "2018.02.26", "title": "Вицепремиерът Екатерина Захариева ще председателства заседания на Съвет „Общи въпроси“ и Съвет „Общи въпроси“ на 27 февруари в Брюксел"}
{"url": "http://www.focus-news.net/news/2018/02/26/2493054/zdravka-chimeva-spetsialist-v-oblastta-na-organiziranite-pochivki-ima-interes-ot-turistite-kam-blagoevgradskiya-region.html", "text": "Има интерес от туристите към Благоевградския регион. Това каза за Радио „Фокус“ – Пирин Здравка Чимева, специалист в областта на организираните почивки – Благоевград, по повод предстоящия летен сезон и ранните записвания за морето. По думите ѝ за Гърция също има доста голям интерес. „Има колеги, които правят организирани пътувания в които ние се включваме като туроператори“, добави тя. Чимева допълни, че за нашият регион е нормално, защото е по-близо до Бяло море отколкото Черно море, и затова има повече почиващи туристи за морето в Гърция „За нашето Черноморие има записани, но тук говорим повече за индивидуални резервации. Не знам някой колега, освен ученическите лагери и почивки, да правят организирани пътувания от Благоевград и региона за почивка на нашето Черноморие“, коментира тя. Здравка Чимева подчерта, че все пак има интерес и записвания, за което много се радва и се надява и за в бъдеще да има повече туристи за нашето Черноморие.\r\nКристина МИТКОВА", "date": "2018.02.26", "title": "Здравка Чимева, специалист в областта на организираните почивки: Има интерес от туристите към Благоевградския регион"}
{"url": "http://www.focus-news.net/news/2018/02/26/2493053/chez-8239-abonati-sa-s-prekasnato-elektrozahranvane-v-zapadna-balgariya-zaradi-zimnata-obstanovka.html", "text": "8239 клиенти на ЧЕЗ в Западна България са с прекъснато електрозахранване. Това съобщиха за Агенция \"Фокус\" от пресцентъра на ЧЕЗ. Във Видин засегнатите абонати са 1948; в Плевен - 285; Благоевград - 966; Монтана - 393; Перник - 246; София - 539; София област - 650; Враца - 3212. \r\nАварийните екипи работят по места за отстраняване на всички засегнати клиенти от зимната обстановка.", "date": "2018.02.26", "title": "ЧЕЗ: 8239 абонати са с прекъснато електрозахранване в Западна България заради зимната обстановка"}
{"url": "http://www.focus-news.net/news/2018/02/26/2493050/kyustendil-prodalzhava-snegovalezhat-v-oblastta-ne-spira-obrabotkata-na-patishtata-v-obshtinata.html", "text": "Продължава снеговалежът в Кюстендил, не спира обработката на пътищата в общината. Това каза пред Радио „Фокус” – Кюстендил Ивайло Чалъков, експерт „Отбранителна и мобилизационна подготовка” към Община Кюстендил. По думите му за кратко снеговалежът е спрял, но в момента отново вали. „Мобилизирана е цялата техника. Почистват се всички улици, работи се и в отделните жилищни квартали, както и по направленията за селата. Няма да оставим непочистен път”, каза Ивайло Чалъков. До момента няма информация за бедстващи хора, за населени места без ток. Поддържа се постоянна връзка с кметовете и с кметските наместници на селата. Те от своя страна имат връзка с хората в отдалечените махали.\r\nВенцеслав ИЛЧЕВ", "date": "2018.02.26", "title": "Кюстендил: Продължава снеговалежът в областта, не спира обработката на пътищата в общината"}
{"url": "http://www.focus-news.net/news/2018/02/26/2493058/plovdiv-obrazuvani-sa-barzi-proizvodstva-sreshtu-23-godishen-mladezh-i-16-godishno-momiche-zaradi-obshto-nad-57-kilograma-tyutn-bez-platen-aktsiz-otkrit-v-polzvani-ot-tyah-avtomobili.html", "text": "Тютюн без платен акциз са иззели служителите на реда в Стамболийски при специализирана операция в събота. Срещу двама жители на Златитрап – 23-годишен младеж и 16-годишно момиче, са образувани бързи производства, след като в ползвани от тях автомобили били открити общо над 57 килограма от контрабандната стока. бТова съобщиха от ОДМВР-Пловдив. С килограм насипен тютюн без български бандерол пък бил хванат 37-годишен от пазарджишко село, срещу когото е започнала предварителна проверка.", "date": "2018.02.26", "title": "Пловдив: Образувани са бързи производства срещу 23-годишен младеж и 16-годишно момиче, заради общо над 57 килограма тютн без платен акциз, открит в ползвани от тях автомобили"}
{"url": "http://www.focus-news.net/news/2018/02/26/2493055/kyustendil-nyama-polucheni-iskaniya-za-prekratyavane-na-uchebnite-zanyatiya-ili-za-namalyavane-na-uchebnite-chasove-v-oblastta.html", "text": "Няма получени искания за прекратяване на учебните занятия или за намаляване на учебните часове за училищата в областта. Това съобщиха за Радио „Фокус” – Кюстендил от Регионално управление на образованието – Кюстендил. Въпреки усложнената зимна обстановка учебните заведения в региона продължават да работят нормално и без затруднения. Класните стаи са отоплени и учебният процес се извършва без проблеми. На този етап от страна на директорите на учебните заведения и от кметовете на общини не са постъпвали искания за промяна в учебния процес. Регионално управление на образованието в Кюстендил продължава да следи ситуацията.\r\nВенцеслав ИЛЧЕВ", "date": "2018.02.26", "title": "Кюстендил: Няма получени искания за прекратяване на учебните занятия или за намаляване на учебните часове в областта"}
{"url": "http://www.focus-news.net/news/2018/02/26/2493059/stara-zagora-ogranichava-se-dvizhenieto-za-vsichki-avtomobili-po-podbalkanskiya-pat-i-6-v-uchastaka-mezhdu-maglizh-i-nikolaevo-poradi-nuleva-vidimost-silen-vyatar-i-navyavaniya.html", "text": "Ограничава се движението за всички автомобили по Подбалканския път I-6 в участъка между Мъглиж и Николаево поради нулева видимост, силен вятър и навявания. Това съобщиха от пресцентъра на Агенция \"Пътна инфраструктура\". Обходният маршрут е път I-5 Казанлък - Стара Загора - път II-66 Стара Загора - Нова Загора и II-55 Нова Загора - Гурково.", "date": "2018.02.26", "title": "Стара Загора: Ограничава се движението за всички автомобили по Подбалканския път I-6 в участъка между Мъглиж и Николаево поради нулева видимост, силен вятър и навявания"}
{"url": "http://www.focus-news.net/news/2018/02/26/2493042/abc-news-balgariya-i-rumaniya-se-boryat-sas-snyag-i-arkticheski-stud.html", "text": "Арктическата буря, която засегна Европа, се спусна към България и Румъния и България, довеждайки до транспортен хаос и затваряне на редица учебни заведения, отбелязва американският телевизионен канал ABC News.\r\nРумънската железопътна компания CFR съобщи, че 37 влака са били спрени поради екстремно ниските температури. Движението на десетки други влакове се осъществява със сериозни закъснения. \r\nВ Букурещ, където температурите паднаха до минус осем градуса по Целзий, кметът Габриела Фиаре разпореди затваряне на училищата в столицата за поне два дни. Мярката бе наложена и в други градове в страната. Около пет хиляди служители на Главния инспекторат за извънредни ситуации бяха призовани да помогнат на хората да се справят с последиците от лошите атмосферни условия. \r\nСъщевременно румънските власти отправиха предупреждения за пътуващите до съседна България, където снеговалежите доведоха до образуване на снежна покривка от 40 сантиметра. В южната част на страната е обхваната от силни ветрове.Тереза Герова", "date": "2018.02.26", "title": "ABC News: България и Румъния се борят със сняг и арктически студ"}
{"url": "http://www.focus-news.net/news/2018/02/26/2493060/sport-britanski-boksyor-pochina-vsledstvie-na-travmite-ot-dvuboy.html", "text": "Британският боксьор в тежка категория Скот Уестгард почина вследствие на травмите, получени от съботния 12-рундов двубой с Дек Спелман.\r\nУестгард спечели мача срещу Спелман, но още след края на боя се е почувствал зле и е откаран в болница, където е починал, предадоха средствата за масова информация. \r\nКъм момента все още се изясняват детайлите около смъртта на 31-годишния боксьор.", "date": "2018.02.26", "title": "Спорт: Британски боксьор почина вследствие на травмите от двубой"}
{"url": "http://www.focus-news.net/news/2018/02/26/2493062/ivan-totev-kmet-na-plovdiv-vsichki-karti-za-namalenie-v-gradskiya-transport-stavat-elektronni-ot-1-septemvri.html", "text": "Всички карти за намаление в градския транспорт в Пловдив стават електронни от 1 септември тази година. Това съобщи на пресконференция кметът на Пловдив Иван Тотев, предаде репортер на Радио „Фокус” - Пловдив. За пластиките на картите ще има еднократна такса, която ще е плаща еднократно около 2.50 лева. Тя ще се зарежда от всеки, който ползва картата. При загуба на пластиката ще трябва да се заплаща отново пластиката. Не се предвижда никакво увеличени е на цените на билетите в градския транспорт в града. „Те остават най-ниските за страната – 1 лв.”, посочи Тотев. Предвижда се понижение на цената на билета при закупуване на повече на брой наведнъж. Цените на картите за намаление също се запазват. „Не случайно общината повиши и с 1 млн. лева компенсациите на превозвачите, тъй като нашето желание е градският транспорт в Пловдив да стане предпочитан”, каза кметът Иван Тотев.\r\nТаблата за градския транспорт в града ще заработят в пълния си обем, когато тръгнат и новите 118 автобуса. „Нормално е при една система от 340 електронни табла някое от тях да не работи”, каза Иван Тотев. Той обясни, че голяма част от тези табла са със соларно осветление и е съвсем нормално то да не работи понякога. При това време ще бъдат почистени таблата от снега, ще бъдат подменени и батериите на някои от тях. Общината все още не може да пусне мобилното приложение, което се подготвя. До есента е срокът за това, като общината се опитва да оптимизира този срок.\r\nЦветана ТОНЧЕВА", "date": "2018.02.26", "title": "Иван Тотев, кмет на Пловдив: Всички карти за намаление в градския транспорт стават електронни от 1 септември"}
{"url": "http://www.focus-news.net/news/2018/02/26/2493063/sofiyska-voda-napomnya-kak-da-se-predpazyat-vik-instalatsiite-pri-niski-temperaturi.html", "text": "Във връзка с днешните ниски температури и метеорологичните прогнози, че те ще останат такива до края на седмицата „Софийска вода” съветва клиентите си как ВиК инсталациите и водомерните шахти в имотите трябва да се обезопасят срещу замръзване. Това съобщиха от пресцентъра на дружеството.\r\nПоддържането на водомерния възел против замръзване е ангажимент на клиента и препоръчваме да не се допуска температурата да пада под нула градуса при монтирания общ водомер, намиращ се във водомерните шахти, сградите на етажната собственост или в други помещения, където той е монтиран. При липса на такива условия, трябва да бъде добре топлоизолиран и защитен от влага.\r\nС понижаването на температурите рискът от замръзване на тръбите е изключително висок и затова „Софийска вода” съветва:\r\n- При необитаемите имоти водата да бъде спряна, а инсталацията източена;\r\n- Вратите и прозорците на неотопляемите помещения трябва да са уплътнени и плътно затворени, а таванът на сградата - добре изолиран.\r\nОтносно външни чешми и тръби е важно да се предприемат следните мерки: \r\n- чешмите не бива да бъдат оставяни да текат или капят – това би довело не само до аварии, но и до ненужно разхищения на вода, а това ще се отрази на потреблението и съответно на месечната сметка;\r\n- задължително е да се спре водата от спирателния кран;\r\n- тръбите трябва да бъдат източени, както и да се премахнат всички маркучи;\r\n- най-добре е външните чешми да бъдат изолирани, като се използват материали, които не поемат влага и не могат да замръзнат. \r\nВодомерните шахти в имотите също трябва да се зазимят чрез поставяне в тях на чували със стърготини, капакът да е дървен и добре изолиран.\r\nЗа да се предпазят водопроводните инсталации от замръзване:\r\n- инсталацията/тръбите/ трябва да бъдат източени;\r\n- изправността на спирателните кранове е нужно да бъде проверена;\r\n- по възможност, водомерът е препоръчително да е в помещение, в което температурите не падат под нула градуса или да е добре изолиран;\r\n- водомерните шахти трябва да бъдат зазимени, като за това е необходимо да бъдат добре топлоизолирани;\r\n- водата към всички външни чешми трябва задължително да бъде спряна.\r\nСобствениците на имоти, в които не живеят целогодишно, е добре да ги посетят и проверят след настъпването на по-добри метеорологични условия и след повишаване на температурите.\r\n„Софийска вода“ и нейните екипи са на разположение да окажат съдействие на всички  жителите на София и свои клиенти чрез:\r\n- 0800 1 21 21 - 24-часова безплатна телефонна линия;\r\n- www.sofiyskavoda.bg – актуални новини, самоотчети, проверка качеството на водата, подаване на сигнали и др.", "date": "2018.02.26", "title": "„Софийска вода“ напомня как да се предпазят ВиК инсталациите при ниски температури"}
{"url": "http://www.focus-news.net/news/2018/02/26/2493065/plovdiv-nad-30-patsienti-ot-vsichki-vazrasti-sa-potarsili-pomosht-v-speshniya-kabinet-po-ortopediya-i-travmatologiya-na-umbal-plovdiv.html", "text": "Над 30 пациенти от всички възрасти са потърсили помощ в спешния кабинет по ортопедия и травматология на УМБАЛ „Пловдив“ от сутринта до обяд. Това съобщи за Радио „Фокус“ - Пловдив говорителят на болницата. Всички са обслужени веднага – наместени и обездвижени. Нито един от пострадалите не е бил с тежка травма, но е имало пациенти със счупени китки, или глезени, след като са се подхлъзнали на улиците и са паднали, според началника на отделението д-р Емил Миланов.\r\nПовечето от пострадалите са пенсионерите, които имат счупвания. Голяма част от възрастните хора са паднали пред домовете.\r\nЦветана ТОНЧЕВА", "date": "2018.02.26", "title": "Пловдив: Над 30 пациенти от всички възрасти са потърсили помощ в спешния кабинет по ортопедия и травматология на УМБАЛ „Пловдив“"}
{"url": "http://www.focus-news.net/news/2018/02/26/2493061/dobrich-dnite-27-28-fevruari-i-1-mart-shte-sa-neuchebni-za-vsichki-uchilishta-na-teritoriyata-na-obshtina-kavarna-zaradi-uslozhnenata-meteorologichna-obstanovka.html", "text": "Със Заповед на кмета на Община Каварна Нина Ставрева, поради усложнената метеорологична обстановка се обявяват за неучебни дните 27, 28 февруари  и 1 март 2018 г. за всички училища на територията на общината. Това съобщиха от пресцентъра на Община Каварна.", "date": "2018.02.26", "title": "Добрич: Дните 27, 28 февруари  и 1 март ще са неучебни за всички училища на територията на община Каварна, заради усложнената метеорологична обстановка"}
{"url": "http://www.focus-news.net/news/2018/02/26/2493045/premierat-boyko-borisov-reshili-sme-da-dokazhem-che-zapadnite-balkani-mogat-da-badat-otlichnitsi-v-es.html", "text": "Решили сме да опитаме да докажем, че можем да бъдем отличници в ЕС. Това каза премиерът Бойко Борисов на пресконференция с лидерите на страните от Западните Балкани в рамките на Инвестиционния форум, организиран от Европейската банка за възстановяване и развитие в Лондон, предаде репортер на Агенция „Фокус“. „Интересът на всяка една страна в региона е пряко обвързан с този на другите. Когато имаме дори една държава не член на ЕС веднага възниква проблем“, коментира той. „Европа е достатъчно спокойна, че балканските страни имат лидери, които не само са изградени, но и са доста силни, доказани и проевропейци, за това нашият регион от най-беден и изостанал да стане на необходимото ниво за ЕС“, посочи премиерът.\r\nБиляна ИВАНОВА", "date": "2018.02.26", "title": "Премиерът Бойко Борисов: Решили сме да докажем, че Западните Балкани могат да бъдат отличници в ЕС"}
{"url": "http://www.focus-news.net/news/2018/02/26/2493066/makedonskiyat-premier-zoran-zaev-nadyavam-se-skoro-da-imame-obshta-liturgiya-s-balgariya.html", "text": "Надявам се съвсем скоро да имаме обща литургия в България и Македония, това също е начин взаимно да се подкрепяме. Това каза македонският премиер Зоран Заев на пресконференция с лидерите на страните от Западните Балкани в рамките на Инвестиционния форум, организиран от Европейската банка за възстановяване и развитие в Лондон в отговор на въпрос ще подкрепи ли съвместно съслужение във връзка с 1000-годишнината от създаването на Охридската епископия,  предаде репортер на Агенция „Фокус“. „В рамките на Договора за добросъседство между България и Македония сме се споразумели, че с най-голяма радост ще подкрепяме всички общи действия за задълбочаване на сътрудничеството и като държава, и като правителство“, посочи той. „Вложили сме много усилия в увеличаването на енергийния ни капацитет. Има увеличение от 35% вече. Едното от тези решение беше да си партнираме с България, за да можем да задоволим нуждите си. Правим и още стъпки и се надяваме да имаме и бъдещи възможности“, каза още македонският премиер.\r\nБиляна ИВАНОВА", "date": "2018.02.26", "title": "Македонският премиер Зоран Заев: Надявам се скоро да имаме обща литургия с България"}
{"url": "http://www.focus-news.net/news/2018/02/26/2493068/varna-27-i-28-fevruari-sa-neuchebni-dni-za-uchilishtata-v-obshtina-valchi-dol.html", "text": "Със заповед на кмета на Община Вълчи дол 27 и 28 февруари са неучебни дни за училищата в община Вълчи дол заради влошената метеорологична обстановка. Това съобщиха за Радио „Фокус“ – Варна от Регионалното управление на образованието във Варна. Със заповед на кмета на Община Девня 27 и 28 февруари са обявени за неучебни дни в СУ „В. Левски“ – Девня и ОУ „Св. св. Кирил и Методий“ – Девня. Със заповедна директора на ОУ „Иван Вазов“ в село Любен Каравелово 27 февруари е обявен за неучебен ден.„Фокус“ припомня, че учениците в Бяла излизат в тридневна ваканция заради влошената метеорологична обстановка. Заповедта е издадена от кмета на Община Бяла Анастас Трендафилов за дните от 27 февруари до 1 март, включително. Със заповед на директора дните 27 и 28 февруари са обявени за неучебни за ОУ „Св. Кл. Охридски“  в село Изворско, ОУ „Хр. Смирненски“ в село, ОУ „Св. Кл. Охридски“ – с. Кичево. Със заповед на кмета на Община Суворово дните 27 и 28 февруари са обявени за неучебни дни в СУ „Н. Й. Вапцаров“ – Суворово, ОУ „Хр. Ботев“ – Чернево и ОУ „Хр. Ботев“ – Николаевка.\r\nМарияна ВАЛЕНТИНОВА", "date": "2018.02.26", "title": "Варна: 27 и 28 февруари са неучебни дни за училищата в община Вълчи дол"}
{"url": "http://www.focus-news.net/news/2018/02/26/2493056/gd-granichna-politsiya-silno-intenziven-e-trafikat-na-izhod-za-tovarni-avtomobili-na-gkpp-kapitan-andreevo-i-na-gkpp-lesovo.html", "text": "Силно интензивен е трафикът на изход за товарни автомобили на ГКПП „Капитан Андреево“ и на ГКПП „Лесово“. Това съобщиха от пресцентъра на ГД „Гранична полиция“. Данните са към 12.30 часа. На границата със Сърбия и Румъния движението се извършва нормално. От 7.00 часа гръцките и македонските власти не пропускат товарни автомобили през ГКПП „Кулата“ и ГКПП „Гюешево“ поради обилен снеговалеж", "date": "2018.02.26", "title": "ГД „Гранична полиция“: Силно интензивен е трафикът на изход за товарни автомобили на ГКПП „Капитан Андреево“ и на ГКПП „Лесово“"}
{"url": "http://www.focus-news.net/news/2018/02/26/2493067/srabskiyat-premier-ana-barnabich-planirame-da-finalizirame-gazoviya-interkonektor-s-balgariya-do-2020-2021-godina.html", "text": "Планът е да финализираме газовият конектор до 2020-2021 година, това е връзката София- Ниш-Димитровград. Това каза премиерът на Сърбия Ана Бърнабич на пресконференция с лидерите на страните от Западните Балкани в рамките на Инвестиционния форум, организиран от Европейската банка за възстановяване и развитие в Лондон, предаде репортер на Агенция „Фокус“. „Газовият интерконектор с България е един от приоритетните проекти, който е включен и в рамките на Берлинския процес за свързаност“, заяви тя. „Разговаряме с различни институции за финансирането и започнахме техническата документация“, обясни тя.\r\nБиляна ИВАНОВА", "date": "2018.02.26", "title": "Сръбският премиер Ана Бърнабич: Планираме да финализираме газовия интерконектор с България до 2020-2021 година"}
{"url": "http://www.focus-news.net/news/2018/02/26/2493057/api-otpada-ogranichenieto-za-dvizhenie-na-avtomobili-nad-12-tona-po-pat-i-1-vidin-montana-i-po-pat-ii-106-zelen-dol-gkpp-stanke-lisichkovo.html", "text": "Отпада ограничението за движение на автомобили над 12 тона по път I-1 Видин – Монтана (в област Видин) и по път II-106 Зелен дол - ГКПП „Станке Лисичково“ (в област Благоевград). Това съобщиха от пресцентъра на Агенция \"Пътна инфраструктура\".", "date": "2018.02.26", "title": "АПИ: Отпада ограничението за движение на автомобили над 12 тона по път I-1 Видин – Монтана и по път II-106 Зелен дол - ГКПП „Станке Лисичково“"}
{"url": "http://www.focus-news.net/news/2018/02/26/2493069/svilen-shitov-kmet-na-devnya-obstanovkata-e-normalna-pri-dinamichni-zimni-usloviya.html", "text": "Обстановката в Девня е нормална при динамични зимни условия. Това каза кметът на Община Девня Свилен Шитов, съобщиха от Общината. В района на общината вали сняг и духа полусилен североизточен вятър, което създава условия за навявания и намалена видимост. Засега няма затворени пътни отсечки и не са постъпвали сигнали за закъсали автомобили, както и за проблеми с електричеството и водоснабдяването. Три снегорина обработват пътищата от общинската мрежа, където натрупалата се снежна покривка достига до 5 сантиметра. При инциденти гражданите могат да звънят на тел. 112 или на Дежурния по община – 0886 69 90 55. Поради неблагоприятните прогнози кметът обяви 27 и 28 февруари (вторник и сряда) за неучебни дни на територията на общината. Мярката обхваща две училища – СУ „Васил Левски“ и ОУ „Св. св. Кирил и Методий“. В детските градини занятията ще се провеждат в сборни групи. Според прогнозата на синоптиците с напредването на деня обстановката в района на Девня ще се влошава. След 18 часа днес снеговалежът ще се усили, а температурите ще продължат да се понижават и ще се създават условия за поледици.", "date": "2018.02.26", "title": "Свилен Шитов, кмет на Девня: Обстановката е нормална при динамични зимни условия"}
{"url": "http://www.focus-news.net/news/2018/02/26/2493071/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по Радио „Фокус“ – Пирин ще говорим по няколко различни теми. Първото, с което ще започнем е как премина факелното шествие, което общината организира по повод 145-годишнина от обесването на Васил Левски. Ще Ви разкажа и за участието на Петрич в изложението „Ваканция/СПА Експо“, което се проведе в периода 14 – 16 февруари в София. Веднага след това ще продължим рубриката „Духовност, просвета и култура“ в рамките на която ще Ви представя читалище „Мануш войвода“, което се намира в село Долна Рибица. По-подробно ще поговорим и за самият революционер, тъй като в началото на този месец се навършиха 110 години от неговата смърт. В края на предаването пък предстои да Ви срещнем с Андон Мавродиев, директор на Основно Училище „Св. св. Кирил и Методий“ в село Марикостиново.\r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15,00 до 16,00 часа с водещ Ливия Нинова.", "date": "2018.02.26", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/02/26/2493064/d-r-velin-denev-tssmp-smolyan-vapreki-uslozhnenata-obstanovka-nyama-neobsluzheni-adresi-v-oblastta.html", "text": "Още от сутринта екипите на Центъра за спешна медицинска помощ (ЦСМП) в област Смолян работят по плана за действие при усложнена метеорологична обстановка, заради снеговалежите. Това каза за Радио „Фокус“ – Смолян д-р Велин Денев – директор на центъра. Той подчерта, че всички екипи на Спешна помощ са предупредени за обявения червен код за опасно време в областта. Автомобилите са подготвени за снега и са оборудвани с вериги, имат необходимото гориво и смазочни материали. \"Въпреки снега и лошите метеорологични условия нямаме необслужени адреси\", подчерта д-р Денев. Той допълни, че от сутринта е имало два по-сериозни сигнала за катастрофи с ранени участници в движението, като няма други тежки случаи.\r\nНели ГЕРГЬОВСКА", "date": "2018.02.26", "title": "Д-р Велин Денев, ЦСМП – Смолян: Въпреки усложнената обстановка, няма необслужени адреси в областта"}
{"url": "http://www.focus-news.net/news/2018/02/26/2493072/sofiya-30-godishen-mazh-e-zadarzhan-za-grabezh-nad-zhena-i-5-godishnata-y-dashterya.html", "text": "За броени дни служители на Девето Районно управление на СДВР разкриха извършител на грабеж. Това съобщиха от пресцентъра на МВР. Задържаният е с криминални регистрации и осъждан за кражби и грабежи. Оперативните действия стартирали, след като на 20 февруари млада жена подала сигнал в полицията, че предишния ден, около 19.30 часа с 5-годишната си дъщеря били пресрещнати от мъж, който я ударил и отнел мобилния й телефон, а от врата на детето издърпал златна верижка. В рамките на проведеното разследване криминалистите установили и задържали извършителя на престъплението- Д. М. /30г/, от София. След доклад на събраните материали в Софийската районна прокуратура той е привлечен като обвиняем за престъпление по чл. 198 от НК и му е наложена мярка за неотклонение „задържане под стража“ за срок до 72 часа.", "date": "2018.02.26", "title": "София: 30-годишен мъж е задържан за грабеж над жена и 5-годишната й дъщеря"}
{"url": "http://www.focus-news.net/news/2018/02/26/2493073/haskovo-nad-700-artikula-s-logo-na-zashtiteni-targovski-marki-sa-izzeli-politsai-ot-dimitrovgrad-i-harmanli-v-ramkite-na-spetsializirana-operatsiya.html", "text": "Над 700 артикула с лого на защитени търговски марки са иззели през почивните дни полицаи от Димитровград и Харманли в рамките на проведена специализирана операция. Това съобщиха от пресцентъра на МВР. Стоките са намерени на маси на Неделния пазар и при проверки на автомобили и домове в градовете. Артикулите са без документи за произход и разрешение на правопритежателя за търговска дейност. И по десетте случая са образувани досъдебни производство по чл.172-б ал.1 от НК. Спортни комплекти, тениски, якета и други стоки са иззети с протоколи от собствениците си.", "date": "2018.02.26", "title": "Хасково: Над 700 артикула с лого на защитени търговски марки са иззели полицаи от Димитровград и Харманли в рамките на специализирана операция"}
{"url": "http://www.focus-news.net/news/2018/02/26/2493052/emanyuel-makron-kam-turskiya-prezident-primirieto-v-siriya-tryabva-da-se-prilaga-i-v-afrin.html", "text": "В рамките на телефонен разговор с турския си колега Реджеп Тайип Ердоган, държавният глава на Франция Еманюел Макрон е заявил, че предложеното от ООН примирие за Сирия трябва да се прилага на територията на цялата близкоизточна република, включително в Африн, където е в ход операция „Маслинова клонка“ на военните на Анкара, предава AFP.\r\nМакрон е подчертал, че 30-дневното прекратяване на огъня „обхваща цялата сирийска територия, включително и в Африн, и трябва да бъде въведено навсякъде, от всички, без забавяне\", се казва в съобщение от Елисейския дворец.Тереза Герова", "date": "2018.02.26", "title": "Еманюел Макрон към турския президент: Примирието в Сирия трябва да се прилага и в Африн"}
{"url": "http://www.focus-news.net/news/2018/02/26/2493075/plovdiv-veche-okolo-chas-v-selo-cheshnegirovo-nyama-tok-i-voda-zaradi-snega.html", "text": "Вече около час в село Чешнегирово няма ток и вода заради снега. Това съобщи за Радио „Фокус” - Пловдив зам.-кметът на Садово Петър Георгиев. Аварирал е един от трансформаторите, който захранва селото с ток. От общината са подали сигнал и са уведомили ЕВН, за да отстранят аварията. Пътищата от общинската пътна мрежа са проходими. 15 почистващи машини работят непрекъснато на територията на общината от снощи – по една във всяко населено място. Където има нужда се допълва. „Републиканската пътна мрежа и път Е 80 не е добре почистена”, каза Георгиев, който обхожда територията на общината, за да следи ситуацията. Това са пътищата Пловдив-Първомай и Поповица- Милево. Снеговалежът в община Садово не е спирал от снощи. Снежната покривка е около 10 см. Няма данни и сигнали за закъсали хора и машини. Пътищата са проходими при зимни условия.\r\nЦветана ТОНЧЕВА", "date": "2018.02.26", "title": "Пловдив: Вече около час в село Чешнегирово няма ток и вода заради снега"}
{"url": "http://www.focus-news.net/news/2018/02/26/2493079/vidin-kanabis-i-nezakonna-pushka-za-izzeti-ot-doma-na-50-godishen-mazh-v-selo-vrav.html", "text": "170 грама сух канабис иззели служителите на реда, по случая е задържан 50-годишен мъж в село Връв. Това съобщиха от пресцентъра на МВР. При извършена проверка в дома на мъжа в селото, криминалистите открили торбичка с около 150 грама и две пакетчета тип спейсбек с около 20 грама зелена суха листна маса. Извършеният полеви наркотест показал наличие на канабис. Иззета била и незаконно притежавана гладкоцевна ловна пушка и ловен патрон. 50-годишният обитател на имота е задържан с полицейска мярка за срок до 24 часа. По случая е образувано бързо производство.", "date": "2018.02.26", "title": "Видин: Канабис и незаконна пушка за иззети от дома на 50-годишен мъж в село Връв"}
{"url": "http://www.focus-news.net/news/2018/02/26/2493077/dobrich-kmetat-yordan-yordanov-izdade-zapoved-za-organizirane-na-bazar-tsvetya-2018.html", "text": "Със заповед на кмета на Добрич Йордан Йорданов се организира базар „Цветя 2018“ на пл. „Свобода“ за периода от 7 март 2018 г. до 8 март 2018 г. включително. Това съобщиха от пресцентъра на Общината. Дейностите ще се осъществяват върху 9 места по 6 кв. м и 4 места по 12 кв. м. Допустимият стоков асортимент са Цветя (рязан цвят, букети, саксийни и посадъчен материал). За участие в базара се допускат земеделски производители, еднолични търговци и юридически лица. В периода от 26 февруари 2018 г. до 1 март 2018 г. включително всеки желаещ да участва в базара подава необходимите документи на работно място „Икономическо развитие“ в Центъра за услуги и информация. С всички допълнителни условия и задължения на участниците можете да се запознаете от регламента и заповедта, които се намират в сайта на Община град Добрич www.dobrich.bg в рубриката: „Услуги и информация” и подрубриката  „Съобщения“.", "date": "2018.02.26", "title": "Добрич: Кметът Йордан Йорданов издаде заповед за организиране на базар „Цветя 2018“"}
{"url": "http://www.focus-news.net/news/2018/02/26/2493076/pernik-dvama-dushi-sa-postradali-pri-poboy-v-kafene-v-grada.html", "text": "Пернишки полицаи изясняват обстоятелствата около възникнал скандал и побой в местно кафене, при които са пострадали двама души. Инцидентът е станал в събота към 17.40 ч. Това съобщиха от пресцентъра на МВР. Задържани са двама мъже. Изясняват се причините и обстоятелствата, довели до инцидента. Започнато е досъдебно производство.", "date": "2018.02.26", "title": "Перник: Двама души са пострадали при побой в кафене в града"}
{"url": "http://www.focus-news.net/news/2018/02/26/2493080/stara-zagora-rayonna-prokuratura-kazanlak-rakovodi-razsledvane-za-agresiya-na-patya.html", "text": "Районна прокуратура - Казанлък ръководи разследване по досъдебно производство за извършени непристойни действия при управление на моторно превозно средство и нанасяне на лека телесна повреда. Това съобщиха от пресцентъра на Апелативната прокуратура в Пловдив. До момента е установено, че на 25 февруари 2018 г., в град Казанлък около 16.15 часа, двама водачи на автомобили се движели един след друг в посока запад-изток. По време на движение на автомобилите им между тях възникнала спорна ситуация „кой следва да ползва предимство на пътното платно“. Единият водач подал сигнал с клаксона и светлинен сигнал, тъй като преценил, че му е отнето предимството. Започнал да ръкомаха и отправя обиди, като другият водач възприел тези думи и жестове. Двамата спрели леките си автомобили на кръстовище. Единият водач слязъл от автомобила и приближавайки се към другия автомобил започнал да отправя думи и нанесъл няколко удара с ръка и крак по моторното превозно средство. След което другият водач, който до този момент стоял в купето на автомобила си слязъл от него, държейки в ръка метална тръба, и започнал да нанася удари по тялото на другото лице. Последният се насочил към своя автомобил и извадил от него дървена бухалка, като с нея се върнал обратно. През това време другото лице се прибрало в автомобила си. Мъжът с бухалката започнал да нанася удари по автомобила, като счупил стъклото на предна лява врата, след което нанесъл няколко удара на водача в областта на лицето.\r\nМестопроизшествието е посетено от полицейски служители на РУ на МВР - Казанлък, извършен е оглед на местопроизшествието, приобщен е записа от видеозаснемането в района, доброволно предадена е металната тръба на единия от участниците в инцидента, представено е, по досъдебното производство, съдебно-медицинско удостоверение с данни за нанесени травматични увреждания.\r\nОбразувано е досъдебно производство за престъпление по чл.325 ал.3 във вр. с ал.1 от Наказателния кодекс – за това, че на 25 февруари  2018 г. са извършени непристойни действия , грубо нарушаващи обществения ред и изразяващи явно неуважение към обществото, като деянието е извършено при управление на моторно превозно средство. Под ръководството на Районна прокуратура Казанлък се извършват активни действия по събиране на доказателства и извършване на процесуално – следствени действия с оглед провеждане на разследването в указания срок от два месеца.", "date": "2018.02.26", "title": "Стара Загора: Районна прокуратура – Казанлък ръководи разследване за агресия на пътя"}
{"url": "http://www.focus-news.net/news/2018/02/26/2493083/veliko-tarnovo-ot-27-fevruari-startira-priemat-na-predlozheniya-za-proekti-koito-da-badat-finansirani-po-obshtinskata-programa-izkustvo-i-kultura.html", "text": "От 27 февруари стартира приемът на предложения за проекти, които да бъдат финансирани по програма \"Изкуство и култура\" на Община Велико Търново, чрез която всяка година местната власт насърчава творци и автори от различни жанрове. Това съобщиха от пресцентъра на Общината. Общият бюджет е 50 000 лева. \r\nПовече информация е публикувана в интернет на адрес: https://www.veliko-tarnovo.bg/bg/akcenti/4126-programa-izkustvo-i-kultura-veliko-trnovo-2017.", "date": "2018.02.26", "title": "Велико Търново: От 27 февруари стартира приемът на предложения за проекти, които да бъдат финансирани по общинската програма \"Изкуство и култура\""}
{"url": "http://www.focus-news.net/news/2018/02/26/2493070/makedonskiyat-premier-zoran-zaev-koruptsiyata-unishtozhi-obshtestvata-ni-tryabva-da-rabotim-za-da-protivodeystvame.html", "text": "Корупцията унищожи обществата ни, трябва да работим, за да противодействаме. Това каза македонският премиер Зоран Заев на пресконференция с лидерите на страните от Западните Балкани в рамките на Инвестиционния форум, организиран от Европейската банка за възстановяване и развитие в Лондон, предаде репортер на Агенция „Фокус“. „Това е битка, която е нестихваща и никога не свършва. Трябва да продължим и да се подобряваме в тази насока“, заяви той. „Имаме инструменти, които вече съществуват в региона. Трябва още много да направим, разбира се“, посочи Зоран Заев. \r\nБиляна ИВАНОВА", "date": "2018.02.26", "title": "Македонският премиер Зоран Заев: Корупцията унищожи обществата ни - трябва да работим, за да противодействаме"}
{"url": "http://www.focus-news.net/news/2018/02/26/2493078/plovdiv-prodalzhava-snegovalezhat-v-oblastta-nyama-zatvoreni-patishta.html", "text": "Продължава снеговалежът в Пловдивска област. Това съобщи за Радио „Фокус“ – Пловдив дежурен от Областно пътно управление. Няма затворени пътища за момента. От Областното пътно управление призоваха водачите да шофират със зимни гуми, тъй като много от тях са с летни. Пътните настилки се почистват постоянно, но снеговалежът пречи, за да бъдат напълно обработени. Заледени участъци има по усойните и планински участъци. Остава завишена опасността от образуването на свлачища по пътищата в планинските райони, особено по отсечките Югово - Лъки, Бачково - Нареченски бани и Кричим - Девин. Водачите трябва да бъдат особено бдителни, преминавайки по посочените участъци, тъй като е възможно свличането на значително количество земна и скална маса. Проходът Троян-Кърнаре е затворен за движение за всички моторни превозни средства. До 25-ти март движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград, заради ремонтни дейности. Остава ограничено движението на МПС над 12 тона по пътищата Поповица - Болярци и Югово - Лъки - Здравец, в отсечката гр. Лъки - пътно кръстовище за хижа \"Момчил юнак\".\r\nВесела КРЪСТЕВА", "date": "2018.02.26", "title": "Пловдив: Продължава снеговалежът в областта, няма затворени пътища"}
{"url": "http://www.focus-news.net/news/2018/02/26/2493087/pazardzhik-rayonna-prokuratura-velingrad-privleche-kato-obvinyaem-49-godishen-mazh-za-zakana-s-ubiystvo-i-darzhane-na-orazhie-bez-razreshitelno.html", "text": "Районна прокуратура - Велинград привлече като обвиняем Георги Т., на 49 г., съобщиха от пресцентъра на Апелативна прокуратура – Пловдив. Мъжът е обвинен за това, че на 24 февруари 2018 г. във Велинград се заканил с убийство с дългоцевно оръжие – пушка, на лице с инициали П. К., в качеството му на длъжностно лице – охранител, при и по повод изпълнение на служебните задължения и за това, че на 24 февруари 2018 г. във Велинград в частен дом държал огнестрелни оръжия – 2 броя дългоцевни пушки, с неустановени марка и модел, една гладкоцевна ловна пушка-успоредка, с неустановени марка и модел и 79 броя беоприпаси, без надлежно разрешително. С прокурорско постановление обвиняемият Георги Т. е задържан за срок от 72 часа. На 27 февруари 2018 г. Районна прокуратура - Велинград ще внесе искане в съда за вземане на мярка за неотклонение „задържане под стража“ спрямо него.", "date": "2018.02.26", "title": "Пазарджик: Районна прокуратура - Велинград привлече като обвиняем 49-годишен мъж за закана с убийство и държане на оръжие без разрешително"}
{"url": "http://www.focus-news.net/news/2018/02/26/2493088/ruse-tyaloto-na-81-godishen-mazh-e-otkrito-s-probodni-rani-v-zhilishteto-mu-v-grada-zadarzhan-e-27-godishniyat-vnuk-na-zhertvata.html", "text": "Служители на ОДМВР – Русе са започнали разследване на смъртта на 81-годишен мъж в Русе. Тази сутрин в 10:36 часа съседи са сигнализирали на тел. 112, че са чули викове от апартамент в блок на ул. Алеи Възраждане в Русе. Това съобщиха от ОДМВР-Русе. Изпратеният на място екип на полицията установява във въпросното жилище тялото на 81-годишния собственик, с прободни рани по него. Вътре в апартамента е бил и 27-годишен мъж, внук на жертвата. В него полицаите са открили нож.\r\nНа адреса е изпратена дежурна оперативна група на МВР и съдебен лекар, извършен е оглед на местопроизшествие. По случая е започнало разследване като е образувано досъдебно производство. 27-годишният мъж е задържан от полицията.\r\nРаботата по изясняването на случая продължава под надзора на Окръжна прокуратура - Русе.", "date": "2018.02.26", "title": "Русе: Тялото на 81-годишен мъж е открито с прободни рани в жилището му в града, задържан е 27-годишният внук на жертвата"}
{"url": "http://www.focus-news.net/news/2018/02/26/2493089/prof-d-r-gencho-nachev-umbal-sv-ekaterina-ne-e-tayna-che-balgarskoto-zdraveopazvane-e-obekt-na-kritiki-i-budi-neudovletvorenost-v-patsientite-i-v-saslovieto.html", "text": "Не е тайна, че българското здравеопазване е обект на критики и буди неудовлетвореност в пациентите и в съсловието. Това каза изпълнителният директор на УМБАЛ „Св. Екатерина“ проф. д-р Генчо Начев, предаде репортер на Агенция „Фокус“. „Форумът  „Защита на здравето на всеки гражданин на ЕС“ поставя акцент върху възможностите, предизвикателствата и перспективите пред системата на здравеопазването и осигуряване на равен достъп до качествена медицинска услуга, основана на доказателства, както и на системата от мерки на профилактика и превенция. Не е тайна, че нашето здравеопазване е обект на критики от обществото, че буди неудовлетвореност, както в пациентите, така и в съсловието“, заяви той. По думите му проблеми като сбъркано финансиране, необосновано много болници, неефективно изразходване на и без това малкото средства, оригинални лекарства и генерици, липса на разписана система на контрол на качеството, „за“ или „против“ демонополизация на Здравната каса и много други са предизвикателства пред настоящия форум. „Темите не могат да обхванат всичко, но някои от тези проблеми ще бъдат засегнати и дискутирани. Приветствам организаторите на тази конференция – Специализирана комисия „Здравеопазване“ към Германо-бългаската индустриално-търговска камара за положения труд и за усилията да представи на законодателната и изпълнителната власт, на мениджърските екипи повече информация по разглежданите проблеми, основана на богатия международен опит“, каза още проф. Генчо Начев. \r\nЗам.-министърът на председателството на Съвета на ЕС 2018 г. Олег Петков прочете поздравителен адрес от името на министър Лиляна Павлова. В него се посочва, че конференцията засяга изключително важна тема за всеки един гражданин на ЕС – защитата на здравето. „В сферата на здравеопазването българското председателството фокусира вниманието върху един ключов проблем - здравословното хранене на децата. Ако днес направим всичко необходимо нашите синове и дъщери да растат в до-добра среда, утре ще имаме здраво, интелигентно и конкурентоспособно поколение“, се казва още в поздравителния адрес на министър Лиляна Павлова. От своя страна Олег Петков пожела успех на форума и изрази увереност, че след конференцията добавената стойност за здравеопазването ще бъде значително по-висока. \r\nЗам.-министър на здравеопазването Бойко Пенков също приветства форума от името на министър Кирил Ананиев. „Поздравявам организаторите и Специализираната комисия по здравеопазване. Този форум е в синхрон с националните приоритети и европейските ценности в тази област. За да имаме силен ЕС, трябва да инвестираме в развитието на човешки капитал – заетост, образование и здравеопазване. Днес държавите-членки на ЕС сме изправени пред сходни предизвикателства в областта на здравеопазването. Трябва да ги разглеждаме заедно в диалог“, заяви Пенков. По думите му сътрудничеството на европейско ниво следва да носи осезаемо ползи за живота на всеки гражданин. „По време на българското председателство Министерството на здравеопазването има амбицията да осигури платформа за дебати“, каза още Бойко Пенков. \r\nЛюба АЛЕКСИЕВА", "date": "2018.02.26", "title": "Проф. д-р Генчо Начев, УМБАЛ „Св. Екатерина“: Не е тайна, че българското здравеопазване е обект на критики и буди неудовлетвореност в пациентите и в съсловието"}
{"url": "http://www.focus-news.net/news/2018/02/26/2493081/kmetat-na-plovdiv-ivan-totev-snegat-nyama-da-poprechi-da-bade-pusnat-bul-vasil-aprilov-v-nachaloto-na-mesets-mart.html", "text": "Снегът няма да попречи да бъде пуснат бул. ”Васил Априлов” в Пловдив в началото на месец март. Това съобщи на пресконференция кметът на Пловдив Иван Тотев, предаде репортер на Радио „Фокус” – Пловдив. По думите на Тотев движението по булеварда се очаква да бъде пуснато двустранно още на 3 март, въпреки че няма да са поставени всички маркировки. При хубаво време ще се постави допълнително и маркировката. От 6 март се затваря за движение вторият участък от бул. ”Руски” и ще бъда направенa промяна в разписанието на автобусите, които преминават през булеварда.\r\nЦветана ТОНЧЕВА", "date": "2018.02.26", "title": "Кметът на Пловдив Иван Тотев: Снегът няма да попречи да бъде пуснат бул. ”Васил Априлов” в началото на месец март"}
{"url": "http://www.focus-news.net/news/2018/02/26/2493084/api-vazstanoveno-e-dvizhenieto-na-tezhkotovarni-avtomobili-nad-12-tona-po-pat-i-1-vidin-botevgrad.html", "text": "Възстановено е движението на тежкотоварни автомобили над 12 тона по път I-1 Видин - Ботевград. Това съобщиха от пресцентъра на Агенция \"Пътна инфраструктура\". В участъка след Лютидол е необходимо автомобилите над 12 тона задължително да използват вериги.", "date": "2018.02.26", "title": "АПИ: Възстановено е движението на тежкотоварни автомобили над 12 тона по път I-1 Видин - Ботевград"}
{"url": "http://www.focus-news.net/news/2018/02/26/2493082/irena-sokolova-oblasten-upravitel-na-pernik-nablyudavame-vsichki-kritichni-obekti-i-infrastrukturi-i-poluchavame-svedeniya-pri-vazniknal-problem.html", "text": "Областният управител Ирена Соколова свика заседание на областния кризисен щаб за реакции при зимни условия. Това съобщиха от пресцентъра на Областна админицтрация. Губернаторът изиска информация от представители на отговорните институции за предприетите действия и актуалната обстановка на територията на областта. Представителите на ОД на МВР, РД ПБЗН, ОПУ, ЦСМП, ЧЕЗ, „Топлофикация Перник” АД, РУО и превозвачи, докладваха реакцията на всяка една от тях по време на създалата се усложнена зимна обстановка в резултат на снеговалежа през изминалото денонощие.\r\n„Наблюдаваме всички критични обекти и инфраструктури и получаваме сведения при възникнал проблем. Основна задача е да известяваме гражданите в областта и да им предоставяме актуална и достоверна информация за случващото се. По този начин ще избегнем създаването на излишно напрежение от „фалшиви” новини. Чрез добра и навременна комуникация помежду ни ще постигнем превантивен контрол и адекватно реагиране на подадени сигнали в следствие на влошаването на метеорологичните условия в областта и страната”, заяви Соколова.\r\nДиректорът на Областно пътно управление /ОПУ/ Румен Сачански докладва за почистването, поддържането и безопасността на пътната инфраструктура. По негови данни, основните пътни артерии се почистват и са проходими при зимни условия. През изминалото денонощие 72 специализирани машини на пътноподдържащите фирми са почиствали републиканската пътна мрежа. Няма затворени и пътища, но има въведена забрана за движението на тежкотоварни автомобили по автомагистрала „Струма” към ГКПП „Гюешево”. Указателни табели ще бъдат поставени, за да отклоняват тяхното движение от Радомир през Долна Диканя.\r\nДиректорът на Регионалната дирекция ”Пожарна безопасност и защита на населението”, съобщи, че е създадена мобилизация за реакция от аварийни екипи. Той увери, че техниката, с която разполагат е изправна и в готовност за последващо усложняване на зимната обстановка. Към момента няма постъпили сигнали за бедстващи граждани и аварирали автомобили.\r\nЕдно пътнотранспортно произшествие е регистрирано на територията на област Перник. Това уведомиха началникът на отдел „Пътна полиция” Слави Лазов  и началникът на отдел \"Охранителна полиция\" Васил Василев.  Екипите на КАТ извършват проверки за изправността на автомобилите и готовността им за движение при зимни условия.\r\nС оглед очакваното снижаване на температурите, отговорните институции призовават водачите на МПС, на които им предстои неотложно пътуване, да бъдат по-толерантни и внимателни на пътя. Във връзка с възникнала авария в ТЕЦ „Република” и нарушеното топлоподаване във 5 училища на територията на община Перник – ОУ „Св. Иван Рилски”, ПМГ „Хр. Смирненски”, СОУРИЧЕ „Д-р Петър Берон” ,VI “Св. Св. Кирил и Методий” и ОУ”Св. Константин Кирил Философ”,  е издадена Заповед за освобождаването на възпитаниците от учебния занятия за днешния ден.\r\nДиректорът на „Топлофиация- Перник” АД, увери, че в централата се връща към нормален режим на работа. Към момента на територията на общината топлоподаването е с добри параметри. Има действаща само една авария на спукана тръба в близост до МБАЛ „Рахила Ангелова”, която ще бъде отстранена в следобедните часове. Възстановени са основните възли и агрегати на електрозахранването.\r\nМедицинските автомобили на Центъра за спешна медицинска помощ също са в изправност. През изминалата седмица има регистрирани 274 повиквания за област Перник. Всички обаждания са обслужени от дежурните екипи. \r\nАвтобусите на територията на областта се движат затруднено, но по разписание, увериха превозвачите.\r\nОт електроразпределителното дружество уточниха, че няма сигнали за липсващо или прекъснато захранване. Обстановката е спокойна и няма данни за повишаване на консумацията на електричество през изминалите дни. Осигурени са екипи, който да реагират при аварийни ситуации. \r\nИрена Соколова е в постоянна връзка и с дежурните по Областен и общински съвет за сигурност, както и с областните управители от съседните области.", "date": "2018.02.26", "title": "Ирена Соколова, областен управител на Перник: Наблюдаваме всички критични обекти и инфраструктури и получаваме сведения при възникнал проблем"}
{"url": "http://www.focus-news.net/news/2018/02/26/2493074/antoniu-guterish-za-iztochna-guta-sprete-tozi-ad-na-zemyata.html", "text": "Генералният секретар на ООН Антонио Гутереш призова воюващите страни в гражданската война в Сирия да започнат незабавно спазването на 30-дневно примирие в цялата страна, предава Radio Free Europe.\r\nВ реч за откриването на годишната сесия на Съвета на ООН по правата на човека, Гутериш заяви, че агенциите имат готовност да окажат животоспасяваща помощ и да евакуират критично ранените от бунтовническия анклав Източна Гута, разположена в близост до столицата Дамаск. Португалецът направи изявлението, след като на 24 февруари Съветът за сигурност на ООН прие резолюция за незабавно едномесечно примирие в Сирия, което цели доставянето на медицинска помощ и евакуирането на пострадали от зоните на конфликт. Мярката бе наложена след седмица на интензивни бомбардировки на Източна Гута, в резултат на които по данни на активисти бяха убити повече от 500 души.\r\n „Източна Гута на може да чака! Спрете този ад на земята!“, бяха думите, с които Гутериш се обърна към присъстващите на годишната сесия на Съвета на ООН по правата на човека в Женева. \r\nМеждувременно Върховният комисар по правата на човека към ООН Зеид Раад ал-Хюсеин заяви, че в понеделник са нанесени нови въздушните удари по Източна Гута. \r\nНа 25 февруари Иран подчерта, че атаките срещу „терористи“ извън сирийската столица ще продължат, но Техеран и Дамаск ще уважат примирието за посочените части на страната. Турция също заяви, че примирието няма да засегне военната им офанзива в кюрдският анклав Африн в Северна Сирия. \r\nМеждувременно френският президент Еманюел Макрон и канцлерът на Германия Ангела Меркел са провели телефонен разговор с руският президент Владимир Путин относно прекратяването на огъня в Сирия, съобщиха от Кремъл. Според говорител на германското правителство Макрон и Меркел са настоявали Путин да окаже „максимален“ натиск върху сирийското правителство да спре боевете в Източна Гута, където ООН твърди, че живеят около 400 хиляди души.  \r\nОт своя страна президентът на САЩ  Доналд Тръмп обвини Русия, Иран и сирийското правителство, че са отговорни за „хуманитарния позор“ в Сирия. Русия съвместно с Иран оказаха значителна подкрепа на Асад през цялата седемгодишна гражданска война в Сирия, започнала с протести срещу правителството. Москва помогна конфликтът да се обърне в полза на Асад, като започна кампания от въздушни удари през 2015г., след което засили военното си присъствие и на терен.Тереза Герова", "date": "2018.02.26", "title": "Антониу Гутериш за Източна Гута: Спрете този ад на Земята"}
{"url": "http://www.focus-news.net/news/2018/02/26/2493090/blagoevgrad-s-moleben-polagane-na-ventsi-i-tarzhestvena-zarya-shte-bade-otbelyazan-natsionalniyat-praznik-3-ti-mart-v-gotse-delchev.html", "text": "Националният празник на Република България ще бъде отбелязан в Гоце Делчев с двудневна програма, организирана от Общината. Това съобщиха от пресцентъра на Община Гоце Делчев. В Общинския исторически музей на 2 март от 17.00 е бъде открита изложбата „Опълченците от Неврокопско“. След това в 17.30 часа ще бъде отслужена заупокойна молитва и благодарствен молебен в катедралния храм „Св. св. Кирил и Методий”.\r\nВ 18.00 часа ще бъдат положени венци и цветя по повод 140-та годишнина от Освобождението на България. Церемонията ще се състои пред паметника на загиналите във войните, който се намира на ул. „Александър Стамболийски“ в град Гоце Делчев. Церемонията ще завърши с тържествена заря, посветена на Националния празник. В Кино „Парадизо“ на 3-ти март от 16.00 и от 18.00 часа ще бъдат направени безплатни прожекции на новия български филм „Възвишение“.", "date": "2018.02.26", "title": "Благоевград: С молебен, полагане на венци и тържествена заря ще бъде отбелязан националният празник 3-ти март в Гоце Делчев"}
{"url": "http://www.focus-news.net/news/2018/02/26/2493091/sport-novak-dzhokovich-podnovi-trenirovachnata-si-deynost.html", "text": "Новак Джокович поднови тренировъчната си дейност, след като в началото на февруари претърпя лека оперативна интервенция на лакътя.\r\nВъпреки положителните новини, Джокович по всяка вероятност няма да участва на турнирите в Индиън Уелс и Маями. Завръщането му на корта се очаква през май, когато ще се проведе турнирът в Мадрид.", "date": "2018.02.26", "title": "Спорт: Новак Джокович поднови тренировъчната си дейност"}
{"url": "http://www.focus-news.net/news/2018/02/26/2493086/stoyo-karagenski-zam-kmet-na-karlovo-snegovalezhat-v-obshtinata-se-zasilva-na-mesta-snezhnata-pokrivka-dostiga-25-sm.html", "text": "Снеговалежът в община Карлово се засилва, на места снежната покривка вече достига 25 см. Това съобщи за Радио „Фокус” - Пловдив зам.-кметът Стойо Карагенски. Най-много вали в западната част на общината. „В град Карлово снеговалежът също се увеличава, ще има работа и тази нощ, и утре”, каза Карагенски. Общината поддържа контакт с всички кметове на селища, няма информация за непроходими пътища и затворени училища, няма и селища без ток и вода. Всички машини на снегопочистващата фирма работят с пълен капацитет, има сключени и допълнителни договори с частни фирми, които чистят Калофер, Клисура и Баня.\r\nЦветана ТОНЧЕВА", "date": "2018.02.26", "title": "Стойо Карагенски, зам.-кмет на Карлово: Снеговалежът в общината се засилва, на места снежната покривка достига 25 см"}
{"url": "http://www.focus-news.net/news/2018/02/26/2493085/pazardzhik-ogranicheno-e-dvizhenieto-na-tovarni-avtomobili-nad-12-tona-po-pat-ii-37-peshtera-batak-dospat.html", "text": "Ограничено е движението на товарни автомобили над 12 тона по път II-37 Пещера - Батак - Доспат, за всички автомобили до 12 тона задължително да се движат с вериги. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Пазарджик: Ограничено е движението на товарни автомобили над 12 тона по път II-37 Пещера - Батак - Доспат"}
{"url": "http://www.focus-news.net/news/2018/02/26/2493093/burgas-ogranicheno-e-dvizhenieto-na-mps-nad-12-tona-prez-obzorski-prohod-poradi-vlosheni-meteorologichni-usloviya.html", "text": "Ограничено е движението на МПС над 12 тона през Обзорски проход поради влошени метеорологични условия. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "Бургас: Ограничено е движението на МПС над 12 тона през Обзорски проход поради влошени метеорологични условия"}
{"url": "http://www.focus-news.net/news/2018/02/26/2493095/kyustendil-nepochisteni-patishta-sa-uvelichili-vremeto-za-dostap-na-meditsinskite-ekipi-v-otdelni-rayoni-na-oblastta.html", "text": "Непочистени пътища са увеличили времето за достъп на медицинските екипи в отделни райони на областта. Това каза пред Радио „Фокус” – Кюстендил д-р Анелия Георгиева, директор на „Спешен център” – Кюстендил. По думите ѝ в отдалечени махали се е наложило да се изчака техниката да почисти, а в други случаи екипите са вървели и пеша до адреса, но това не е оказало влияние на навременното оказване на медицинската помощ. „Това е обичайно за усложнена зимна обстановка. Нашите екипи са достигнали до адресите и е оказана навременна помощ”, каза д-р Анелия Георгиева. По думите ѝ от началото на деня има няколко случая на травми, има случаи на открити паднали хора в снега със счупвания. „Ще видим каква ще бъде обстановката утре, когато се очакват и заледявания”, каза д-р Анелия Георгиева.\r\nВенцеслав ИЛЧЕВ", "date": "2018.02.26", "title": "Кюстендил: Непочистени пътища са увеличили времето за достъп на медицинските екипи в отделни райони на областта"}
{"url": "http://www.focus-news.net/news/2018/02/26/2493092/api-ogranicheno-e-dvizhenieto-na-mps-nad-12-tona-po-pat-i-7-shumen-silistra-poradi-vlosheni-meteorologichni-usloviya.html", "text": "Ограничено е движението на МПС над 12 тона по път I-7 Шумен – Силистра поради влошени метеорологични условия. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Ограничено е движението на МПС над 12 тона по път I-7 Шумен – Силистра поради влошени метеорологични условия"}
{"url": "http://www.focus-news.net/news/2018/02/26/2493097/blagoevgrad-na-desetki-signali-za-avarirali-avtomobili-sa-reagirali-ot-oblastno-patno-upravlenie.html", "text": "На десетки сигнали за аварирали автомобили са реагирали от Областно пътно управление – Благоевград. Това казаха за Радио „Фокус“ – Пирин от ОПУ – Благоевград. Все още е в сила въведената временна забрана за преминаването на тежкотоварни автомобили над 12 тона през проходите Предел и Юндола. Продължава снегонавяването в областта. Пътищата се почистват и обработват със смеси.\r\nКристина МИТКОВА", "date": "2018.02.26", "title": "Благоевград: На десетки сигнали за аварирали автомобили са реагирали от Областно пътно управление"}
{"url": "http://www.focus-news.net/news/2018/02/26/2493099/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по Радио „Фокус“ - Пловдив днес ще проследим каква е зимната обстановка в общината с помощта на зам.-кмета на Садово Петър Георгиев. Вече близо два часа в село Чешнегирово нямат ток и вода заради обилния снеговалеж. Пътищата в общината са проходими при зимни условия. Също в днешното предаване ще разберем как в общината ще отбележат националния празник Трети март. Ще говорим с кмета на село Чешнегирово Христо Атанасов. Ще чуем и секретаря на читалището в село Селци Петрана Илиева и секретаря на читалището на село Поповица Маринела Ставрева.\r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.02.26", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/02/26/2493094/api-ogranicheno-e-dvizhenieto-na-mps-nad-35-tona-po-pat-i-2-ruse-razgrad-shumen-poradi-vlosheni-meteorologichni-usloviya.html", "text": "Ограничено е движението на МПС над 3,5 тона по път I-2 Русе – Разград – Шумен поради влошени метеорологични условия. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Ограничено е движението на МПС над 3,5 тона по път I-2 Русе – Разград – Шумен поради влошени метеорологични условия"}
{"url": "http://www.focus-news.net/news/2018/02/26/2493096/dobrich-patishtata-v-obshtina-kavarna-sa-prohodimi-pri-tezhki-zimni-usloviya-na-mesta-ima-snegonavyavaniya.html", "text": "Пътищата в община Каварна са проходими при тежки зимни условия. На места има снегонавявания. Това съобщиха от пресцентъра на Общината. Шест  машини почистват  и обработват  с пясък и сол републиканските пътища. Две машини работят  на общинската пътна мрежа и една машина почиства в града. Продължава снеговалежът, очаква се  още два дни да вали сняг. Вятърът е с 20 м/сек. , посока север-североизток. Услугите  „Топъл обяд“ и „Домашен социален патронаж“ се извършва безпроблемно. Електрозахранване и водоснабдяване има навсякъде.Няма бедстващи хора в Общината. Утре е обявен жълт код от НИМХ ,за територията на област Добрич. \r\nОбщина Каварна призовава да не се пътува,ако не е наложително.", "date": "2018.02.26", "title": "Добрич: Пътищата в община Каварна са проходими при тежки зимни условия, на места има снегонавявания"}
{"url": "http://www.focus-news.net/news/2018/02/26/2493102/komisar-simeon-tsarvulanov-rd-pbzn-smolyan-kashta-e-izgoryala-v-mahala-chereshova-reka-kray-selo-mogilitsa.html", "text": "Къща е изгоряла в махала Черешова река, край смолянското село Могилица. Това каза за Радио „Фокус“ – Смолян комисар Симеон Цървуланов, директор на Регионална дирекция „Пожарна безопасност и защита на населението“ – Смолян. В къщата е живеело възрастно семейство, което не е пострадало. \"Предполагаемата причина за пожара е непочистен комин. Пламъците са потушени от екип на пожарната в Смолян, но за съжаление къщата изгоря\", посочи комисар Цървуланов. Той уточни, че семейството има къща в Смолян и има къде да се подслони въпреки загубата и тежката зимна обстановка.\r\nКомисар Цървуланов отбеляза, че от сутринта са оказали съдействие за изкарване на пострадали при катастрофа между смолянските квартали \"Райково\" и \"Устово\", където джип се е обърнал в реката. Той добави, че са нямали други сигнали за оказване на помощ от тяхна страна във връзка с усложнената метеорологична обстановка.\r\nНели ГЕРГЬОВСКА", "date": "2018.02.26", "title": "Комисар Симеон Цървуланов, РД ПБЗН - Смолян: Къща е изгоряла в махала Черешова река край село Могилица"}
{"url": "http://www.focus-news.net/news/2018/02/26/2493100/ministerstvo-na-vanshnite-raboti-vanshnite-ministri-ot-es-obsadiha-moldova-blizkoiztochniya-miren-protses-i-situatsiyata-vav-venetsuela.html", "text": "Заместник министър-председателят и министър на външните работи Екатерина Захариева участва в провелия се днес в Брюксел Съвет „Външни работи“. Това съобщиха от пресцентъра на Министерството на външните работи. Република Молдова и развитието на отношенията на ЕС със страната бе сред водещите теми в дневния ред на Съвета. Министрите потвърдиха ангажимента на ЕС за засилване на политическото асоцииране и икономическата интеграция с Република Молдова на основата на Споразумението за асоцииране. Подчертана бе необходимостта от продължаване на усилията за провеждане на необходимите реформи в изпълнение на поетите ангажименти, както и готовността на ЕС да продължи да оказва подкрепа за постигане на напредък. Приветствано бе приемането на План за действие за консолидиране на междуетническите отношения, който предвижда конкретни стъпки за гарантиране на правата на лицата, принадлежащи към национални малцинства.   \r\n“Република Молдова е наясно с необходимите реформи, които трябва да предприеме, и вече са налице действия в тази посока. Необходими са и позитивни сигнали от страна на ЕС, които да насърчат правителството да продължи усилията за върховенство на закона, борба с корупцията , поддържане на високи стандарти за защита правата на хората”, каза министър Захариева. \r\nПо-рано през деня, на работна закуска на външните министри с техния молдовски колеги Тудор Уляновчи, българският първи дипломат подчерта, че Република Молдова трябва да бъде окуражена да продължи да върви по пътя на реформите и че независимо от резултатите от предстоящите избори те трябва да продължат и да бъде гарантирана тяхната невъзвратимост. \r\nМинистрите на външните работи обсъдиха перспективите пред Близкоизточния мирен процес със своите колеги от Палестинската автономия, Йордания, Египет, Саудитска Арабия, Обединените арабски емирства и Мароко, както и с генералния секретар на Лигата на арабските държави. Потвърдена бе позицията на ЕС, че решение на конфликта трябва да се търси на основата на две държави. Изразено бе общо разбиране, че САЩ трябва да играе важна роля в процеса. \r\nМинистър Захариева изрази становище, че партньорите на ЕС от Близкия изток би трябвало да увеличат финансовия си принос за Агенцията на ООН за палестинските бежанци. \r\nПървите дипломати на ЕС изразиха загриженост от продължаващата политическа криза във Венецуела, както и от тежката хуманитарна ситуация в страната. Изход от кризата може да бъде намерен само чрез приобщаващ политически диалог и постигане на съгласие между управляващи и опозиция по условията за провеждане на свободни, честни и демократични избори. \r\n26.02.2018 г.", "date": "2018.02.26", "title": "Министерство на външните работи: Външните министри от ЕС обсъдиха Молдова, Близкоизточния мирен процес и ситуацията във Венецуела"}
{"url": "http://www.focus-news.net/news/2018/02/26/2493106/zdravka-chimeva-spetsialist-v-oblastta-na-organiziranite-pochivki-osnovnite-turisti-koito-poseshtavat-oblast-blagoevgrad-sa-ot-makedoniya-gartsiya-i-turtsiya.html", "text": "Основните туристи, които посещават област Благоевград са от близките Балкански държави – Македония, Гърция и Турция. Това каза за Радио „Фокус“ – Пирин Здравка Чимова, специалист в областта на организираните почивки в Благоевград. По думите ѝ Турция е сред държавите, които в последно време са засили интереса към региона, предимно заради курорта Банско. „Руснаците нормално е за тях, тъй като ние сме един не традиционен пазар за тях и аз бих се радвала, ако нашите туристически дестинации биват повече посещавани от руските туристи“, добави тя. По думите ѝ в Рилският манастир, който не е в Благоевградския район, посещаемостта ежегодно достига до 1 млн. души. Тя подчерта, че това са неофициални данни, защото не се води точна статистика.\r\nКристина МИТКОВА", "date": "2018.02.26", "title": "Здравка Чимева, специалист в областта на организираните почивки: Основните туристи, които посещават област Благоевград са от Македония, Гърция и Турция"}
{"url": "http://www.focus-news.net/news/2018/02/26/2493104/vratsa-27-i-28-fevruari-sa-obyaveni-za-neuchebni-dni-na-teritoriyata-na-obshtinata-zaradi-snega-uslozhnenata-zimna-obstanovka-i-ochakvanite-minusovi-temperaturi.html", "text": "Извънредна ученическа ваканция обяви кметът на Община Враца Калин Каменов заради снега, усложнената зимна обстановка и очакваните минусови температури. Ваканцията касае дните 27 и 28 февруари. Това съобщиха от пресцентъра на Общината. Заповедта вече е изпратена до директорите на учебните заведения на територията на община Враца и е уведомен началникът на Регионалното управление на образованието – Галина Евденова.", "date": "2018.02.26", "title": "Враца: 27 и 28 февруари са обявени за неучебни дни на територията на общината заради снега, усложнената зимна обстановка и очакваните минусови температури"}
{"url": "http://www.focus-news.net/news/2018/02/26/2493107/doklad-za-deynostta-na-spetsializiraniya-nakazatelen-sad-za-2017-g-shte-bade-predstaven-na-preskonferentsiya-na-6-mart.html", "text": "Доклад за дейността на Специализирания наказателен съд за 2017 г. ще бъде представен на пресконференция, която ще се проведе на 6 март 2018 г., от 12:30 часа, в сградата на Специализиран наказателен съд на ул. “Черковна” N 90 в София. Тов съобщиха от пресцентъра на съда.", "date": "2018.02.26", "title": "Доклад за дейността на Специализирания наказателен съд за 2017 г. ще бъде представен на пресконференция на 6 март"}
{"url": "http://www.focus-news.net/news/2018/02/26/2493105/zam-ministar-boyko-penkov-pone-2-godini-bi-otnel-protsesat-na-demonopolizatsiya-na-zdravnata-kasa.html", "text": "Поне 2 години би отнел процесът на демонополизация на Здравната каса. Това каза пред журналисти зам.-министърът на здравеопазването Бойко Пенков, който откри конференцията „Защита на здравето на всеки гражданин на ЕС“, предаде репортер на Агенция „Фокус“. „Твърде големи са очакванията към подобен акт като демонополизацията на Здравната каса. И в момента съществува т.нар. „здравно застраховане“. То дава възможност за надграждане и покриване на допълнителен риск при заболяване. В Германия, когато си осигурен в социалния фонд, после ако го напуснеш, връщане няма. Говорихме си с колегите от Германия преди началото на конференцията, че при демонополизацията има съревнование и конкурентост между самия пакет услуги, който се предлага и оттам се търси интереса на човека, но при един такъв модел е абсолютно забранена негативната селекция“, заяви Пенков. По думите му това означава, че ако той има едно или две заболявания, няма да бъде много желан за фонда, защото ще прави разходи и ще трябва да взима лекарства. Според него затова е хубаво да се направи национален преливник – на национално ниво да има отделени средства от осигурителните вноски от различните фондове, за да може там, където има хора с повече нужди, те да бъдат подпомогнати. \r\n„Има много идеи, но въпросът е кое ще бъде най-добро за България. Все още сме на етап обсъждане. Чисто теоретично за мен идеалният срок демонополизацията да се случи без да има стрес за хората е до 2 години. Това е ново законодателство, преценка и т.н., стандартизация на самите процеси, гаранции за сигурността на средствата. Аз го виждам година и половина минимум, за да могат да бъдат всички съвсем спокойни. Надявам се в тези дебати, които имаме да се изкристализира финално моделът, който ще предложим на хората“, допълни Пенков. Той уточни, че дали размерът на здравната вноска ще остане 8%, когато стартира демонополизацията, е чисто политическо решение. „В момента слушате идеи и разговори на експертно ниво. Като решение демонополизацията стои на дневен ред като какво да се предложи“, добави още Бойко Пенков. \r\nЛюба АЛЕКСИЕВА", "date": "2018.02.26", "title": "Зам.-министър Бойко Пенков: Поне 2 години би отнел процесът на демонополизация на Здравната каса"}
{"url": "http://www.focus-news.net/news/2018/02/26/2493109/blagoevgrad-kmetat-d-r-atanas-kambitov-shte-otkrie-informatsionna-sreshta-po-proekt-deynosti-za-podpomagane-i-podkrepa-na-sotsialnoto-predpriemachestvo-na-mestno-nivo-na-27-fevruari.html", "text": "Кметът на Благоевград д-р Атанас Камбитов ще открие информационна среща по проект „Дейности за подпомагане и подкрепа на социалното предприемачество на местно ниво” на 27 февруари. Това съобщиха от пресцентъра на Сдружението на Югозападните общини. Проектът е финансиран по Втора покана на Програма за трансгранично сътрудничество ИНТЕРРЕГ V-A Гърция-България 2014-2020. Срещата ще се състои на 27 февруари от 10.30 часа в зала „22 септември“. В откриването ще участва още Председател на Управителния съвет на Сдружение на Югозападните общини и Кириакос Фотиадис, ръководител на Съвместния технически секретариат на Програмата за трансгранично сътрудничество Гърция – България. След това, екипът на проекта и партньорите ще представят концепцията за социалната икономика и социалното предприемачество и планираните по проекта дейности. Общият бюджет на проекта е в размер на 540 833,90 евро, а срокът на изпълнение е 24 месеца. Общата цел на проекта е да открие и определи въздействието на социалните предприятия, измерено по отношение на интеграцията на труда в трансграничния регион и да разработи структури и инструменти за подпомагане, които да укрепят капацитета на социалните предприятия. Ще бъдат разработени две подпомагащи социалното предприемачество структури/ Центрове за развитие на социални предприятия – в Терми, Гърция и Благоевград, България. Тези структури ще осъществяват трансгранична мрежа за сътрудничество и обмен и ще предоставят услуги чрез консултиране, обучение, услуги за развитие на бизнеса, работа в мрежа на социални предприятия, както и популяризиране и разпространяване на идеята за социално предприемачество. Освен това, двадесет безработни младежи ще бъдат включени в менторска програма за развитие на предприемачески умения. Ще бъдат разработени и насочени към подходящо финансиране и бизнес планове за стартиращи социални предприятия.", "date": "2018.02.26", "title": "Благоевград: Кметът д-р Атанас Камбитов ще открие информационна среща по проект „Дейности за подпомагане и подкрепа на социалното предприемачество на местно ниво” на 27 февруари"}
{"url": "http://www.focus-news.net/news/2018/02/26/2493103/kyustendil-ekip-na-protivopozharnata-sluzhba-e-okazal-pomosht-na-zabludili-se-frenski-turisti-v-rila.html", "text": "Екип на противопожарната служба е оказал помощ на заблудили се френски туристи в Рила. Това съобщиха за Радио „Фокус” – Кюстендил от Областна дирекция на МВР – Кюстендил. Трима френски туристи са аварирали с автомобил, нает под наем край село Смочево, Община Рила. Те са подали сигнал на телефон 112. Екип на Районната служба „Пожарна безопасност и защита на населението” – Рила е оказал помощ на туристите, след като автомобилът е затънал в снега встрани от пътя. Туристите са транспортирани в град Рила. Няма пострадали.\r\nВенцеслав ИЛЧЕВ", "date": "2018.02.26", "title": "Кюстендил: Екип на противопожарната служба е оказал помощ на заблудили се френски туристи в Рила"}
{"url": "http://www.focus-news.net/news/2018/02/26/2493098/standard-makedoniya-makedoniya-pod-snyag-i-temperaturi-pod-nulata.html", "text": "Лошото време, което обхвана Балканския полуостров през изминалото денонощие, не подмина и Македония, отбелязва скопското електронно издание „Стандард“.\r\nНай-много валежи от сняг са регистрирани в Маврово, където се образува снежна покривка от 78 см. В Лазарополе има 51 см снежна покривка, Крушево 41 см, Дебър и Тетово 20, Дойран и Претор – 17 см, Битоля 16 см, Скопие – 15 см, Гевгели – 14 см, Струмица – 12 см, Щип - девет, Берово и Крива Паланка - седем, Виница - шест, Охрид - пет и Прилеп - три сантиметра.\r\nМинималните температури в цялата страна са под нулата. Най-ниската е измерена в Маврово –минус 11, минус девет в Крушево и Пожаране, минус осем в Лазарополе и Дебър, минус седем в Тополчани, минус шест в Скопие, Тетово, Прилеп, Берово и Крива Паланка, минус пет в Охрид, Битоля и Щип, минус четири в Демир Капия, Струмица и Виница, минус три Претор и Гевгели, до минус два в Дойран.\r\nВ понеделник времето в югозападната ни съседка е облачно и студено, със снеговалеж и умерен северозападен вятър. В следващите дни страната ще бъде засегната от много студена и влажна въздушна маса, в резултат на което температурите ще продължат да падат. До четвъртък, когато се очаква да спрат валежите, температурите ще бъдат значително под средните за този период на годината. Най-студените ще бъдат в сряда и четвъртък през нощта, когато сутрешната температура на места ще падне под -10 градуса. От петък температурите ще се покачват сравнително бързо.Тереза Герова", "date": "2018.02.26", "title": "„Стандард“ (Македония): Македония под сняг и температури под нулата"}
{"url": "http://www.focus-news.net/news/2018/02/26/2493113/sliven-tseremoniyata-kletva-na-parvoklasnika-se-otlaga-za-11-may-zaradi-loshoto-vreme.html", "text": "За 11 май се отлага предвидената за 2 март „Клетва на първокласника“ с участието на първокласници от училищата в Сливен. Това съобщиха от пресцентъра на Общината. Причината е влошената метеорологична обстановка. Събитието беше част от програмата за отбелязване на 3 март – Национален празник на Република България и 140 години от Освобождението на страната ни от османско иго.\r\nОрганизаторите се обединиха около идеята клетвата да се случи на друга важна дата – 11 май, когато Българската православна църква почита Светите равноапостоли Кирил и Методий.", "date": "2018.02.26", "title": "Сливен: Церемонията „Клетва на първокласника“ се отлага за 11 май заради лошото време"}
{"url": "http://www.focus-news.net/news/2018/02/26/2493114/burgas-barzi-proizvodstva-za-shofirane-sled-upotreba-na-narkotichni-veshtestva-i-poradi-nepravosposobnost-sa-obrazuvani-sreshtu-17-godishen-kriminalno-proyaven-mladezh-ot-aytos.html", "text": "Две бързи полицейски производства за шофиране след употреба на наркотични вещества и поради неправоспособност са образувани в Районно управление – Карнобат срещу 17-годишен криминално проявен младеж от Айтос, който около 02.25 ч. на 26.02.т.г. е спрян за проверка от полицейски служители, докато шофирал по карнобатската улица „Св. Св.Кирил и Методий” лек автомобил с бургаска регистрация. Това съобщиха от ОДМВР-Бургас.\r\nКонстатирано е, че водачът е неправоспособен, като шофира по време на едногодишния срок от административното наказание, наложено му за същото престъпление. З.В. е тестван за употреба на наркотични вещества, като апарата отчел положителна проба за употреба на амфетамин и метамфетамин. 17 годишния айтозлия е задържан за срок от 24 часа, като по случая са образувани две бързи полицейски производства.\r\nПрипомняме, че на 28.01.т.г. около 18.55 ч. служители от Районно управление - Айтос извършиха претърсване в дома на 17 годишния З.В., разположен на ул. «Орлово», като намериха и иззеха 37 топчета със суха зелена тревна маса / марихуана/ и електронна везна. З.В. бе задържан за срок от 24 часа. Извършени бяха множество процесуално-следствени действия, сред които : претърсване и изземване, оглед на веществени доказателства, разпити на свидетели и др. Събраните до момента материали по случая бяха докладвани в Бургаска окръжна прокуратура. \r\nОколо 23.56 ч. на 31.12.2015 год. по пътя от Айтос към Бургас, малко след Българово, вероятно поради движение с несъобразена скорост, самостоятелно катастрофира, излизайки извън пътя и блъскайки се в крайпътната мантинела, л.а. „Пежо 106”, с бургаска регистрация, с който се придвижвали четирима младежи – З.В., 15 годишен от Айтос, Д.С., 15 годишен от Бургас, 17 годишния В.В. от Бургас и С.К., 19 годишен от Бургас. От инцидента на място загинал 17-годишния бургазлия, а 19-годишния С.К. е откаран в УМБАЛ – Бургас и настанен за лечение в отделение „Реанимация”.  Констатирано е, че автомобилът е собственост на 29-годишен бургазлия, като е закупен от бащата на 19-годишния С.К. В резултат на допълнителни полицейски действия е констатирано, че колата е шофирана от 15 годишния тогава З.В., срещу когото вече е внесен обвинителен акт за причиняване на смърт по непредпазливост. Съдебното дело предстои да се гледа в Окръжен съд – Бургас.", "date": "2018.02.26", "title": "Бургас: Бързи производства за шофиране след употреба на наркотични вещества и поради неправоспособност са образувани срещу 17-годишен криминално проявен младеж от Айтос"}
{"url": "http://www.focus-news.net/news/2018/02/26/2493115/dobrich-oblastniyat-savet-na-bchk-i-nch-yordan-yovkov-1780-g-organizirat-savmestna-initsiativa.html", "text": "Областният съвет на Български червен кръст (ОС на БЧК) и Народно читалище (НЧ) „Йордан Йовков – 1780 г.“ организират съвместна инициатива. Това съобщи Димитър Стефанов, експерт „Връзки с обществеността“ в читалището в добруджанския град, предаде кореспондентът на Радио „Фокус” – Варна. На 23 февруари Българският младежки червен кръст в Добрич стартира програма „Хелфи“ за деца от клубовете „Училище сред природата“ и „Скаути“ към ОУ “Стефан Караджа“.  Инициативата се е провела съвместно с Народно читалище „Йордан Йовков – 1780 година“ в читалнята на 3-ти етаж. По време на първата среща доброволците от организацията са разказали пред децата повече за възникването на Червенокръсткото движение, Българския червен кръст и Българския младежки червен кръст като част от нея. В по-нататъшния ход на програмата децата ще се запознаят с начините за предпазване от злополуки, възможни последствия от нараняване и видовете първа помощ при възникнал инцидент, посочи Димитър Стефанов. Обучението предвижда теми като „Ужилване от насекомо“, „Навяхване на скейтърската площадка“, Ухапване от куче“, „Фрактури“, „Кръвотечение“ и други.  Доброволците от Български младежки червен кръст в Добрич ще се срещат с децата по програма „Хелфи“ всеки петък през месец март от 14.00 часа в читалнята на НЧ „Йордан Йовков – 1780 г.”.\r\nЖулиета НИКОЛОВА", "date": "2018.02.26", "title": "Добрич: Областният съвет на БЧК и НЧ „Йордан Йовков – 1780 г.“ организират съвместна инициатива"}
{"url": "http://www.focus-news.net/news/2018/02/26/2493101/afp-ungariya-poiska-ostavkata-na-varhovniya-komisar-na-oon-po-pravata-na-choveka-zaradi-kritikata-mu-kam-viktor-orban.html", "text": "В понеделник Унгария поиска оставката на Върховния комисар на ООН за правата на човека Зейд Раад ал-Хюсеин заради „неприемливата“ и „неподходяща“ критика към антимиграционната реторика на премиера Виктор Орбан, предава AFP.\r\n„Очевидно е, че Зейд (Раад) Ал Хюсеин трябва да се оттегли. Той не е достоен за поста\", заяви унгарският външен министър Петър Сиярто в рамките на годишното заседание на Съвета на ООН по правата на човека в Женева.Тереза Герова", "date": "2018.02.26", "title": "AFP: Унгария поиска оставката на Върховния комисар на ООН по правата на човека заради критиката му към Виктор Орбан"}
{"url": "http://www.focus-news.net/news/2018/02/26/2493111/ministarat-na-regionalnoto-razvitie-i-blagoustroystvoto-nikolay-nankov-svikva-saveshtanie-na-mezhduvedomstveniya-shtab-vav-vrazka-s-uslozhnenata-zimna-obstanovka.html", "text": "Във връзка с усложнената зимна обстановка, министърът на регионалното развитие и благоустройството Николай Нанков свиква съвещание на междуведомствения щаб. Това съобщиха от Агенция „Пътна инфраструктура“. След заседанието, от 17:00 ч. в Ситуационния център в Агенция „Пътна инфраструктура“ ще се проведе брифинг за актуалната пътна обстановка.", "date": "2018.02.26", "title": "Mинистърът на регионалното развитие и благоустройството Николай Нанков свиква съвещание на междуведомствения щаб, във връзка с усложнената зимна обстановка"}
{"url": "http://www.focus-news.net/news/2018/02/26/2493110/razgrad-vremenno-dvizhenieto-e-v-edna-lenta-po-pat-204-razgrad-blagoevo-poradi-patnotransportno-proizshestvie.html", "text": "Временно движението е в една лента по път ІІІ-204 Разград - Благоево поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Разград: Временно движението е в една лента по път ІІІ-204 Разград - Благоево поради пътнотранспортно произшествие"}
{"url": "http://www.focus-news.net/news/2018/02/26/2493108/sitel-makedoniya-snezhnata-pokrivka-na-mesta-v-cherna-gora-dostiga-do-edin-metar.html", "text": "Под влияние на студената сибирска вълна, която нахлу от изток на Балканския полуостров през последното денощие, целият регион бе обхванат от ниски температури и валежи и сняг, предава скопският телевизионен канал „Сител“.\r\nЛошото време не подмина и Черна гора. В района на град Жабляк се формира снежна покривка от 97 см. Сняг има в столицата Подгороца, в Цетине, Колашин, Шавник, Биело Поле и Плевля. Сняг падна вчера в пристанището на Черна гора – град Бар. \r\nДирекцията за извънредни ситуации към Министерството на вътрешните работи на Черна гора призова всички институции да повишат нивото на готовност преди студената вълна.Тереза Герова", "date": "2018.02.26", "title": "„Сител“ (Македония): Снежната покривка на места в Черна гора достига до един метър"}
{"url": "http://www.focus-news.net/news/2018/02/26/2493112/dobrich-27-i-28-fevruari-sa-obyaveni-za-neuchebni-dni-v-sedem-obshtini-v-oblastta-zaradi-vloshenite-meteorologichni-usloviya.html", "text": "Следващите два дни – 27 и 28 февруари са неучебни в седем общини в областта заради влошените метеорологични условия в областта, по информация на Регионалното управление на образованието в Добрич, предаде кореспондент на Радио „Фокус” – Варна. За неучебни са обявените следващите два дни в община град Добрич и в още шест общини – Добричка, Тервел, Генерал Тошево, Каварна, Шабла и Крушари, без Община Балчик. За Община Генерал Тошево със заповед на кмета е обявен за неучебен само утрешния ден. Тъй като общият допустим брой дни за извънредна ваканция там е изпълнен, за сряда ще се търси съдействие на Министерство на образованието и науката. Детските градини и ясли в град Тервел и детските градини в селата Зърнево, Орляк и Безмер ще организират своята работа в съответствие с броя на децата.\r\nЖулиета НИКОЛОВА", "date": "2018.02.26", "title": "Добрич: 27 и 28 февруари са обявени за неучебни дни в седем общини в областта заради влошените метеорологични условия"}
{"url": "http://www.focus-news.net/news/2018/02/26/2493116/lovech-ogranicheno-e-dvizhenieto-na-tovarni-avtomobili-nad-12-tona-dvuposochno-po-pat-i-4-selo-malinovo-selo-sopot-poradi-obilen-snegovalezh.html", "text": "Ограничено е движението на товарни автомобили над 12 тона двупосочно по път I-4 село Малиново - село Сопот на територията на област Ловеч поради обилен снеговалеж и снегопочистване. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Ловеч: Ограничено е движението на товарни автомобили над 12 тона двупосочно по път I-4 село Малиново - село Сопот поради обилен снеговалеж"}
{"url": "http://www.focus-news.net/news/2018/02/26/2493121/vse-oshte-ne-se-propuskat-tovarni-avtomobili-v-dvete-posoki-prez-gkpp-deve-bair-kakto-i-na-izhod-na-gkpp-kulata-na-gkpp-ilinden-se-propuskat-avtomobili-samo-s-verigi.html", "text": "На граничния пункт \"Кулата – Промахон\" все още не се пропускат товарни автомобили на изход от България. На пункта \"Илинден – Ескохи\" гръцките гранични власти пропускат леки и товарни автомобили само с вериги. На останалите пунктове с Гърция пропускателният режим е нормален. Това съобщиха за Агенция \"Фокус\" от ГД \"Гранична полиция\".\r\nМакедонските гранични власти все още не пропускат в двете посоки товарни автомобили през ГКПП \"Деве баир\", съпределен на ГКПП \"Гюешево\".\r\nПродължава да е интензивен трафикът на товарни автомобили на българо-турската граница. На ГКПП \"Капитан Андреево\" има около 5 км от чакащи камиони на изход, на \"Лесово\" са около 2,5 километра.\r\nГраничните пунктове със Сърбия са проходими при зимни условия.\r\nНа пунктовете с Румъния трафикът е нормален.", "date": "2018.02.26", "title": "Все още не се пропускат товарни автомобили в двете посоки през ГКПП \"Деве баир\", както и на изход на ГКПП \"Кулата\", на ГКПП \"Илинден\" се пропускат автомобили само с вериги"}
{"url": "http://www.focus-news.net/news/2018/02/26/2493122/pernik-v-konferentnata-zala-na-obshtinskiya-mladezhki-dom-shte-se-provede-obuchenie-na-tema-organizirane-ot-ideyata-do-sabitieto.html", "text": "На 27 февруари, от 18,30 ч., в Конферентната зала на Общински младежки дом-Перник ще се проведе обучение на тема „Организиране – от идеята до събитието”, което е насочено не само към младите хора в града, които имат желание за личностно развитие, но и към членовете на екипа на Общински младежки съвет, които са инициатори на събитието. Това съобщиха от Община Перник.\r\nТака че, ако някога сте имали идея, която сте искали да стане реалност или пък сте имали желание да създадете събитие, но не сте се наели с тази “трудна” задача, ако сте член на НПО и създаването на всякакви инициативи ви е ежедневие, това е вашето обучение! Лектор ще бъде Александър Кръстанов, който ще ви покаже как да говорите пред хора, как да представяте и реализирате идеите си пред останалите и как да стигнете до крайната цел, а именно “събитието”. \r\nИнициативата е част от Общинския годишен план за младежта 2018 г. и от Годишния план на Консултативния съвет за младежка политика към кмета на Община Перник.", "date": "2018.02.26", "title": "Перник: В Конферентната зала на Общинския младежки дом ще се проведе обучение на тема „Организиране – от идеята до събитието”"}
{"url": "http://www.focus-news.net/news/2018/02/26/2493117/aktualna-patna-obstanovka.html", "text": "Температурите са в интервала от –12° до + 2°. Пътните настилки са мокри, на местата със снеговалеж, в планинските и усойни райони – частично заснежени, заледени и обработени, по данни към 15.00 часа. Това съобщиха от прресцентъра на Агенция \"Пътна инфраструктура\".\r\nОбстановка /състояние/ на републиканската пътна мрежа:\r\nПроходи: \r\nОграничения по проходите за текущия период:\r\n-„Печинско“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Превала“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Пампорово” - забранен за МПС над 3,5 т; задължително движение за всички МПС с вериги;\r\n- „Рожен“ – забранен за МПС над 12 т с ремаркета и полуремаркета;\r\n- „Обзорски“ – забранен за МПС над 12 т;\r\nВременни ограничения по проходите:\r\n- „Котленски” - затворен за МПС над 12 тона;\r\n- „Предел” – затворен за МПС над 12 тона;\r\n- „Троянски” - забранен за всички МПС;\r\nЦелогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\nАвтомагистрали: \r\n- АМ „Тракия“: област Пазарджик: от км 55 до км 106  е ограничено е движението на МПС над 12 тона в посока София поради обилен снеговалеж и почистване. \r\n- Област Стара Загора: Временно движението се осъществява само в скоростната лента при км 205 в посока София поради пътнотранспортно произшествие. Шофьорите да спазват указанията на сигналистите. \r\n- АМ „Хемус“: няма ограничения.\r\n- АМ „Струма“: няма ограничения.\r\n- АМ „Марица“: няма ограничения.\r\n- АМ „Черно море“: няма ограничения.\r\n- АМ „Люлин“: няма ограничения.\r\nДруги въведени извънредни ограничения на движението:\r\nОПУ Благоевград: \r\n- Ограничено е движението по път II-84 Разлог – Велинград е ограничено за МПС над 12 тона с ремаркета и полуремаркета \r\nОПУ Варна:\r\n- Ограничено е движението за всички МПС по път III-208 от разклон Ветрино до гр. Провадия, поради почистване. Обходен маршрут: през с. Габърница - с. Петров дол - Провадия.\r\nОПУ Велико Търново:\r\n- Ограничено е движението по път III-405  Алеково – Козловец поради снегонавяване и нулева видимост \r\n- Ограничено е движението по път  III-407 Павел – Совата за МПС над 12 т. поради снегонавяване и нулева видимост \r\nОПУ Видин:\r\n- Ограничено е движението по път III-1412 от разклона  за с. Бранковци до с. Раковица от км 2+150 до км 14+000 поради снегонавявания. Обходен маршрут: Кула - Киряево - Раковица. \r\n- Ограничено е движението по път III-1413 Грамада – Синаговци за всички МПС, поради обилен снеговалеж и снегопочистване. \r\n- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./\r\nОПУ Добрич:\r\n- Ограничено е движението на МПС над 12 тона по път II-71 Добрич – Силистра, път III-207 Тервел – Алфатар – Силистра, по път III-2077 Кочмар – Тервел – Межден, път III-7106 Кочмар – Карапелит поради обилен снеговалеж и снегонавявания;\r\n- Ограничено е движението на всички МПС по път III-207 Кочмар – Тервел поради обилен снеговалеж и снегонавявания;\r\nОПУ Кърджали:\r\n- Ограничено е движението по път III-865 Кърджали – Ардино за всички МПС с ремаркета и полуремаркета; \r\nОПУ Кюстендил:\r\n- Движението за МПС над 12 т по път I - 6 Кюстендил - ГКПП Гюешево е ограничено двупосочно за снегопочистване. \r\nОПУ Ловеч:\r\n- Временно движението по път III-358 Шипково – Рибарица е ограничено за МПС над 12 тона, поради обилен снеговалеж и почистване. \r\nОПУ Пазарджик: \r\n- Временно движението по път II-84 Разлог – Велинград е ограничено за МПС над 12 т поради снегопочистване. \r\n- Ограничено е движението на МПС над 12 тона по път II-37 Пещера-Батак-Доспат, за всички останали МПС са задължителни вериги. \r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. \r\n- Ограничено е движението за МПС над 12 тона двупосочно по път I-6 Перник – ГКПП Гюешево \r\nОПУ Плевен:\r\n- Временно е ограничено движението на МПС по път II-52 Никопол - Лозица поради снеговалеж и снегопочистване. \r\nОПУ Пловдив: \r\n- Временно е ограничено движението за МПС над 12 тона с ремаркета и полуремаркета по път III-866 Девин - Кричим, поради силен снеговалеж и снегопочистване\r\n- Временно е ограничено движението на МПС над 12 тона с ремаркета и полуремаркета по път II-86 Асеновград - Смолян поради силен снеговалеж и снегопочистване. \r\nОПУ Разград: \r\n- Ограничено е движението на МПС над 3,5 тона по път I-2 Русе – Разград – Шумен поради влошени метеорологични условия.\r\nОПУ-Русе: \r\n- Ограничено движение по път I-5 Русе – Бяла за МПС над 12 тона поради силен снеговалеж и снегонавявания; \r\n- Ограничено е движението на МПС над 3,5 тона по път I-2 Русе – Разград – Шумен поради влошени метеорологични условия. \r\n- Ограничено движение по път II-21 Русе – Силистра за МПС над 12 тона поради силен снеговалеж и ограничена видимост \r\n- Ограничено движение по път II-51 Бяла-Попово за МПС над 12 тона поради силен снеговалеж и снегонавявания;\r\nОПУ Силистра:\r\n- Ограничено е движението на МПС над 12 тона по път I-7 Шумен – Силистра, по път II-21  Русе – Силистра, поради влошени метеорологични условия \r\n- Ограничено е движението на всички МПС по път III-205 Тутракан – Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.\r\nОПУ Сливен:\r\n- Ограничено е движението за МПС над 12 тона по път II-55 Гурково – Нова Загора поради влошена метеорологична обстановка. \r\nОПУ Смолян:\r\n- Временно движението по път ІІІ-866 Девин - Михалково е ограничено за МПС над 12 т с ремаркета и полуремаркета поради снегопочистване. \r\n- Временно движението по път III-864 Пампорово – Стойките е ограничено за МПС над 12 т с ремаркета и полуремаркета поради снегопочистване, движението на всички МПС е задължително с вериги; \r\n- Временно е ограничено движението на МПС над 12 тона за цялата област. /въведено в 07:51 ч./\r\nОПУ Смолян и ОПУ Пазарджик:\r\n- Временно движението на МПС над 12 тона по път II-37 Пазарджик – граница област София е ограничено, поради обилен снеговалеж и почистване. \r\n- Временно движението по път II-37 Батак – Доспат е ограничено за МПС над 12 т с ремаркета и полуремаркета поради снегопочистване.\r\nОПУ София:\r\n- Движението на МПС над 12 тона по път I - 6 проход Гълъбец /Долно Камарци - Буново/ се осъществява само с вериги поради продължителен и обилен снеговалеж. \r\n- Движението на МПС над 12 тона по път I-1 Мездра – Ботевград се осъществява задължително с вериги;\r\nОПУ София и ОПУ Пловдив:\r\n- Временно движението по път I-6 София – Карлово в посока София двупосочно е ограничено за МПС над 12 т поради снегопочистване. \r\nОПУ Стара Загора: \r\n- Ограничено е движението за всички МПС по път I-6 Мъглиж -Николаево поради лоши метеорологични условия. Обходен маршрут: път I-5 Казанлък-Стара Загора - път II-66 Стара Загора-Нова Загора и II-55 Нова Загора-Гурково. \r\n ОПУ Хасково:\r\n- Движението на МПС над 12 тона по път II-76 Тополовград – Харманли се осъществява задължително с вериги.\r\nОПУ-Шумен: \r\n- Временно движението по път I-2 Русе – Варна е ограничено за МПС над 12 т в участъка между разклон Лозница и Нови пазар, поради силен снеговалеж и намалена видимост. \r\n- Ограничено е движението на МПС над 3,5 тона по път I-2 Русе – Разград – Шумен поради влошени метеорологични условия. \r\n- Ограничено е движението на МПС над 12 тона по път I-7 Шумен – Силистра поради влошени метеорологични условия.", "date": "2018.02.26", "title": "Актуална пътна обстановка"}
{"url": "http://www.focus-news.net/news/2018/02/26/2493120/pazardzhik-pochisteni-sa-patishtata-na-teritoriyata-na-obshtina-sarnitsa.html", "text": "Снежната покривка в град Сърница е около 15 - 20 сантиметра. Това каза за Радио „Фокус“ – Пазарджик кметът на Община Сърница Неби Бозов. „Основните пътища и улици са почистени. Разполагаме с два камиона за разпръсване на пясък, един багер и един роторен снегорин, който още не се е наложило да използваме“, коментира Бозов. Той каза още, че пътят Велинград - Сърница, който е една от основните артерии, свързващи двете общини, също е почистен. „Пътищата са проходими при зимни условия, но трябва да се шофира с  повишено внимание“, добави Бозов.\r\nВаня НИКОЛОВА", "date": "2018.02.26", "title": "Пазарджик: Почистени са пътищата на територията на община Сърница"}
{"url": "http://www.focus-news.net/news/2018/02/26/2493119/api-ogranicheno-e-dvizhenieto-na-avtomobili-nad-12-tona-po-pat-ii-29-dobrich-kardam-poradi-obilen-snegovalezh-i-snegopochistvane.html", "text": "Ограничено е движението на автомобили над 12 тона по път II-29 Добрич – Кардам поради обилен снеговалеж и снегопочистване. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "АПИ: Ограничено е движението на автомобили над 12 тона по път II-29 Добрич – Кардам поради обилен снеговалеж и снегопочистване"}
{"url": "http://www.focus-news.net/news/2018/02/26/2493127/prezidentat-rumen-radev-shte-provede-sreshta-s-generalniya-direktor-na-svetovnata-targovska-organizatsiya-roberto-azevedo-na-27-fevruari.html", "text": "На 27 февруари 2018 г. от 10.15 часа президентът Румен Радев ще проведе среща на „Дондуков“ 2 с генералния директор на Световната търговска организация (СТО) Роберто Азеведо. Това съобщиха от прессекретариата на държавния глава.\r\nПо-късно през деня държавният глава и върховен главнокомандващ Въоръжените сили Румен Радев ще се запознае с анализа на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2017 г.\r\nПрезидентът Радев ще бъде посрещнат с официална церемония, по време на която ще приеме рапорта на началника на караула и ще наблюдава тържествения марш на почетния караул.\r\nНа конференцията ще присъстват заместник министър-председателят по обществения ред и сигурността и министър на отбраната Красимир Каракачанов. Участие в събитието ще вземат също и заместник-министрите на отбраната, висшият команден състав, генерали и офицери от видовете Въоръжени сили, директори на дирекции в Министерството на отбраната и Щаба на отбраната, началници и командири на структури на пряко подчинение на министъра на отбраната.\r\nСъбитието ще се състои в Министерството на отбраната (бул. „Ген. Тотлебен“ № 34), с начало 11.00 часа.\r\nВ 16.20 часа президентът Румен Радев ще участва в церемонията за връчване на Наградите на Българската асоциация по информационни технологии (БАИТ) за 2017 г. Президентът ще връчи специалната награда на победителя в категорията „Значим принос в развитието на информационните и комуникационни технологии“.\r\nКонкурсът за наградите на БАИТ се провежда за седма поредна година под патронажа на държавния глава. Отличията се връчват на личности, институции или компании в 11 различни категории за принос в развитието на информационните и комуникационните технологии.\r\nСъбитието ще се състои в зала „София“ на световния търговски център „Интерпред“.", "date": "2018.02.26", "title": "Президентът Румен Радев ще проведе среща с генералния директор на Световната търговска организация Роберто Азеведо на 27 февруари"}
{"url": "http://www.focus-news.net/news/2018/02/26/2493125/burgas-v-grada-shte-bade-predstaven-patriotichniyat-spektakal-vreme-e-svoboda.html", "text": "Инициативата „Бургас харесва младите“ и Дружество за младежка и социална политика ще представят патриотичния спектакъл „Време е … СВОБОДА!“ в кварталите на Бургас. Това е начинът, с който младите хора в града ще отбележат Националния празник 3 март – Освобождението на България от османско иго. Това съобщиха от пресцентъра на Община Бургас.\r\nВъздействащият спектакъл „Време е…СВОБОДА!“ е на режисьора Христо Симеонов и е създаден специално за своеобразното турне на младежите.\r\nСвободата! Нашата! Българската! Тя лети на крилете на младостта! Защото именно те – младите луди глави носят пробуда, палят пожари… И живот дават за свободна България! Те имат много имена.. Гледат ни с много очи… Затова! Нека ги почитаме! Нека ги споменуваме! Нека ги знаем и помним! Защото и днес ни казват ,,Време е…Свобода!“ Това е посланието на младите бургаски таланти Теодор Каракачанов, Мартин Йорданов, Николай Стойчев, Петър Дичков, Богомила Цекова и Христо Хр. Симеонов, които ще ни подарят своя спектакъл-откровение! Спектакъл-ПОКЛОН!\r\nСпектакълът ще се играе при вход свободен и ще бъде с начален час – 18.00 часа. Спектакълът може да бъде гледат на следните дати:\r\n- 28 февруари 2018 г. в кв. Долно Езерово, ОУ „Христо Ботев“;\r\n- 1 март 2018 г. в кв. Рудник, НЧ „Възраждане 1927“;\r\n- 2 март 2018 г. в кв. Ветрен, НЧ „Обнова 1923“.\r\nСъбитието е част от кампанинята „Събуди се!“ на „Бургас харесва младите“ и Дружество за младежка и социална политика, и цели да провокира младите хора в града да бъдат по-активни, по-задружни, да не забравят корените си и да уважават българската история, традиции и фолклор.", "date": "2018.02.26", "title": "Бургас: В града ще бъде представен патриотичният спектакъл „Време е … СВОБОДА!“"}
{"url": "http://www.focus-news.net/news/2018/02/26/2493129/burgas-blagotvoritelen-martenski-bazar-zaedno-za-spetsialnite-detsa-shte-se-provede-v-su-sv-sv-kiril-i-metodiy-na-27-fevruari.html", "text": "Благотворителен мартенски базар „Заедно за специалните деца“ ще се проведе в СУ „Св. св. Кирил и Методий“ на 27 февруари. Това съобщиха от пресцентъра на Община Бургас. Инициативата ще се състои от 09.00 до 14.00 часа и е организирана от Ученическия съвет на СУ „Св. св. Кирил и Методий“ – Бургас. Той ще е разположен на първия етаж в училището, тъй като утре се очаква лошо време. Базарът ще предложи мартеници, картички, бижута и други тематични декорации, изработени от възпитаници на СУ „Кирил и Методий“, както и от ученици със специални потребности.", "date": "2018.02.26", "title": "Бургас: Благотворителен мартенски базар „Заедно за специалните деца“ ще се проведе в СУ „Св. св. Кирил и Методий“ на 27 февруари"}
{"url": "http://www.focus-news.net/news/2018/02/26/2493124/dzhumhuriet-praga-shte-poiska-ot-ankara-osvobozhdavaneto-na-dvama-cheshki-grazhdani-sreshtu-salih-myuslim.html", "text": "В замяна на предаването на Турция на бившия съпредседател на Партията на демократичното единство (ПДЕ) на сирийските кюрди Салих Мюслим, Чехия ще поиска от Анкара освобождаването от турски затвор на двама арестувани нейни граждани, пише вестник „Джумхуриет”. Салих Мюслим е издирван с „червен бюлетин” и в събота бе задържан в Прага. Според публикации в чешката преса, МВнР на страната е готово за подобни преговори за „размяна”. Става въпрос за двама чешки граждани, арестувани по повод сътрудничество с Отрядите за народна самоотбрана (ОНС) на сирийските кюрди. Маркета Вшелихова и Мирослав Фаркас са заловени на турско-сирийската граница през ноември 2016-та. Имат постоянна мярка за неотклонение „задържане под стража” и в момента изчакват в турски затвор насрочване на дата за съдебен процес, посочва още „Джумхуриет”. Агенция „Фокус” припомня:\r\nАнадолската агенция (АА) и Ихляс хабер ажансъ (ИХА) оповестиха в неделя, че след като е установила пребиваване в Прага на Салих Мюслим, Турция е поискала той да бъде задържан. Успоредно с това е задействана и процедура за неговото предаване на Турция. Самият син на Салих Мюслим – Велят Мюслим, потвърди новината за задържането. \r\nСалих Мюслим се е намирал в Прага за участие в международна конференция. Бил е проследен т турското разузнаване в хотела, в който е отседнал, а направените снимки са публикувани в турски медии. След това развитие на събитията, чешката полиция е усилила мерките за сигурност във въпросния хотел.\r\nСъщевременно вечерта в събота полицаи са пристигнали в хотела и са декларирали, че ще задържат Салих Мюслим поради „оплакване от Турция”. По този повод представители на сирийските кюрди са предприели постъпки на различни нива, но все още не са получили ясен отговор. \r\nПожелал анонимност източник твърди, че процедурата по отношение на Салих Мюслим е „една рутинна процедура”. „Той има заповед за издирване с „червения бюлетин” и в резултат точно на тази рутинна процедура е задържан в хотела, в който е отседнал”, обяснява още източникът.\r\nМеждувременно изявления по темата има и от турското посолство в Прага. Турският посланик Ахмет Неджати Бигалъ е връчил на зам. - министър на външните работи на Чехия официално искане от Анкара Салих Мюслим да бъде предаден на Турция. Георги Димов", "date": "2018.02.26", "title": "„Джумхуриет”: Прага ще поиска от Анкара освобождаването на двама чешки граждани срещу Салих Мюслим"}
{"url": "http://www.focus-news.net/news/2018/02/26/2493128/shumen-27-i-28-fevruari-sa-obyaveni-za-neuchebni-dni-v-obshtinata.html", "text": "27 и 28 февруари са обявени за неучебни дни за всички училища на територията на община Шумен със заповед на кмета Любомир Христов. Това съобщиха от пресцентъра на Общината. Промяната се налага във връзка с усложнената зимна обстановка в района, ниските температури, снегонавяванията и затрудненото придвижване на автобуси и ученици към учебните заведения.", "date": "2018.02.26", "title": "Шумен: 27 и 28 февруари са обявени за неучебни дни в общината"}
{"url": "http://www.focus-news.net/news/2018/02/26/2493131/plovdiv-katastrofa-mezhdu-dva-avtobusa-ot-gradskiya-transport-e-stanala-v-grada-nyama-postradali.html", "text": "Катастрофа между два автобуса от градския транспорт е станала в Пловдив. Това съобщи за Радио „Фокус” - Пловдив говорителят на ОДМВР. Сигналът е постъпил около 12.40 часа, а мястото на катастрофата е под жп надлеза пред спортна зала „Чайка“. Сблъскали са се автобуси с номера 37 и 17. Няма пострадали хора.\r\nЦветана ТОНЧЕВА", "date": "2018.02.26", "title": "Пловдив: Катастрофа между два автобуса от градския транспорт е станала в града, няма пострадали"}
{"url": "http://www.focus-news.net/news/2018/02/26/2493132/vitseprezidentat-iliyana-yotova-shte-otkrie-izlozhba-besarabiya-sakrovishta-ot-babinite-rakli-na-27-fevruari.html", "text": "На 27 февруари 2018 г., от 18.00 часа, в Института за етнология и фолклористика с Етнографски музей при Българската академия на науките (БАН) вицепрезидентът Илияна Йотова ще открие изложба „Бесарабия – съкровища от бабините ракли“ на Донка Минковская – бесарабска българка. Това съобщиха от прессекретариата на държавния глава.", "date": "2018.02.26", "title": "Вицепрезидентът Илияна Йотова ще открие изложба „Бесарабия – съкровища от бабините ракли“ на 27 февруари"}
{"url": "http://www.focus-news.net/news/2018/02/26/2493118/gabrovo-ogranicheno-e-dvizhenieto-na-avtomobili-nad-12-tona-po-pat-i-4-veliko-tarnovo-lovech-v-rayona-na-malinovo-novo-selo.html", "text": "Ограничено е движението на автомобили над 12 тона по път I-4 Велико Търново - Ловеч на територията на област Габрово (Малиново - Ново село) поради обилен снеговалеж и снегопочистване. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Габрово: Ограничено е движението на автомобили над 12 тона по път I-4 Велико Търново - Ловеч в района на Малиново - Ново село"}
{"url": "http://www.focus-news.net/news/2018/02/26/2493133/burgas-fotoizlozhbata-vsichko-kakvoto-sam-storil-storih-go-za-otechestvoto-shte-bade-predstavena-v-regionalniya-istoricheski-muzey.html", "text": "По повод Националния празник 3 март и честванията на 140 години от Освобождението на България в Историческата експозиция на РИМ – Бургас ще бъде подредена изложбата „Всичко, каквото съм сторил, сторих го за Отечеството“. Това съобщиха от пресцентъра на Община Бургас. Изложбата очаква своите посетители в Историческия музей (ул. „Лермонтов“ 31) от 2 март до 18 май. Откриването ѝ е насрочено за 2 март от 16.30 часа.\r\nФотодокументалната изложба на Национален музей „Васил Левски“ от гр. Карлово представя живота на Апостола на свободата, революционната му дейност и стъпките за изграждане на Вътрешната революционна организация, провала през есента на 1872 година и фаталния завършек на един живот, отдаден на отечеството и неговата свобода. В един ограничен обем тя успява да обхване всички важни моменти от живота на Васил Левски, с акцент върху родното място и семейната среда, като първоизточници на неговото родолюбие и демократизъм преди всички по-сетнешни влияния на европейската революционна и политическа практика. Изложбата включва копия на всички седем оригинални снимки на Апостола, факсимилета на негови писма, документи на революционната организация и БРЦК, снимки на дейци на ВРО и ръководители на националноосвободителното движение, като Раковски, Каравелов, Ботев, репродукции на едни от най-популярните произведения на изобразителното изкуство, монументални паметници, посветени на Левски.", "date": "2018.02.26", "title": "Бургас: Фотоизложбата „Всичко, каквото съм сторил, сторих го за Отечеството“ ще бъде представена в Регионалния исторически музей"}
{"url": "http://www.focus-news.net/news/2018/02/26/2493130/babh-nezakonen-transport-na-zhivotni-za-balgariya-e-spryan-na-gkpp-dunav-most-2.html", "text": "На 20 февруари 2018 г. незаконен транспорт на зоо животни за България е спрян на ГКПП “Дунав мост 2“. Животните са от видовете алпаки, мечета, гъски, патици, гълъби и патета, които са транспортирани в изключително лоши условия, не са спазени никакви изисквания за хуманно отношение по време на транспорт и не са придружени от ветеринарномедицински документи, които да удостоверят техния произход и здравен статус. Това съобщиха от пресцентъра на Българската агенция по безопасност на храните (БАБХ).\r\nПревозвачът няма лиценз за превоз, необходими познания за транспорт на животни и документи, с които да удостовери техния произход. По негови твърдения животните са взети от Белгия, Словакия и Унгария. \r\nПоради съмнения за наличие на животни от защитените видове е уведомен РИОСВ Монтана, при което животните са конфискувани на основание Закона за биологичното разнообразие и са настанени в Зоологическа градина в София град. \r\nЗоологическата градина София град разполага с карантинен център, предназначен за нейните потребности, който не може да бъде използван за спасителен център за конфискувани животни и всяко въвеждане на животни с неясен статус крие риск от въвеждане и разпространение на заболявания в зоологическата градина. \r\nПрез периода 2016 - 2018 г. високопатогенната инфлуенца по птиците тип А (HPAI H5N8) предизвика една от най-големите епидемии по отношение броя на огнищата на домашни птици, географската площ и броя на мъртвите диви птици, регистрирана в Европейския съюз.\r\nЕпидемията на заболяването засегна и България през 2016г до 2017г, и доведе до мащабни икономически загуби за държавата и за бизнеса (над 6 000 000 млн загуби, затватряне и рестрикиции за движение и търговия на животни, загубен здравен статус на държавата) . \r\nВъз основа на това и предвид епизоотичната обстановка в Европа по отношение на високопатогоенна и нископатогенна инфлуенца по птиците и рисковете, които крие движението на птици с неясен здравен статус, е взето решение птиците да бъдат умъртвени по хуманен начин. \r\nВсяко незаконно въвеждане на животни в страната крие рискове от въвеждане и разпостранение на заболявания по животните, включително заболявания опасни и за хората (зоонози), като инфлуенца по птиците", "date": "2018.02.26", "title": "БАБХ: Незаконен транспорт на животни за България е спрян на ГКПП “Дунав мост 2“"}
{"url": "http://www.focus-news.net/news/2018/02/26/2493135/sport-sistemata-za-videonablyudenie-nyama-da-bade-vavedena-v-shampionskata-liga-i-dogodina.html", "text": "Президентът на УЕФА Александър Чеферин заяви пред журналистите, че Системата за видеоповторение няма да бъде използвана в мачовете от Шампионската лига и догодина, тъй като преди тя да бъде въведена, трябва да се проведе разяснителна кампания за използването й. Видеоповторенията вече бяха въведени в няколко водещи първенства, като например италианската Серия „А“ и германската Бундеселига, а системата беше използвана и на мачовете от Купата за конфедерациите миналото лято в Русия.", "date": "2018.02.26", "title": "Спорт: Системата за видеонаблюдение няма да бъде въведена в Шампионската лига и догодина"}
{"url": "http://www.focus-news.net/news/2018/02/26/2493123/zimna-obstanovka-obzor-iii.html", "text": "Обилният снеговалеж, ниските температури и снегонавяванията заради силния вятър усложниха пътната обстановка в страната, предизвика предизвикаха закъснения в обществения транспорт и оставиха населени места без електричество. Сняг продължава да вали в няколко части на страната. Най-значителни са количествата в областите Кърджали и Смолян. За тях е обявен най-високият – червен код за опасни метеорологични явления. Снежната покривка там е около 40 сантиметра, а в комбинация със силния североизточен вятър, със средна скорост 15-20 м/с се образуват виелици и навявания. За останалата част от страната кодът е оранжев. \r\nВъв връзка с усложнената зимна обстановка, министърът на регионалното развитие и благоустройството Николай Нанков свиква съвещание на междуведомствения щаб.Прогноза за времето.\r\nОчаква се снеговалежът да продължи през целия ден. За утре, 27 февруари, в 27 области е обявен жълт код за ниски температури. Очаква се максималните температури да бъдат отрицателни и да варират между минус 7 и минус 2 градуса. Пътна обстановка.\r\nПоради влошените метеорологични условия има ограничения в движението:\r\n- Ограничено е движението на МПС над 3,5 тона по път I-2 Русе – Разград – Шумен \r\n- Ограничено е движението на МПС над 12 тона през Обзорски проход\r\n- Ограничено е движението на МПС над 12 тона по път I-7 Шумен – Силистра\r\n- Ограничава се движението за всички автомобили по Подбалканския път I-6 в участъка между Мъглиж и Николаево поради нулева видимост\r\n- Ограничава се движението за всички автомобили по Подбалканския път I-6 в участъка между Мъглиж и Николаево поради нулева видимост, силен вятър и навявания. Обходният маршрут е път I-5 Казанлък - Стара Загора - път II-66 Стара Загора - Нова Загора и II-55 Нова Загора - Гурково.\r\nПоради непрекъснатия снеговалеж в София работата по снегопочистването не е спиралo цяла нощ и продължава и в момента. Обстановката е усложнена, обилните валежи и навявания непрекъснато натрупват снежна маса. Извършват се обработки със смеси срещу заледяване във всички 24 района на Столична община. Общо 182 машини, специализирана техника, са на терен и разпръскват смеси срещу заледяване и избутване на снежна маса. Обработват се всички трасета, по които се движи градския транспорт, основни улици в кварталите, общински пътища, както и Южната дъга на Околовръстен път. \r\nПоради усложнената обстановка планинските пътища към Витоша – „Драгалевци – Алеко” и „Бояна – Златни мостове” ще бъдат затворени за движение. \r\nДвижението се извършва при зимни условия. Затруднено е пешеходното придвижване. \r\n„Синя“ и „зелена“ зона се затварят днес заради тежките метрологични условия. С приоритет ще се почистват паркингите пред училища, детски градини и обществени сгради. Обилният снеговалеж прави невъзможно качественото почистването на всички места за спиране в зоните за паркиране. Системата за СМС паркиране няма да приема съобщенията за плащане, а талоните няма да се проверяват от контрольорите на ЦГМ.\r\nДнес летище \"София\" работи в зимна обстановка и при обилни снеговалежи. Пистата за излитане и кацане, пътеките за рулиране и перона се почистват от снега. Извършват се антиобледенителни процедури на въздухоплавателните средства. Заради снеговалежите полетите се изпълняват с известно отклонение от разписанието.\r\nКъм 16.00 часа аа граничния пункт \"Кулата – Промахон\" вече се пропускат товарни автомобили на изход от България. На пункта \"Илинден – Ескохи\" гръцките гранични власти пропускат леки и товарни автомобили само с вериги. На останалите пунктове с Гърция пропускателният режим е нормален. Македонските гранични власти вече пропускат в двете посоки товарни автомобили през ГКПП \"Деве баир\", съпределен на ГКПП \"Гюешево\".\r\nПродължава да е интензивен трафикът на товарни автомобили на българо-турската граница. На ГКПП \"Капитан Андреево\" има около 5 км от чакащи камиони на изход, на \"Лесово\" са около 2,5 километра.\r\nГраничните пунктове със Сърбия са проходими при зимни условия.\r\nНа пунктовете с Румъния трафикът е нормален.Инциденти.  \r\nДвама души са пострадаха при катастрофа между камион и лек автомобил на пътя Пловдив – Пазарджик.  В болница са закарани водачът на автомобила и спътничката му. Автомобилите се пренасочват по обходни маршрути.\r\nКатастрофа между автобус и трамвай №5 е станала на бул. „Цар Борис III“ в столицата.   В следствие на инцидента няма пострадали, но се натрупа закъснение в движението на трамваите. \r\nНа 71 километър на автомагистрала „Тракия“ катастрофираха два ТИР, също няма пострдали. Нарушено електрозахранване.\r\nОколо 14.00 часа спешен авариен ремонт на съоръжение, собственост на държавния Електроенергиен системен оператор /ЕСО/, наложи временно изключване на подстанция \"Белоградчик\". В резултат за около 2 часа бе прекъснато електрозахранването на клиентите на ЧЕЗ Разпределение в град Белоградчик и населените места в общината: Вещица, Струнин дол, Върба, Сливовник, Рабиша, Раяновци, Ошане, Чифлик, Праужда, Пролазница, Крачимир, Стакевци, Дъбравка, Граничак и Салаш. \r\nОбщо 8239 клиенти на ЧЕЗ в Западна България са с прекъснато електрозахранване. Във Видин засегнатите абонати са 1948; в Плевен - 285; Благоевград - 966; Монтана - 393; Перник - 246; София - 539; София област - 650; Враца - 3212. \r\nАварийните екипи работят по места за отстраняване на всички засегнати клиенти от зимната обстановка.", "date": "2018.02.26", "title": "Зимна обстановка (ОБЗОР III)"}
{"url": "http://www.focus-news.net/news/2018/02/26/2493137/predlozheniya-na-stolichna-obshtina-za-davane-na-statut-na-kulturna-tsennost-na-vazhni-obekti-i-vrashtaneto-na-statut-za-obekti-na-koito-toy-e-bil-otnet-shte-badat-predstaveni-na-27-fevruari.html", "text": "На 27 февруари, вторник, от 12.00 часа заместник-кметът на София доц. д-р Тодор Чобанов и главният архитект арх. Здравко Здравков ще представят предложенията на Столична община за даване на статут на културна ценност на важни обекти и връщането на статут за обекти, на които той е бил отнет. На събитието е поканен и министъра на културата Боил Банов. Това съобщиха от пресцентъра на Общината. Пресконференцията ще се проведе в сградата на Направление „Архитектура и градоустройство“ на ул.“Сердика“ 5, зала на ет.3 от 12.00 часа.", "date": "2018.02.26", "title": "Предложения на Столична община за даване на статут на културна ценност на важни обекти и връщането на статут за обекти, на които той е бил отнет, ще бъдат представени на 27 февруари"}
{"url": "http://www.focus-news.net/news/2018/02/26/2493139/turtsiya-novi-aresti-na-voennosluzheshti-v-pet-razlichni-provintsii.html", "text": "Главната републиканска прокуратура в Маниса е издала заповеди за задържане на военнослужещи и полицаи в пет различни провинции – Маниса, Измир, Анкара, Айдън и Коджаели, заради техни връзки с т.нар. „Терористична организация на гюленистите/Паралелна държавна структура” (ФЕТО/ПДС), пише вестник „Ватан”. Става въпрос общо за 10 лица – двама действащи военнослужещи, четирима бивши военни, двама бивши полицаи и двама цивилни граждани. Операциите по тяхното локализиране и задържане са извършени едновременно вчера на домашните им адреси. Заловени са общо 7 лица, които са откарани в полицията за разпити. Продължава издирването на другите три заподозрени лица, двама от които са действащи военнослужещи, посочва още „Ватан”.\r\nПревод и редакция:", "date": "2018.02.26", "title": "Турция: Нови арести на  военнослужещи в пет различни провинции"}
{"url": "http://www.focus-news.net/news/2018/02/26/2493126/gd-granichna-politsiya-na-gkpp-kulata-promahon-i-na-gkpp-deve-bair-veche-se-propuskat-tovarni-avtomobili.html", "text": "На граничния пункт \"Кулата – Промахон\" вече  се пропускат товарни автомобили на изход от България. На пункта \"Илинден – Ескохи\" гръцките гранични власти пропускат леки и товарни автомобили само с вериги. На останалите пунктове с Гърция пропускателният режим е нормален. Това съобщиха за Агенция \"Фокус\" от ГД \"Гранична полиция\".\r\nМакедонските гранични власти вече пропускат в двете посоки товарни автомобили през ГКПП \"Деве баир\", съпределен на ГКПП \"Гюешево\".\r\nПродължава да е интензивен трафикът на товарни автомобили на българо-турската граница. На ГКПП \"Капитан Андреево\" има около 5 км от чакащи камиони на изход, на \"Лесово\" са около 2,5 километра.\r\nГраничните пунктове със Сърбия са проходими при зимни условия.\r\nНа пунктовете с Румъния трафикът е нормален.", "date": "2018.02.26", "title": "ГД \"Гранична полиция\": На ГКПП \"Кулата – Промахон\"  и на ГКПП \"Деве баир\" вече се пропускат товарни автомобили"}
{"url": "http://www.focus-news.net/news/2018/02/26/2493134/api-ogranicheno-e-dvizhenieto-na-tovarni-avtomobili-nad-12-tona-po-pat-i-6-kyustendil-pernik-prez-konyavskata-planina-v-posoka-ot-kyustendil-kam-pernik.html", "text": "Ограничено е движението на товарни автомобили над 12 тона по път I-6 Кюстендил - Перник през Конявската планина, в посока от Кюстендил към Перник. Това съобщиха от пресцентъра на Агенция \"Пътна инфраструктура\" (АПИ). Товарните автомобили над 12 тона пътуващи в посока Кулата и София преминават през гр. Дупница.", "date": "2018.02.26", "title": "АПИ: Ограничено е движението на товарни автомобили над 12 тона по път I-6 Кюстендил - Перник през Конявската планина, в посока от Кюстендил към Перник"}
{"url": "http://www.focus-news.net/news/2018/02/26/2493140/mon-41-uchilishta-byaha-zatvoreni-zaradi-vloshenite-meteorologichni-usloviya.html", "text": "Учебни занятия не се провеждаха днес в 41 училища в страната заради влошените метеорологични условия и пътна обстановка. Това съобщиха от пресцентъра на МОН. Най-много – 10 училища, бяха затворени в област Разград. Това са ОУ „Св. Климент“ в село Юпер, ОУ „Паисий Хилендарски“ в село Равно, ОУ „Н. Й. Вапцаров“ в село Бисерци, СУ „Христов Ботев“, ПГ по ветеринарна медицина и земеделие и НУ „Васил Левски“ в Лозница, ОУ „Виделина“ в село Сейдол, ОУ „Иван Вазов“ в село Веселина, ОУ „Христо Ботев“ в село Гороцвет и ОУ „Кирил и Методий“ в село Трапище. \r\nОсем бяха училищата без учебни часове в област Силистра. Две от тях – СУ „Христо Ботев“ и СУ „Йордан Йовков“, са в Тутракан. По едно училище беше затворено в Главиница и селата Сокол, Стефан Караджа, Зафирово, Цар Самуил и Нова Черна. Тези училища ще останат затворени и утре - 27 февруари 2018 г.\r\nВ Перник заради нарушено топлоподаване не отвориха ОУ „Св. Иван Рилски“, ОУ „Св. К. К. Философ“, VI СУ „Св. св. Кирил и Методий“, СУРИЧЕ „Д-р Петър Берон“ и ПМГ „Христо Смирненски“. По пет училища останаха затворени и в областите Видин и Враца, а в Шумен - четири. \r\nПо едно училище в областите Кърджали, Плевен, Русе и Пазарджик не са провеждали учебни часове – ОУ „Иван Вазов“ в село Костино, ОУ „Васил Левски“ в село Беглеж и ОУ „Св. Климент Охридски“ в село Сваленик и ОУ „Константин Величков“ в село Паталеница. Заради усложнената пътна обстановка не учиха и пътуващи ученици от общините Павликени и Свищов. \r\n Във вторник и сряда всички ученици от общините Враца, Добрич и Лозница ще бъдат във ваканция. До 1 март включително няма да учат и в пет общини от област Смолян - Смолян, Доспат, Борино, Баните и Мадан.", "date": "2018.02.26", "title": "МОН: 41 училища бяха затворени заради влошените метеорологични условия"}
{"url": "http://www.focus-news.net/news/2018/02/26/2493144/pernik-dg-proleten-tsvyat-v-kv-iztok-otkriva-yaslena-grupa.html", "text": "От 2 януари започна приема на документи в общинските детски градини за учебната 2018/2019 година в Перник. Новото през тази година, е че ДГ №3 „Пролетен цвят“, кв. \"Изток\" предвижда откриване на яслена група, каквато до момента не е имало в детската градина. Това съобщиха от Община Перник. „В следствие на много запитвания от страна на родителите през изминалите години и с оглед на факта, че имаме възможност да трансформираме една от градинските групи, решихме, че можем да отговорим на търсенето и обявихме прием на документи за деца в яслена възраст“ – информира директора на детската градина Десислава Петрова. \r\nДетска градина „Пролетен цвят“ има 40-годишна история, основана е през месец март 1978 година. Към настоящия момент градината разполага с 5 целодневни групи в централната сграда в кв.Изток, 2 групи в с.Рударци и 1 смесена група в с.Кладница, в който се обучават и възпитават общо 182 деца. Детската градина предлага на децата разнообразни допълнителни дейности като народни танци, английски език, латино танци, баскетбол и художествена гимнастика.\r\nРъководството на ДГ „Пролетен цвят“ се стреми и да улеснява родителите като предлага различни възможности за заплащане на таксите за детска градина: на място в детската градина – в брой и с карта чрез ПОС-терминал, по банков път, по електронен път чрез системата на ePay, на касите на EasyPay.", "date": "2018.02.26", "title": "Перник: ДГ „Пролетен цвят“ в кв. \"Изток\" открива яслена група"}
{"url": "http://www.focus-news.net/news/2018/02/26/2493138/api-ogranicheno-e-dvizhenieto-na-mps-nad-12-tona-po-pat-i-4-koritna-veliko-tarnovo-pat-ii-73-shumen-karnobat-pat-ii-71-silistra-dobrich-pat-iii-2077-kableshkovo-mezhden-i-pat-iii-207-alekovo-tervel-poradi-obilen-snegovalezh.html", "text": "Ограничено е движението на МПС над 12 тона по път I-4 Коритна - Велико Търново на територията на област Велико Търново, по път II-73 Шумен - Карнобат (Ришки проход), по път II-71 Силистра – Добрич, по път III-2077 Каблешково – Межден, по път III-207 Алеково – Тервел поради обилен снеговалеж и снегопочистване. Това съобщиха от пресцентъра на Агенция \"Пътна инфраструктура\" (АПИ). Движението на всички автомобили е ограничено по път III-205 Тутракан – Веселец поради намалена видимост и снегонавявания. Шофьорите да се движат с повишено внимание по обходен маршрут: с. Шуменци, Варненци, Белица, Царев дол.", "date": "2018.02.26", "title": "АПИ: Ограничено е движението на МПС над 12 тона по път I-4 Коритна - Велико Търново, път II-73 Шумен - Карнобат, път II-71 Силистра – Добрич, път III-2077 Каблешково – Межден и път III-207 Алеково – Тервел поради обилен снеговалеж"}
{"url": "http://www.focus-news.net/news/2018/02/26/2493143/plovdiv-otstranena-e-avariyata-na-transformator-v-selo-cheshnegirovo.html", "text": "Отстранена е аварията на трансформатор в село Чешнегирово. Жителите на селото вече имат ток и вода, съобщи за Радио „Фокус” - Пловдив кметът на селото Христо Атанасов. Пътищата към и от селото са проходими. „Цял ден две машини чистят”, каза кметът и добави, че пътищата са проходими при зимни условия.\r\nЦветана ТОНЧЕВА", "date": "2018.02.26", "title": "Пловдив: Отстранена е аварията на трансформатор в село Чешнегирово"}
{"url": "http://www.focus-news.net/news/2018/02/26/2493136/balkanite-pod-snyag-i-minusovi-temperaturi-obzor.html", "text": "Снежни бури обхванаха Балканския полуостров, които доведоха до усложняване на обстановката в редица държави от региона. Под влияние на студената сибирска вълна, която нахлу от изток на през последните денонощие, целият регион бе обхванат от ниски температури и валежи и сняг.\r\nНай-тежка продължава да е ситуацията в Хърватия, където на места се образува снежна покривка до три метра, а температурите паднаха до -20 градуса по Целзий. Лошото време наложи затварянето на училища в редица райони на страната. Министерството на отбраната взе решение войската да бъде включена в оказването на помощ на бедстващото население. Съобщава се, че по пътищата в страната снежната покривка на места достига до 1,5 метра.\r\nЗаради ниските температури се създават предпоставки за затруднено движение, особено по мостове и надлези. Водачите на превозни средства са предупредени да не тръгват на път без зимно оборудване на автомобилите си и ако е възможно да избегнат шофирането, докато обстановката не бъде нормализирана. Проблеми обаче има и в движението на железопътния транспорт. Най-тежка е обстановката в централната и северозападната част на Хърватия. \r\nНа първия ден от новата седмица Сърбия и столицата й Белград осъмнаха под снежна покривка, а според прогнозите на метеоролозите преваляванията ще продължат и през деня, като времето ще бъде облачно, ветровито и много студено.\r\nОчаква се увеличение на снежната покривка в цялата страна. През следващите дни преваляванията от сняг ще се редуват с дъждове. Ниските температури, които на места достигат до минус 12 градуса по Целзий, ще се задържат до четвъртък. Вълната от студен въздух ще доведе до образуването на поледици, които ще създадат усложнена обстановка по пътищата в страната и ще затруднят почистването. \r\nБе разпространена информация за задръствания и хлъзгави улици в столицата Белград. Жителите на града са предупредени да се подготвят за студената вълна, която ще обхване града през следващите дни, като затворят добре прозорците и вратите на домовете си и си набавят допълнителни количества хранителни продукти. Отправени са съвети за запасяване на свещи – не само заради опасност от прекъсване на електричеството. Една запалена свещ може да повиши температурата в малка стая с до няколко градуса, подчертават от редакцията.\r\nОбилните превалявания от сняг и екстремно ниските температури, които обхванаха в неделя Босна и Херцеговина, предизвикаха транспортен хаос в северозападната част на страната.\r\nВ понеделник в страната бяха измерени най-ниските температури за тази зима: в планината Белашница са отчетени стойности от минус 21 градуса по Целзий. На около 30 километра от столицата Сараево термометрите показаха минус осем градуса. \r\nМетеоролозите прогнозират нови валежи от сняг, в резултат на които ще се образува снежна покривка от пет до 20 см. \r\nПоради големите количества сняг в района на Ливно са затворени няколко регионални пътни артерии. Ситуацията по пътищата е допълнително усложнена заради силния вятър, който затруднява снегопочистването. Очаква се през следващите 48 часа температурите да продължат да падат. \r\nЛошото време не подмина и Черна гора. В района на град Жабляк се формира снежна покривка от 97 см. Сняг има в столицата Подгороца, в Цетине, Колашин, Шавник, Биело Поле и Плевля. Сняг падна вчера в пристанището на Черна гора – град Бар. \r\nДирекцията за извънредни ситуации към Министерството на вътрешните работи на Черна гора призова всички институции да повишат нивото на готовност преди студената вълна.\r\nСнеговалежи и ниски температури предизвикаха проблеми по редица пътища в Албания. По данни на албанските власти въпреки лошите метеорологични условия всички пътища в страната са проходими при зимни условия, но шофьорите се призоват да карат внимателно заради повишената опасност от катастрофи, за което допринася и заледяването на пътната настилка на места. Агенцията за гражданската защита се намира в готовност да помогне при произшествия. \r\nЛошото време обхвана и Македония. Най-много валежи от сняг са регистрирани в Маврово, където се образува снежна покривка от 78 см. В Лазарополе има 51 см снежна покривка, Крушево 41 см, Дебър и Тетово 20, Дойран и Претор – 17 см, Битоля 16 см, Скопие – 15 см, Гевгели – 14 см, Струмица – 12 см, Щип - девет, Берово и Крива Паланка - седем, Виница - шест, Охрид - пет и Прилеп - три сантиметра.\r\nМинималните температури в цялата страна са под нулата. Най-ниската е измерена в Маврово –минус 11, минус девет в Крушево и Пожаране, минус осем в Лазарополе и Дебър, минус седем в Тополчани, минус шест в Скопие, Тетово, Прилеп, Берово и Крива Паланка, минус пет в Охрид, Битоля и Щип, минус четири в Демир Капия, Струмица и Виница, минус три Претор и Гевгели, до минус два в Дойран.\r\nВ понеделник времето в югозападната ни съседка е облачно и студено, със снеговалеж и умерен северозападен вятър. В следващите дни страната ще бъде засегната от много студена и влажна въздушна маса, в резултат на което температурите ще продължат да падат. До четвъртък, когато се очаква да спрат валежите, температурите ще бъдат значително под средните за този период на годината. Най-студените ще бъдат в сряда и четвъртък през нощта, когато сутрешната температура на места ще падне под -10 градуса. От петък температурите ще се покачват сравнително бързо.\r\nАрктическата буря, която засегна Европа, се спусна и към Румъния, довеждайки до транспортен хаос и затваряне на редица учебни заведения.\r\nРумънската железопътна компания CFR съобщи, че 37 влака са били спрени поради екстремно ниските температури. Движението на десетки други влакове се осъществява със сериозни закъснения. \r\nВ Букурещ, където температурите паднаха до минус осем градуса по Целзий, кметът Габриела Фиаре разпореди затваряне на училищата в столицата за поне два дни. Мярката бе наложена и в други градове в страната. Около пет хиляди служители на Главния инспекторат за извънредни ситуации бяха призовани да помогнат на хората да се справят с последиците от лошите атмосферни условия. \r\nСъщевременно румънските власти отправиха предупреждения за пътуващите до съседна България, където снеговалежите доведоха до образуване на снежна покривка от 40 сантиметра. В южната част на страната е обхваната от силни ветрове.Тереза Герова", "date": "2018.02.26", "title": "Балканите под сняг и минусови температури (ОБЗОР)"}
{"url": "http://www.focus-news.net/news/2018/02/26/2493146/tass-turtsiya-shte-prodalzhi-pregovorite-s-rusiya-i-iran-za-ustanovyavane-na-primirie-v-siriya.html", "text": "Турция има намерение да продължи преговорите си с Русия и Иран за постигане на примирие в Източна Гута. Това съобщи в понеделник турския президент Реджеп Таийп Ердоган по време на пресконференция в Истанбул, предадена пряко от телевизионния канал A Haber, предава ТАСС.\r\n„Независимо от приетата от Съвета за сигурност на ООН резолюция, там от два дни не може да се установи примирие“, подчерта Ердоган. „Ще продължим преговорите с Русия и Иран (по този въпрос). Следим за случващото се“, заяви той.\r\nТАСС уточнява, че по заповед на президента на Русия Владимир Путин в Източна Гута от 27 февруари, от 09:00 до 14:00 ежедневно, се въвежда хуманитарна пауза за извеждането на мирни жители. Руската агенция припомня, че в събота СС на ООН прие резолюция 2401 за прекратяване на бойните действия на цялата територия на Сирия за най-малко 30 дни, с цел да се окаже хуманитарна помощ на населението.\r\nПревод и редакция:", "date": "2018.02.26", "title": "ТАСС: Турция ще продължи преговорите с Русия и Иран за установяване на примирие в Сирия"}
{"url": "http://www.focus-news.net/news/2018/02/26/2493142/kardzhali-vavedeno-e-ogranichenie-za-dvizhenie-na-tovarni-avtomobili-nad-12-tona-s-remarketa-i-poluremarketa-po-pat-iii-507-kardzhali-most-haskovo-i-pat-kardzhali-ardino.html", "text": "Считано от 16.00 часа на 26 февруари 2018 г. до отпадане на необходимостта е въведено ограничение за движение на товарни автомобили над 12 тона с ремаркета и полуремаркета по път III 507  - Кърджали – Мост – Хасково и  път Кърджали – Ардино. Това съобщиха от ОДМВР-Кърджали.", "date": "2018.02.26", "title": "Кърджали: Въведено е ограничение за движение на товарни автомобили над 12 тона с ремаркета и полуремаркета по път III 507  - Кърджали – Мост – Хасково и  път Кърджали – Ардино"}
{"url": "http://www.focus-news.net/news/2018/02/26/2493148/pazardzhik-shest-opita-za-telefonni-izmami-sa-registrirani-v-obshtinata-v-ramkite-na-denya.html", "text": "Шест опита за телефонни измами на територията на Пазарджик и села от общината са направени само в рамките на днешния ден. Това каза за Радио „Фокус“ – Пазарджик говорителят на ОДМВР Мирослав Стоянов. Той уточни, че измамниците ползват познатата схема като се представят за полицаи и твърдят, че телефонът, на който звънят, е в списъка на измамниците, а собственика на телефона трябва да окаже съдействие на полицията като даде определена сума, който ще бъде използвана за залавяне на измамниците. „Хората, които звънят, са самите измамници. Ако не получат исканите пари те отправят сериозни заплахи – за отвличане, дори за убийство“, коментира Стоянов. Той обясни, че всички, които получат подобни обаждания, трябва незабавно да подадат сигнал на телефон 112. „Полицаите не искат пари и не включват граждани при работата си по разкриване на различни престъпления, включително и измами. Гражданите трябва да са бдителни и да не се доверяват на обаждания по телефона, при които се използват имена на полицаи, за да се искат пари“, каза още Стоянов.\r\nВаня НИКОЛОВА", "date": "2018.02.26", "title": "Пазарджик: Шест опита за телефонни измами са регистрирани в общината в рамките на деня"}
{"url": "http://www.focus-news.net/news/2018/02/26/2493147/vezhdi-rashidov-se-sreshtna-s-noviya-poslanik-na-meksiko-za-balgariya-david-nahera.html", "text": "Председателят на парламентарната Комисия по културата и медиите Вежди Рашидов се срещна в София с новия посланик на Мексико за България(със седалище в Будапеща) - Давид Нахера, който по-рано днес връчи акредитивните си писма на президента. Това съобщиха от пресцентъра на ПП ГЕРБ.\r\nВ рамките на разговора посланик Нахера предложи под егидата на Комисията по културата и медиите в българския парламент да бъде предприета инициатива за обмен на изложби между двете страни, които да покажат артефакти от богатото културно наследство. Той поздрави Вежди Рашидов за усилията му българският талант да бъде показван в най-престижните музеи и зали в Европа и по света. Възможности за сътрудничество Вежди Рашидов и Давид Нахера видяха и в проекта „Пловдив - Европейска столица на културата 2019“. Идеята е в града да бъде представена инсталация на знаменитите монументални пана на тримата известни мексикански художници на 20-ти век Диего Ривера, Сикейрис и Ороско. \r\nНа срещата присъстваха още народният представител и председател на парламентарната Група за приятелство с Мексико - Георги Свиленски и почетният консул на Мексико  Пенчо Ралчев.", "date": "2018.02.26", "title": "Вежди Рашидов се срещна с новия посланик на Мексико за България - Давид Нахера"}
{"url": "http://www.focus-news.net/news/2018/02/26/2493145/nedyalko-slavov-oblasten-upravitel-na-smolyan-uslozhnena-e-obstanovkata-v-oblastta-sedem-obshtini-obyaviha-vakantsiya-za-uchenitsite.html", "text": "Усложнена е обстановката в област Смолян заради валежите от сняг. Това каза за Радио „Фокус“ – Смолян областният управител на Смолян Недялко Славов. „Снегът натрупва по пътните настилки, но по републиканската пътна мрежа няма затворени пътища. Въведени са ограничения за движение с вериги по всички пътища в областта. През проходите Пампорово, Превала, Печинско и пътищата Батак – Доспат и Девин – Михалково е забранено движението на товарни автомобили над 12 тона. Към 16.00 часа единствено село Дрянка в община Баните е без ток. Няма информация за други смущения в електрозахранването и водоснабдяването. Няма бедстващи хора и населени места без достъп. Към 16.00 часа седем от десетте общини в област Смолян са обявили следващите три дни за неучебни. Това са Смолян, Баните, Мадан, Рудозем, Девин, Доспат и Борино. В момента заседават общинските кризисни щабове в останалите общини и е възможно и там да бъде обявена ваканция за учениците“, каза още Славов.\r\nТой добави, че снежната покривка по високите части в Смолянско достига до 40 см, но продължава да трупа интензивно. В Смолян снежната покривка е около 30 см. „89 машини чистят републиканската пътна мрежа. Работата им ще продължи и през нощта, като настилките ще се обработват. Възможно е да се наложи и затваряне на пътища с цел да се почисти пътя, но ще бъде предоставяна своевременна информация за това“, каза още областният управител на Смолян.\r\nНели ГЕРГЬОВСКА", "date": "2018.02.26", "title": "Недялко Славов, областен управител на Смолян: Усложнена е обстановката в областта, седем общини обявиха ваканция за учениците"}
{"url": "http://www.focus-news.net/news/2018/02/26/2493149/sport-otmeniha-i-botev-plovdiv-ludogorets-zaradi-snega.html", "text": "След като Спортно-техническата комисия към БФС отмени 23-ия междинен кръг на Първа професионална лига, делегатът на последната среща от 22-ия кръг Ботев (Пловдив) – Лудогорец разпореди тя да не се играе днес от 17:30, както беше по програма. Домакините са чистили терена на базата в Коматево на два пъти, но снегът бързо е натрупал отново. Мачът е отложен с 24 часа, съгласно наредбата на БФС.", "date": "2018.02.26", "title": "Спорт: Отмениха и Ботев (Пловдив) – Лудогорец заради снега"}
{"url": "http://www.focus-news.net/news/2018/02/26/2493152/premierat-boyko-borisov-se-sreshtna-s-predstaviteli-na-pravitelstvoto-na-velikobritaniya.html", "text": "Министър-председателят Бойко Борисов се срещна с представители на правителството на Обединеното Кралство. Разговорите на българския премиер се състояха след участието му в Инвестиционния форум на Европейската банка за възстановяване и развитие, посветен на Западните Балкани. Това саъобщиха от правителствената информационна служба.\r\nПред министъра на финансите Филип Хамънд премиерът Бойко Борисов представи инфраструктурните проекти в региона на Западните Балкани. Той подчерта, че макар Великобритания да излиза от Европейския съюз, тя продължава да е част от Европа, чиято сигурност зависи от сигурността и просперитета на всеки един регион на континента. Борисов обърна специално внимание върху изграждането на трансевропейските транспортни коридори, на проектите за развитие на дигиталната и на енергийната инфраструктура, които ще подобрят свързаността в Европа, ще доведат до повече инвестиции и ще създадат работни места в страните от Западните Балкани. Финансовият министър на Обединеното Кралство поздрави българския премиер за изведените приоритети на Българското председателство и успешното фокусиране на международното внимание върху тях.\r\nВ разговора си с държавния секретар на Обединеното Кралство Великобритания и Северна Ирландия Дейвид Дейвис българският премиер отбеляза, че въпреки процеса на Брекзит, Европа трябва да остане обединена и силна. Двамата бяха единодушни, че България и Великобритания ще запазят добрите си партньорски отношения в политиката, икономиката, туризма и сигурността.", "date": "2018.02.26", "title": "Премиерът Бойко Борисов се срещна с представители на правителството на Великобритания"}
{"url": "http://www.focus-news.net/news/2018/02/26/2493151/montana-83-mashini-rabotyat-po-pochistvaneto-na-republikanskata-patna-mrezha-v-oblastta.html", "text": "83 машини работят по републиканската пътна мрежа в област Монтана, съобщиха от Областната администрация. От пътноподдържащата фирма обявиха, че разполагат и с резервни в готовност. Поради обилния снеговалеж на територията на областта има само един затворен за движение път в община Лом. С официална заповед за забрана на движението на всички моторни превозни средства по общински път с. Сталийска махала, община Лом – с. Аспарухово, община Медковец, считано от 14.00 часа днес до нормализиране на пътната обстановка. С ограничение за движение на моторни превозни средства до 12 т е пътят Студено буче – Доктор Йосифово – Славотин – Смирненски. \r\nОт ЧЕЗ съобщиха, че само кв. „Младеново” в гр. Лом е без ток. Има скъсани проводници. В момента екипи работят по отстраняване на аварията.\r\nТемпературите в равнинната част на региона са от минус 8 градуса, до минус 17 на проход Петрохан. Сняг вали навсякъде със средна интензивност. Вятърът в региона е до умерен. Навявания има по пътищата Славотин – Сливовик – Медковец – Расово, Лом – Мокреш – Вълчедръм – Септемврийци, Септемврийци – Мадан – Владимирово и Монтана – Лом.\r\nНавяванията са масови, но пътищата са проходими. Измерена снежна покривка в  Монтана е 20 см, във Вършец – 30 см, в Берковица – 40 см, на места с навявания.", "date": "2018.02.26", "title": "Монтана: 83 машини работят по почистването на републиканската пътна мрежа в областта"}
{"url": "http://www.focus-news.net/news/2018/02/26/2493153/varna-vtornik-shte-bade-neucheben-den-za-uchenitsite-ot-obshtinata.html", "text": "Във връзка с прогнозите за влошаване на метеорологичната обстановка и предупреждения за опасно силен вятър, увеличаване на снеговалежите и снегонавяванията, кметът на Варна Иван Портних издаде заповед, с която обявява 27 февруари за неучебен ден за училищата на територията на община Варна. Това съобщиха от Общината. Според синоптичната прогноза най-чувствително влошаване на времето се очаква тази нощ и утре до обяд, когато ще има едновременно ниски температури, силен вятър и значителни снеговалежи, при което са възможни виелици и навявания. Във вторник следобед валежите временно ще спрат, вятърът ще отслабне. В сряда отново ще завали сняг, който следобед ще отслабва и на много места до вечерта ще спре. Вятърът от север-северозапад ще е слаб, по крайбрежието до умерен. През целия период температурите ще се понижават. На 1 март се очаква най-чувствителното понижение на температурите – минус 5 градуса по крайбрежието.\r\nПредвид възможността за създаване на сложна зимна обстановка Община Варна призовава гражданите да укрепят всички възможни предмети по тераси, балкони и фасади на сгради с цел недопускане на опасност за живота и здравето на преминаващи. При обилен снеговалеж да се ограничи ползването на лични превозни средства, за да се улесни дейността на снегопочистващата техника; при снеговалеж и навявания периодично да се почистват прилежащите тротоари и пешеходни зони пред домовете, офисите и магазините; да не се допуска паркиране на лични и служебни превозни средства пред или в непосредствена близост до контейнерите или бобрите за сметосъбиране, за да бъде осигурен достъп до тях на сметосъбиращите машини; препоръчва се пътуване извън населеното място при крайна необходимост. За оказване на помощ на бедстващи или пострадали да се ползва тел.112. Сигнали за бездомни хора, имащи нужда от подслон, могат да бъдат подавани на тел.052/820 112.", "date": "2018.02.26", "title": "Варна: Вторник ще бъде неучебен ден за учениците от общината"}
{"url": "http://www.focus-news.net/news/2018/02/26/2493141/prezidentat-rumen-radev-prizova-balgarskite-institutsii-da-garantirat-interesite-na-obshtestvoto-i-na-darzhavata-v-energetikata.html", "text": "Президентът Румен Радев изрази загрижеността си от липсата на достатъчно информация, както и на прозрачност в процеса на придобиване на активите на една от най-големите компании в стратегически сектор като енергетиката. Това съобщиха от прессекретариата на държавния глава. На работна среща на „Дондуков“ 2, държавният глава обсъди с председателя на Комисията за енергийно и водно регулиране (КЕВР) Иван Иванов актуални въпроси в енергийния сектор, сделката за закупуване на активите на ЧЕЗ в България от компанията \"Инерком България\", както и отговорностите на КЕВР по Закона за енергетиката. Президентът беше категоричен, че българските институции трябва с действията си да гарантират защитата на обществения интерес и на държавата в този случай.", "date": "2018.02.26", "title": "Президентът Румен Радев призова българските институции да гарантират интересите на обществото и на държавата в енергетиката"}
{"url": "http://www.focus-news.net/news/2018/02/26/2493156/afp-hds-odobri-koalitsionnata-sdelka-s-gsdp.html", "text": "Християндемократическия съюз (ХДС) на Ангела Меркел одобри с огромно мнозинство коалиционната сделка с Германската социалдемократическа партия (ГСДП), предава AFP.\r\nСамо 27 от 975 делегати, които са присъствали на Конгреса на партията са гласували срещу подновяването на коалицията със социалдемократите.\r\nЗа да влезе в сила, споразумението трябва да бъде одобрено и от редовите членове на ГСДП, като резултатът от гласуването ще бъде обявен в неделя.\r\nПревод и редакция:", "date": "2018.02.26", "title": "AFP: ХДС одобри коалиционната сделка с ГСДП"}
{"url": "http://www.focus-news.net/news/2018/02/26/2493155/smolyan-elektrorazpredelitelnoto-druzhestvo-obsluzhvashto-oblastta-e-v-gotovnost-za-reaktsiya-pri-po-natatashno-uslozhnenie-na-obstanovkata.html", "text": "Електроразпределителното дружество, обслужващо област Смолян, следи с повишено внимание ситуацията с електрозахранването в Югоизточна България с оглед на усложнената метеорологична обстановка, съобщиха от дружеството. До момента ситуацията с електрозахранването остава нормална при зимни условия. За някои селища са регистрирани повреди вследствие на обилния снеговалеж и снегонавявания. При всички аварии се реагира своевременно от дежурните екипи по места.\r\nДружеството остава в готовност за реакция при по-нататъшно усложнение на обстановката. В дружеството денонощно функционират два специализирани диспечерски центъра за управление на електроразпределителната мрежа. Всички аварийни екипи са в готовност да реагират при зимни условия – доставени са по места техника, инструменти и материали, както и специализирана механизация – високопроходими автомобили, автовишки, моторни шейни, вкл. и АТВ за труднодостъпните райони.", "date": "2018.02.26", "title": "Смолян: Електроразпределителното дружество, обслужващо областта, е в готовност за реакция при по-нататъшно усложнение на обстановката"}
{"url": "http://www.focus-news.net/news/2018/02/26/2493150/sofiya-zasednal-tovaren-avtomobil-zatrudnyava-dvizhenieto-na-bul-tsarigradsko-shose-pri-otbivkata-za-kv-gorublyane.html", "text": "Заседнал товарен автомобил затруднява движението на бул. \"Цариградско шосе\" при отбивката за кв. \"Горубляне\", съобщи читател на Агенция \"Фокус\". По думите му пред хипермаркета в района камион е образувал опашка заради неправилна маневра. Камионът се опитал да направи обратен завой и заседнал в градинката. На място има полицейски служители.", "date": "2018.02.26", "title": "София: Заседнал товарен автомобил затруднява движението на бул. \"Цариградско шосе\" при отбивката за кв. \"Горубляне\""}
{"url": "http://www.focus-news.net/news/2018/02/26/2493157/shumen-nyama-bedstvashti-hora-na-teritoriyata-na-oblastta-sazdadena-e-neobhodimata-organizatsiya-za-poddarzhane-i-pochistvane-na-patnata-mrezha.html", "text": "Обстановката в област Шумен и предприетите мерки и действия на институциите бяха обсъдени на работна среща на областния управител проф. Стефан Желев с представители на регионална дирекция „Пожарна безопасност и защита на населението“, ОДМВР, ОПУ, РЗИ, ВиК, ЦСМП, „ЕСО“ ЕАД МЕР Шумен, „Енерго Про“, поделение З4200 и БЧК. Това съобщиха от пресцентъра на Областната администрация. Според представената информация към момента няма кризисна ситуация и бедстващи хора в региона. Няма населени места без ток и вода. Болните на хемодиализа от община Венец са транспортирани до МБАЛ - Шумен, където ще останат да пренощуват. При необходимост са осигурени допълнителни легла за пациенти и от останалите общини. По места общините са създали необходимата организация за поддържане и почистване на пътната мрежа и при нужда за извличане на закъсали автомобили. Кметовете са предупредени да осъществят връзка с фирмите, които доставят хляб, за своевременно зареждане на търговските обекти. Затворени за товарни автомобили над 12 тона са пътищата Шумен - Разград - Русе, Шумен - Силистра и Ришки проход. През нощта се очаква усилване на вятъра, снегонавявания и образуване на преспи. С оглед безопасността на гражданите, се препоръчва се пътуване само при крайна необходимост.", "date": "2018.02.26", "title": "Шумен: Няма бедстващи хора на територията на областта, създадена е необходимата организация за поддържане и почистване на пътната мрежа"}
{"url": "http://www.focus-news.net/news/2018/02/26/2493154/vratsa-uslozhnena-ostava-zimnata-obstanovka-na-teritoriyata-na-tsyalata-oblast.html", "text": "Усложнена остава зимната обстановка на територията на цялата област Враца. Снежната покривка достигна 30 см. Това съобщиха от пресцентъра на Областна администрация Враца.\r\nРепубликанската и общинска пътни мрежи на територията на област Враца се снегопочистват и обработват и са проходими при зимни условия. \r\nПродължава да има силни снегонавявания на път II-11 Мизия – Оряхово. Въведено е ограничение на движението за тежкотоварни автомобили над 12 т на път I-1 Мездра – Ботевград. Товарните автомобили трябва да се движат с вериги.\r\nОт днес до 28 февруари включително в община Оряхово са прекратени учебните занятия поради усложнената зимна обстановка. Занятията ще бъдат възстановени в четвъртък. \r\nСъс заповеди на кметовете на общините Враца, Бяла Слатина, Хайредин и Криводол се обявяват за неучебни дни 27 и 28 февруари. \r\nВъзстановено е електрозахранването в централната част на град Оряхово и в село Селановци. Няма населени места в област Враца с прекъснато електричество или водоподаване. \r\nОбластният съвет по сигурност апелира водачите на моторни превозни средства да бъдат бдителни, да следят метеорологичната обстановка и да тръгват на път с необходимото оборудване за движение при зимни условия.", "date": "2018.02.26", "title": "Враца: Усложнена остава зимната обстановка на територията на цялата област"}
{"url": "http://www.focus-news.net/news/2018/02/26/2493163/ruse-do-28-fevruari-vklyuchitelno-shte-badat-prekrateni-uchebnite-zanyatiya-v-tetovo-novo-selo-semerdzhievo-hotantsa-nikolovo-obraztsov-chiflik.html", "text": "До 28 февруари 2018 г., включително, ще бъдат прекратени учебните занятия в Тетово, Ново село, Семерджиево, Хотанца, Николово, Образцов чифлик. За ОУ „Ангел Кънчев“, гр. Русе неучебните и неприсъствени дни са за пътуващите ученици от с. Червена вода. Спират се от движение междуселищните автобуси от района на Семерджиево и Червена вода. Това съобщиха от Община Русе. Наличната техника ще работи в пълен капацитет денонощно, като усилено се осоляват улици, за да не се получават заледявания.\r\nАпелира се гражданите да освободят от автомобили улиците „Муткурова“, „Цар Освободител“ и централна градска част. До 1 март включително, ще се ползват безплатно от гражданите зоните за кратковременно паркиране, както и общинските паркинги при Доходно здание и Арена Русе.", "date": "2018.02.26", "title": "Русе: До 28 февруари, включително, ще бъдат прекратени учебните занятия в Тетово, Ново село, Семерджиево, Хотанца, Николово, Образцов чифлик"}
{"url": "http://www.focus-news.net/news/2018/02/26/2493159/registrirani-sa-nyakolko-povredi-v-elektrozahranvaneto-v-selishta-v-yugoiztochna-balgariya-vsledstvie-na-obilniya-snegovalezh.html", "text": "Регистрирани са няколко повреди в електрозахранването в селища в Югоизточна България вследствие на обилния снеговалеж и снегонавявания. При всички аварии е реагирано своевременно от дежурните екипи по места, съобщиха за Радио „Фокус” - Пловдив от електроразпределителното дружество в Пловдив. До момента ситуацията с електрозахранването остава нормална при зимни условия. Екипите остават в готовност за реакция при по-нататъшно усложнение на обстановката.\r\nВ дружеството денонощно функционират два специализирани диспечерски центъра за управление на електроразпределителната мрежа. Всички аварийни екипи са в готовност да реагират при зимни условия – доставени са по места техника, инструменти и материали, както и специализирана механизация – високопроходими автомобили, автовишки, моторни шейни и АТВ за труднодостъпните райони.", "date": "2018.02.26", "title": "Регистрирани са няколко повреди в електрозахранването в селища в Югоизточна България вследствие на обилния снеговалеж"}
{"url": "http://www.focus-news.net/news/2018/02/26/2493161/pazardzhik-po-patya-lesichovo-borimechkovo-avtomobilite-tryabva-da-se-dvizhat-s-verigi.html", "text": "Снежната покривка в община Лесичово е около 13 - 20 сантиметра. Това каза за Радио „Фокус“ – Пазарджик кметът на Общината Серьожа Лазаров. „Продължава да вали със средна интензивност. Машините за почистване на пътищата и улиците вече трети път извършват обход и чистят. Главните пътни артерии са почистени. Поставили сме ограничение на пътя Лесичово - Боримечково. Там автомобилите трябва да се движат само с вериги. В момента машините минават, за да хвърлят и пясък, тъй като се очаква през нощта температурите да се понижат и вероятно ще се получат заледявания в определени участъци“, коментира Лазаров.\r\nВаня НИКОЛОВА", "date": "2018.02.26", "title": "Пазарджик: По пътя Лесичово - Боримечково автомобилите трябва да се движат с вериги"}
{"url": "http://www.focus-news.net/news/2018/02/26/2493162/kyustendil-ne-se-propuskat-tezhkotovarni-avtomobili-nad-12-tona-v-posoka-kyustendil-gkpp-gyueshevo.html", "text": "Не се пропускат тежкотоварни автомобили над 12 тона в посока Кюстендил – ГКПП „Гюешево”. Това съобщиха за Радио „Фокус” – Кюстендил от Областна дирекция на МВР – Кюстендил. Пропускат се тежкотоварни автомобили от „Деве баир” в посока Кюстендил, но не се пропускат товарни превозни средства над 12 тона от Кюстендил през ГКПП „Гюешево”.\r\nВенцеслав ИЛЧЕВ", "date": "2018.02.26", "title": "Кюстендил: Не се пропускат тежкотоварни автомобили над 12 тона в посока Кюстендил – ГКПП „Гюешево”"}
{"url": "http://www.focus-news.net/news/2018/02/26/2493160/dobrich-ogranicheno-e-dvizhenieto-na-mps-nad-12-tona-po-nyakolko-napravleniya-v-oblastta.html", "text": "Ограничено е движението на МПС над 12 тона по няколко направления в област Добрич, по информация на Агенция „Пътна инфраструктура“, предаде кореспондентът на Радио „Фокус” – Варна. Ограничението важи по път II-71 Добрич – Силистра, III-207 Тервел – Алфатар – Силистра, III-2077 Кочмар – Тервел – Межден, III-7106 Кочмар – Карапелит и по път III-207 Кочмар – Тервел поради обилен снеговалеж и снегонавявания. В Добрич духа силен вятър, придружен със снеговалеж. Придвижването е изключително затруднено заради виелицата. По малките улички и междублокови пространства под снежната покривка има заледявания. \r\nЖулиета НИКОЛОВА", "date": "2018.02.26", "title": "Добрич: Ограничено е движението на МПС над 12 тона по няколко направления в областта"}
{"url": "http://www.focus-news.net/news/2018/02/26/2493166/rumyana-glavcheva-ekspert-seizmolog-moshtnoto-zemetresenie-v-tsentralna-papua-nova-gvineya-e-s-potentsial-da-e-prichinilo-seriozni-shteti.html", "text": "В понеделник, ранна утрин – 3:45 часа местно време (19:45 българско време в неделя), мощно земетресение с магнитуд 7.5 удари централната територия на тихоокеанската държава Папуа Нова Гвинея. Епицентърът е локализиран в южните склонове на планините Маоке, простиращи се като  гръбнак по дължината на остров Нова Гвинея. На по-малко от 100 километра (км) източно е разположен градът Менди – единични сведения оттам, получени в Американски геоложки проучвания, дават основание за максимална интензивност в селището от VIII степен по 12-степенната скала. В епицентралния район селата са в гористи планински местности. Там, в горната част на долината Поргера (около 90 км север-североизточно от епицентъра), се намира и голяма мина за добив на злато и сребро с над 2500 работници. Информация за тези места предоставя възможност въздействието да се оцени с интензивност до VI степен. Поради отдалечеността на епицентралната област националният център по бедствията е затруднен в добиване на информация за обстановката, докато не се възстановят комуникациите – например, връзките с Тари (около 50 км на север-североизток от епицентъра) – най-голямото селище в провинция Хела – са напълно прекъснати. Земетресението е усетено и в Маданг на 350 км от епицентъра на северния бряг на Папуа Нова Гвинея, в столицата Порт Морсби на около 600 км югоизточно от епицентъра, както и в индонезийската Западна Папуа (400-600 км от епицентъра). Индонезийската агенция за управляване на бедствия съобщи, че земетресението е причинило паника и повреди на сгради (джамия, военен пост, окръжен офис и къща – силно повреден покрив) в района на Бовен Дигул, гранична област с Папуа Нова Гвинея. \r\nГазова корпорация временно е затворила инсталация за пречистване в близост до епицентъра, за да прецени евентуални щети; инспекцията е установила безопасност на съоръженията. Ойл Сърч, проучвател на петрол и газ в Папуа Нова Гвинея, заяви, че е затворило производството в засегнатата от земетресението зона включително и поради следващите вторични трусове с  магнитуди по-големи от пет. А такива са 13, сред които максимални са две – с магнитуд 6.0 след около 15 чáса и с магнитуд 5.7 след още 3 ½ чáса.\r\nИсаак Лупари, главен секретар на правителството, заяви (CNN ): “Правителството изпрати екипи за оценка на щетите в райони на провинции Южни планини и Хела; Защита от бедствия на Папуа Нова Гвинея също беше мобилизирана, за да подпомогне за оценката и предоставяне на помощ на засегнатите хора, както и възстановяване на услугите и инфраструктурата.” Няколко помощни и мисионерски агенции съобщиха, че лошите комуникации в гъсто залесената територия правят трудно оценяването на щетите и нараняванията. Лупари добави в обръщението си към гражданите: \"Препоръчително е да останете извън многоетажните сгради, да сте наясно с потенциала на свлачищата и да сте готови да се придвижите на открито в случай, че се почувства нов трус\". \r\nУилям Бандо, управител на провинция Хела, твърди чрез сателитна комуникация, че това е много тежко бедствие, тъй като много животи са били погубени – около 10 души са били убити (непроверено) и хиляди имоти унищожени. Земетресението засегна най-много провинциите Хела и Южните планини, като и други провинции също усетиха ефекта от земетресението. Г-н Бандо каза още, че летището на Комо се смята за повредено, тъй като половината от него е била разрушена. Според нова информация, получена в 11:30 ч. (Папуа Нова Гвинея – Пост Куриер), земетресенията са довели до погребване на домове и имоти, тъй като земята се отворила и ги погълнала. Информацията все още предстои да бъде потвърдена, но ситуацията изглежда сериозна. Освен това, училищата в двете провинции и в други провинции прекратиха часовете за неопределено време. По предварителна оценка около 40 хиляди жители са изложени на силно разтърсване. Радио Нова Зеландия Интернешънъл съобщи, че три смъртни случая са потвърдени.\r\nЗеметръсната серия в района на Папуа Нова Гвинея е резултат от едновременно огъване и натиск по тези места в рамките на тихоокеанския “огнен пръстен”.\r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.02.26", "title": "Румяна Главчева, експерт-сеизмолог: Мощното земетресение в централна Папуа Нова Гвинея е с потенциал да е причинило сериозни щети"}
{"url": "http://www.focus-news.net/news/2018/02/26/2493171/stoyan-pasev-oblasten-upravitel-na-varna-tezhka-e-obstanovkata-na-teritoriyata-na-oblastta-vsichki-mashini-sa-na-teren-i-pochistvat.html", "text": "Тежка е обстановката на територията на областта заради снеговалеж и навявания. Това каза за Радио „Фокус“ – Варна Стоян Пасев, областен управител на Варна. „Всички машини са на терен и почистват“, добави Стоян Пасев. В общо 7 общини на територията на областта утрешният ден е обявен за неучебен във връзка с влошената метеорологична обстановка – Варна, Белослав, Аксаково, Вълчи дол, Суворово, Девня и Бяла. Областният управител Стоян Пасев каза още, че на този етап няма бедстващи региони. Има затворени междуселски пътища, но до всички населени места е осигурен достъп. Няма постъпила информация за населени места с прекъснато електрозахранване или водоподаване. В цялата област е ограничено движението на тежкотоварни автомобили без вериги.\r\nМарияна ВАЛЕНТИНОВА", "date": "2018.02.26", "title": "Стоян Пасев, областен управител на Варна: Тежка е обстановката на територията на областта, всички машини са на терен и почистват"}
{"url": "http://www.focus-news.net/news/2018/02/26/2493167/api-vsichki-avtomobili-zadalzhitelno-da-se-dvizhat-s-verigi-po-pat-ii-58-novakovo-kardzhali-poradi-obilen-snegovalezh.html", "text": "Всички автомобили задължително да се движат с вериги по път II-58 Новаково – Кърджали поради обилен снеговалеж. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Всички автомобили задължително да се движат с вериги по път II-58 Новаково – Кърджали поради обилен снеговалеж"}
{"url": "http://www.focus-news.net/news/2018/02/26/2493164/kardzhali-27-i-28-fevruari-sa-neuchebni-v-obshtina-momchilgrad-zaradi-vloshenata-metereologichna-obstanovka.html", "text": "Дните 27 и 28 февруари бяха обявени за неучебни със заповед на кмета на Община Момчилград Сунай Хасан. Това съобщиха от Общината. Учебният процес във всички училища на територията на общината се преустановява за за два дни влошената метеорологична обстановка и утежнените пътни условия.", "date": "2018.02.26", "title": "Кърджали: 27 и 28 февруари са неучебни в община Момчилград заради влошената метереологична обстановка"}
{"url": "http://www.focus-news.net/news/2018/02/26/2493169/plovdiv-vsichki-patishta-v-oblastta-sa-prohodimi-pri-zimni-usloviya-nyama-naseleni-mesta-bez-elektrozahranvane.html", "text": "Към момента всички пътища в област Пловдив са проходими при зимни условия. Затворен е само проходът Троян - Кърнаре. Това съобщиха за Радио „Фокус“ - Пловдив от пресцентъра на Областната администрация. По-голяма част от пътищата в 18-те общини са почистени, а машините за снегопочистване продължават да ги обработват поради непрестанния снеговалеж. На дежурните телефони са подадени няколко сигнала за непочистени малки улици, към които кметовете по места своевременно са насочили снегопочистващата техника. Няма населени места без електрозахранване и водоподаване.\r\nПътищата са проходими при зимни условия, но поради продължаващия снеговалеж се препоръчва да не се тръгва на път, ако не е наложително, за да не се стига до затруднения.", "date": "2018.02.26", "title": "Пловдив: Всички пътища в областта са проходими при зимни условия, няма населени места без електрозахранване"}
{"url": "http://www.focus-news.net/news/2018/02/26/2493170/api-ogranicheno-e-dvizhenieto-na-tovarni-avtomobili-nad-12-tona-prez-prohoda-na-republikata-i-po-pat-i-4-veliko-tarnovo-koritna-v-posoka-sofiya-poradi-obilen-snegovalezh.html", "text": "Ограничено е движението на товарни автомобили над 12 тона през Прохода на Републиката и по път I-4 Велико Търново - Коритна в посока София поради обилен снеговалеж в областите Габрово и Велико Търново. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Ограничено е движението на товарни автомобили над 12 тона през Прохода на Републиката и по път I-4 Велико Търново - Коритна в посока София поради обилен снеговалеж"}
{"url": "http://www.focus-news.net/news/2018/02/26/2493168/inzh-doncho-atanasov-api-obstanovkata-v-stranata-se-uslozhnyava-zaradi-zasileniya-vyatar-i-prodalzhavashtite-snegovalezhi.html", "text": "Обстановката в страната се усложнява заради засиления вятър и продължаващите снеговалежи. Това заяви по време на брифинг във връзка с обилния снеговалеж и усложнената пътна обстановка в страната инж. Дончо Атанасов – председател на УС на Агенция „Пътна инфраструктура”, предаде репортер на Агенция „Фокус”. Инж. Атанасов уточни, че към настоящия момент особено тежка е ситуацията в Североизточна България, както и в областите Смолян и Кърджали. „В момента снежната покривка в Смолян е достигнала около 50 см. В Кърджали – също”, коментира той. Инж. Атанасов допълни, че поради нулева видимост за всички превозни средства, е затворен и Подбалканският път между Мъглиж у Николаево. „В област Добрич, Североизточна България, има ограничения за много пътища, които след 17.30 часа днес ще бъдат актуализирани на сайта на АПИ. Засега затворени пътища за всички превозни средства в Североизточна България няма. Затворен е само старият път от Варна към Аксаково. За тежкотоварно движение е затворено и направлението Русе – Велико Търново – през Хаинбоаз, посока Свиленград. Ограничено тежко движение има и в Ловешка област. По автомагистралите ограничения нямаме”, подчерта инж. Атанасов.\r\nИван ЛАЗАРОВ", "date": "2018.02.26", "title": "Инж. Дончо Атанасов, АПИ: Обстановката в страната се усложнява заради засиления вятър и продължаващите снеговалежи"}
{"url": "http://www.focus-news.net/news/2018/02/26/2493165/smolyan-devet-mashini-sa-vklyucheni-v-snegopochistvaneto-dostavena-e-i-dopalnitelna-tehnika.html", "text": "Пътищата на територията на община Смолян са проходими при зимни условия само с вериги. Девет машини са включени в снегопочистването. Пристигна и допълнителна техника. Отделно работят и три опесъчаващи машини. Това съобщиха от Община Смолян. Зам.-кметът инж. Мариана Цекова посети на място  фирма Титан, за да се запознае с обстановката. Отделно служители от община Смолян правят непрекъснато проверки как се почистват улиците и пътищата от фирмата. От Титан  заявиха, че до обяд са получили само два сигнала за улици, които да се изчистят в Дунево и Средок. Телефонът на който се приемат сигнали е 0301 6 22 98, денонощно. \r\nОбщина Смолян призовава отново да не се паркират коли от двете на улиците, защото се възпрепятства дейността на снегопочистваща техника. \r\nПоради обилния снеговалеж и обявения червен код за интензивни валежи, кметът Николай Мелемов издаде заповед водачите на градския транспорт  и на таксиметровите автомобили да използват автомобилите си подготвени за пътуване при зимни условия с подходящи гуми и с вериги. \r\nГражданите да се въздържат от пътуване с личните си автомобили, освен ако не е крайно необходимо.  \r\nРъководителите на държавни и общински ведомства, фирми, собственици и наематели на търговски обекти трябва да почистват от снега прилежащите тротоари, подходи към сградите, пешеходни зони, стълбища и площадки. Почистването да се извърши така, че да не се натрупва сняг в обсега на автобусните спирки, входове на гаражи и подходи към пешеходни пътеки.", "date": "2018.02.26", "title": "Смолян: Девет машини са включени в снегопочистването, доставена е и допълнителна техника"}
{"url": "http://www.focus-news.net/news/2018/02/26/2493176/shumen-samo-edna-peshehodna-pateka-v-oblastta-e-osvetena-spored-normativnite-iziskvaniya.html", "text": "Само една пешеходна пътека в област Шумен е осветена според нормативните изисквания. Това стана ясно по време на заседанието на Областната комисия по безопасност на движението по пътищата, предаде репортер на Радио „Фокус“ - Шумен. Тя се намира на кръстовището на ул. „Съединение“ и ул. „Карел Шкорпил“ в град Шумен. Представители на сектор „Пътна полиция“ и на ОПУ - Шумен представиха анализ на резултатите от извършената проверка на републиканската пътна мрежа в урбанизираните и извън урбанизираните територии на областта. Инсп. Мирослав Миронов от сектор „Пътна полиция“ посочи, че са проверени 241 пешеходни пътеки тип „зебра“, като при четири от тях напълно е липсвала хоризонтална маркировка, а при 90 е била частично изтрита. От проверените 99 пътеки с прекъснати линии, 32 са били частично изтрити. Проверени са и 17 повдигнати пешеходни пътеки. Инсп. Миринов обърна внимание, че всяка една община трябва да има регистър на повдигнатите пешеходни пътеки и изкуствените неравности, както и генерален план за организация на движението. \"100 пешеходни пътеки има на територията на републиканската пътна мрежа на територията на област Шумен\", посочи Яница Вълкова от Областно пътно управление. Две от тях са извън урбанизираната територия. Яница Вълкова отчете, че на територията на Областно пътно управление - Шумен няма участък с концентрация на ПТП в близост до пешеходни пътеки, част от републиканската пътна мрежа. При проверките са констатирани още липса на определен брой знаци, недостатъчна осветеност, разстояние между отделните пешеходни пътеки по-голямо от 250 метра, липса на надписи „Погледни“ и др. Областната комисия по безопасност на движението препоръча ОПУ и общините да осъществяват съвместно по взаимно договаряне дейностите по изграждане, поддържане и ремонт на републиканската пътна мрежа в границите на урбанизираната територия. Привеждането на пешеходните пътеки в безопасен вид да се осъществява съгласно изискванията на осъвременената нормативна база, а при полагане на пътната маркировка, за по-добра видимост през тъмната част на денонощието, да се използват стъклени перли.\r\nИвелина ИВАНОВА", "date": "2018.02.26", "title": "Шумен: Само една пешеходна пътека в областта е осветена според нормативните изисквания"}
{"url": "http://www.focus-news.net/news/2018/02/26/2493178/sofiya-tramvaite-po-linii-34-i-18-ne-se-dvizhat-v-rayona-na-obrashtaloto-na-kv-orlandovtsi.html", "text": "Трамваите по линии 3,4 и 18 не се движат в района на обръщалото на кв. \"Орландовци\". Това съобщи слушател на Радио \"Фокус\". Причината за това е смъртен случай - починал е един от ватманите. На място се очакват екипи на полицията и медицински екипи. В района се е образувало задръстване, тъй като повече от 15 трамвая са блокирани и не могат да се движат.", "date": "2018.02.26", "title": "София: Трамваите по линии 3,4 и 18 не се движат в района на обръщалото на кв. \"Орландовци\""}
{"url": "http://www.focus-news.net/news/2018/02/26/2493173/nzok-d-r-yordanka-penkova-vremenno-shte-izpalnyava-funktsiite-na-prof-kamen-plochev-zaradi-postapvaneto-mu-v-bolnitsa.html", "text": "Поради постъпване в болница на управителя на Националната здравноосигурителна каса (НЗОК), проф. д-р Камен Плочев, д.м.н., неговите функции временно ще бъдат изпълнявани от назначения днес за подуправител д-р Йорданка Пенкова. Това съобщиха от пресцентъра на НЗОК. Д-р Пенкова е досегашен директор на Районната здравноосигурителна каса в Шумен, пост който заема вече  пети мандат. \r\n„Молим всеки, който има въпроси относно работата на НЗОК, да се обръща за съдействие към пресцентъра и ЦУ на НЗОК, които ще им оказват пълно съдействие до окончателното възстановяване на управителя на НЗОК“, уточняват от пресцентъра на Здравната каса.", "date": "2018.02.26", "title": "НЗОК: Д-р Йорданка Пенкова временно ще изпълнява функциите на проф. Камен Плочев, заради постъпването му в болница"}
{"url": "http://www.focus-news.net/news/2018/02/26/2493172/api-ogranicheno-e-dvizhenieto-za-vsichki-avtomobili-poradi-obilen-snegovalezh-po-pat-ii-27-dobrich-vladimirovo-bdintsi-pat-iii-2702-general-kiselovo-vedrina-dobrich-pat-iii-7105-dobrich-zhitnitsa-balik-i-pat-ii-71-silistra-dobrich.html", "text": "Ограничено е движението за всички автомобили поради обилен снеговалеж и влошени метеорологични условия по път II-27 Добрич – Владимирово – Бдинци, по път III-2702 Генерал Киселово – Ведрина – Добрич, по път III-7105 Добрич – Житница – Балик и по път II-71 Силистра – Добрич. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Ограничено е движението за всички автомобили поради обилен снеговалеж по път II-27 Добрич – Владимирово – Бдинци, път III-2702 Генерал Киселово – Ведрина – Добрич, път III-7105 Добрич – Житница – Балик и път II-71 Силистра – Добрич"}
{"url": "http://www.focus-news.net/news/2018/02/26/2493175/veliko-tarnovo-prodalzhava-da-e-uslozhnena-patnata-obstanovka-na-teritoriyata-na-oblastta.html", "text": "Продължава да е усложнена пътната обстановка на територията на областта. Трябва водачите да тръгват на път с подготвени автомобили и да се съобразяват с пътната обстановка и атмосферните условия, съобщиха от пресцентъра на Областна администрация – Велико Търново. Ограничено е движението по път III-405  Алеково – Козловец поради снегонавяване и нулева видимост (въведено в 00.37 часа). Ограничено е и движението по път III-407 Павел – Совата за МПС над 12 тона поради снегонавяване и нулева видимост (въведено в 00.51 часа). Екипи на полицията пренасочват товарните по обходни маршрути. Спират се и тежкотоварните автомобили над 12 тона, пътуващи по направление Русе. Към момента няма въведени други ограничения на територията на областта.\r\nПоради влошената зимна обстановка всички училища на територията на общините Свищов и Павликени ще останат затворени на 27 и 28 февруари. На територията на община Сухиндол от училище ще бъдат освободени само пътуващите ученици. Областният управител проф. д-р Любомира Попова е в постоянна връзка с колегите си от съседните области, както и с Областно пътно управление, ОД на МВР, ОД ПБЗН и БЧК.", "date": "2018.02.26", "title": "Велико Търново: Продължава да е усложнена пътната обстановка на територията на областта"}
{"url": "http://www.focus-news.net/news/2018/02/26/2493177/blagoevgrad-pochistvat-se-patishtata-v-grada-trafikat-e-natovaren.html", "text": "Периодично се почистват пътищата в града, трафикът е натоварен в централна градска част, предаде репортер на Радио „Фокус“ – Пирин. Техника на Общинска фирма „Биострой“ отстранява снега от пътното платно и обработва настилките със смеси срещу заледяване. Трафикът по основните улици и булеварди в централна градска част е натоварен, като частични колони от автомобили има в района на жп гарата и автогарата, както и по булевардите „Св. Димитър Солунски“ и „Васил Левски“. Въпреки усложнената пътна обстановка, градският транспорт се движи по разписание. През деня няма регистрирани тежки пътни инциденти.\r\nЛивия НИНОВА", "date": "2018.02.26", "title": "Благоевград: Почистват се пътищата в града, трафикът е натоварен"}
{"url": "http://www.focus-news.net/news/2018/02/26/2493179/kathimerini-zam-ministar-na-sotsialnata-solidarnost-na-gartsiya-si-podade-ostavkata-zaradi-polucheni-subsidii-za-naem.html", "text": "Заместник-министърът на социалната солидарност на Гърция Рания Антонопулу от правителството на радикалната левица – СИРИЗА, си подаде оставка в понеделник следобед, след като се разбра, че е получила 23 хил. евро субсидии за наем за апартамент в луксозния атински квартал Колонаки, пише електронното издание на гръцкия вестник Kathimerini.\r\nПремиерът Алексис Ципрас благодари на Антонопулу за „трите години на значителен принос“ в работата на правителството. Източници на Kathimerini, близки до министър-председателя, са заявили, че субсидиите за министри от кабинета, които не се явяват депутати ще бъдат отрязани.\r\nИнформацията е била обявена първо от изданието Eleftheros Typos, което разкри, че Антонопулу е полчавала по 1000 евро месечно от държавата като субсидия за наема на апартамента й в Колонаки.\r\nГоворителят на правителството Димитрис Цанакопулос е заявил пред Real FM, че Ципрас е говорил с бившата министърка и й е казал, че „не е било правилно“ да употребява въпросната субсидия и я е помолил да излезе с изявление по въпроса.\r\nОт най-голямата опозиционна партия – Нова Демокрация, са призовали Антонопулу да върне субсидията с лихва и да се извини.\r\nСлед всичко това, пише Ekathimerini, бившият заместник-министър на социалната солидарност е обещала, че ще върне 23-те хиляди евро в държавната хазна.\r\nПревод и редакция:", "date": "2018.02.26", "title": "Kathimerini: Зам-министър на социалната солидарност на Гърция си подаде оставката заради получени субсидии за наем"}
{"url": "http://www.focus-news.net/news/2018/02/26/2493184/dobrich-73-mashini-rabotyat-v-tsyalata-oblast-patnata-obstanovka-e-dinamichna-zaradi-vloshenite-meteorologichni-usloviya.html", "text": "73 машини работят в цялата област, пътната обстановка е динамична заради влошените метеорологични условия, по информация към 17,00 часа на дежурния в Областния съвет за сигурност, предаде кореспондентът на Радио „Фокус” – Варна. Затворени за движение на автомобили са пътните отсечки Добрич-Крушари, Добрич-Шумен, Генерал Тошево-Каварна и Кочмар-Тервел. Обходен маршрут за последната пътна отсечка е през село Коларци. Затворени за тежкотоварни автомобили над 12 тона са направленията Добрич-Албена, Добрич-Кардам и Добрич-Силистра. Към момента няма информация за прекъснато електрозахранване или водоснабдяване поради зимната обстановка. \r\nЖулиета НИКОЛОВА", "date": "2018.02.26", "title": "Добрич: 73 машини работят в цялата област, пътната обстановка е динамична заради влошените метеорологични условия"}
{"url": "http://www.focus-news.net/news/2018/02/26/2493174/blagoevgrad-prohodimi-pri-zimni-usloviya-sa-patishtata-v-oblastta-prodalzhava-da-vali-snyag.html", "text": "Проходими при зимни условия са пътищата в областта, продължава да вали сняг. Това каза за Радио „Фокус“ – Пирин дежурният служител в Областно пътно управление – Благоевград. В сила е временното ограничение за преминаването на товарни автомобили през проходите Предел и Юндола. Нормално е движението по основните пътни направления – автомагистрала „Струма“ и главен път Е-79. Няма регистрирани тежки пътни инциденти през деня. Към момента никъде не се извършват ремонти дейности. Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nКристина МИТКОВА", "date": "2018.02.26", "title": "Благоевград: Проходими при зимни условия са пътищата в областта, продължава да вали сняг"}
{"url": "http://www.focus-news.net/news/2018/02/26/2493183/sliven-kmetat-stefan-radev-obyavi-27-fevruari-za-neucheben-den-v-obshtinata.html", "text": "Кметът на Сливен Стефан Радев издаде заповед, с която обявява за неучебен 27 февруари за всички училища на територията на общината. Това съобщиха от пресцентъра на Община Сливен. Причината е вероятността от проблеми с придвижването до училище заради влошена метеорологична обстановка, особено на учениците от населените места. Главна дирекция „Пожарна безопасност и защита на населението“ отправи предупреждение във връзка с обявен код за опасни явления – силен вятър и интензивни валежи от сняг в цялата страна.\r\nДнес в следобедните часове вятърът в сливенско е достигал до 120 км/ч, има вероятност от заледявания. По данни на хидрометеорологичната обсерватория в Сливен на 27 февруари, се очаква отслабване на снеговалежите, но в Източна България ще останат значителни. Сутринта температурите ще са между минус 12 и минус 7.\r\nОбщината препоръчва на гражданите да се съобразяват с метеорологичните условия.", "date": "2018.02.26", "title": "Сливен: Кметът Стефан Радев обяви 27 февруари за неучебен ден в общината"}
{"url": "http://www.focus-news.net/news/2018/02/26/2493182/inzh-doncho-atanasov-api-nyamame-signali-za-bedstvashti-ili-zakasali-hora-po-patishtata-na-stranata.html", "text": "Нямаме никакви сигнали за бедстващи или закъсали хора. Това заяви инж. Дончо Атанасов – председател на УС на Агенция „Пътна инфраструктура” по време на брифинг във връзка с обилния снеговалеж и усложнената пътна обстановка в страната и, предаде репортер на Агенция „Фокус”. „Имаме сигнали за места, където не е било почистено, но това са единични случаи. В момента над 2000 машини са по републиканската пътна мрежа и почистват пътищата”, обясни инж. Атанасов и допълни, че според анализите ситуацията в някои части на страната ще продължи да се усложнява заради силните пориви на вятъра. „В Североизточна и Северна България поривите на вятъра достигат над 15 м/с с усилване на снеговалежа. Очаква се снежната покривка в Североизточна България да стане над 30 см”, подчерта той. По думите му прогнозите на НИМХ също потвърждават това очакване.\r\nИван ЛАЗАРОВ", "date": "2018.02.26", "title": "Инж. Дончо Атанасов, АПИ: Нямаме сигнали за бедстващи или закъсали хора по пътищата на страната"}
{"url": "http://www.focus-news.net/news/2018/02/26/2493186/inzh-mariana-tsekova-zam-kmet-na-smolyan-nyama-zatvoreni-patishta-i-bedstvashti-hora-v-obshtinata-zaradi-snegovalezhite.html", "text": "Пътищата в община Смолян и в града са проходими при зимни условия. Автомобилите трябва да се движат с вериги. Това каза за Радио „Фокус“ – Смолян зам.-кметът на Смолян инж. Мариана Цекова. „Няма затворени пътища засега, по пътя за Мугла има силен вятър и снегонавявания, но засега не е затворен. Няма населени места без ток и бедстващи хора. В няколко района в Смолян през деня нямаше ток за кратко, но захранването е възстановено. Тази година фирмата за снегопочистване в общината е с повече машини, допълнително през нощта ще се пускат и други машини. По договор докато снеговалежа не спре, не могат да изчистят пътищата, но машините работят“, заяви инж. Цекова. Тя добави, че се очакват много ниски температури през нощта и е желателно ако не е спешно да не се излиза с автомобилите по улиците в града. Инж. Цекова призовава гражданите на Смолян да паркират автомобилите си извън улиците, за да не пречат на снегопочистващата техника да почиства пътищата.\r\nНели ГЕРГЬОВСКА", "date": "2018.02.26", "title": "Инж. Мариана Цекова, зам.-кмет на Смолян: Няма затворени пътища и бедстващи хора в общината заради снеговалежите"}
{"url": "http://www.focus-news.net/news/2018/02/26/2493187/inzh-doncho-atanasov-api-snegopochistvashtite-firmi-si-varshat-dobre-rabotata.html", "text": "На този етап, след като нямаме ограничение по автомагистралите за леки автомобили, при този силен снеговалеж и ниски температури, мисля че снегопочистващите фирми си вършат добре работата. Това заяви инж. Дончо Атанасов – председател на УС на Агенция „Пътна инфраструктура”, по време на брифинг във връзка с обилния снеговалеж и усложнената пътна обстановка в страната, предаде репортер на Агенция „Фокус”.  \r\nВъв връзка с заявеното от министъра на регионалното развитие Николай Нанков недоволство по-рано през деня, че е Пазарджишка област снегопочистващата фирма не е свършила добре своята работа, инж. Атанасов коментира: „Това е пътно-транспортното произшествие, при което един турски ТИР, изпреварвайки други два ТИР-а с над 100 км/ч, не изпълнява разпореждането на „Пътна полиция”, не спира и закача двата ТИР-а. Катастрофата става някъде около 10.30 часа и блокира 5 машини, които са в задръстването преди произшествието. Някъде към 12.30 лично аз ходих и отпушихме движението”. \r\nИнж. Атанасов апелира към водачите на автомобили да не тръгват на път тази вечер или през нощта, освен ако не е особено наложително. „Обстановката ще се усложнява и през близките 3-4 дни. Очаква се още един средиземноморски циклон и един атлантически циклон. Очакват се много ниски температури – минус 15-20 градуса”, подчерта той. \r\nИван ЛАЗАРОВ", "date": "2018.02.26", "title": "Инж. Дончо Атанасов, АПИ: Снегопочистващите фирми си вършат добре работата"}
{"url": "http://www.focus-news.net/news/2018/02/26/2493185/lyubomir-nizamov-dunav-most-2-pochistvaneto-na-podhodite-kam-dunav-most-2-i-na-nastilkata-na-mosta-se-izvarshva-postoyanno.html", "text": "Почистването на подходите към „Дунав мост 2“ и на настилката и на моста се извършва постоянно. Това каза за Радио „Фокус“ - Видин изпълнителният директор на българо-румънското дружество за управление на „Дунав мост 2“ Любомир Низамов. Той посочи, че настилката на моста се почиства с химическ смеси, които не позволяват да се задържа сняг и да се образува заледяване. „Подходите към моста също са почистени до асфалт. Почистването се извършва постоянно, дори да има колона от автомобили от поддържащата фирма не допускат да има сняг“, каза Любомир Низамов.\r\nАнна ЛОЗАНОВА", "date": "2018.02.26", "title": "Любомир Низамов, „Дунав мост 2“: Почистването на подходите към „Дунав мост 2“ и на настилката на моста се извършва постоянно"}
{"url": "http://www.focus-news.net/news/2018/02/26/2493188/varna-uslozhnyava-se-obstanovkata-v-severnite-chasti-na-oblastta-patyat-bair-bashi-levski-suvorovo-vetrino-e-zatvoren.html", "text": "Усложнява се обстановката в северните части на област Варна заради навявания. Това съобщи за Радио „Фокус“ – Варна дежурният оперативен при Областна администрация – Варна. Има затворени пътища и въведени ограничения. Затворен за движение е пътят Баир Баши – Калиманци – Изгрев - Левски - Суворово към Ветрино до края на Варненска област. В община Суворово се опитват да поддържат отворен пътя за Девня, но започва да навява. Участъците Суворово – Чернево, Суворово – Левски и Суворово – Дръндар също са затворени, уточниха от администрацията. От територията на община Вълчи дол на този етап няма път до Варна, тъй като през село Николаевка, община Суворово, пътят е затворен. Затворен е и пътят Суворово – Чернево и няма как да се излезе към Варна. По автомагистрала „Хемус“ отбивката за Ветрино и Провадия също е затворена. По пътя Бяла – Обзор е ограничено движението на автомобили над 12 тона по искане на област Бургас. Заради обстановката в областите Габрово и Велико Търново по автомагистрала „Хемус“ също се ограничава движението на автомобили над 12 тона.\r\nМарияна ВАЛЕНТИНОВА", "date": "2018.02.26", "title": "Варна: Усложнява се обстановката в северните части на областта, пътят Баир Баши - Левски - Суворово - Ветрино е затворен"}
{"url": "http://www.focus-news.net/news/2018/02/26/2493189/sliven-27-fevruari-e-obyaven-za-neucheben-den-v-obshtinite-sliven-nova-zagora-i-kotel.html", "text": "27 февруари е обявен за неучебен ден със заповед на кметовете на общините Сливен, Нова Загора и Котел, съобщиха от трите общини. От администрациите информираха областния управител Чавдар Божурски, че занятия в училищата няма да се провеждат. Единственото учебно заведение, в което няма да има отмяна на часовете, е Националното училище по фолклорни изкуства „Филип Кутев”, където учениците са настанени в общежитие и не се налага да пътуват. В детските градини в Сливен и Котел ще се приемат деца, по преценка на родителите. В Нова Загора детските заведения ще работят със сборни групи.\r\nМерките се налагат заради прогнозите за влошаване на зимната обстановка и очакваните още по-ниски температури в нощта срещу вторник. Това създава риск от обледяване на пътните настилки, което може да затрудни придвижването на децата особено от малките населени места към учебните заведения. В Сливен скоростта на вятъра достигна до 120 км/час. В Нова Загора продължава да вали сняг, придружен с вятър. В Котел дебелината на снежната покривка надхвърли 10 см.\r\nОт община Твърдица съобщиха, че засега не се налага прекъсване на учебния процес.", "date": "2018.02.26", "title": "Сливен: 27 февруари е обявен за неучебен ден в общините Сливен, Нова Загора и Котел"}
{"url": "http://www.focus-news.net/news/2018/02/26/2493181/sofiya-napraveni-sa-shest-obrabotki-tip-vetrilo-s-tsel-pochistvane-na-osnovni-patni-arterii-v-stolitsata.html", "text": "Към момента са направени шест обработки тип „ветрило“ чрез едновременната работа на няколко снегопочистващи машини в София, по данни към 16.00 часа. Това съобщиха от пресцентъра на Столична община. Целта е по-бързо да се извърши почистване на пътното платно, като временно се ограничи автомобилното движение. Обработките тип „ветрило“ са извършени на основни булеварди като „Цариградско шосе“, „България“ и на Южната дъга на Околовръстен път на София. Организацията е създадена с помощта на Пътна полиция и екипи на дирекция „Аварийна помощ и превенция“ и Столичен инспекторат. \r\nЕкипите на почистващите фирми продължават извършването на обработки с разпръскване на смеси срещу заледяване и избутване на снежна маса. На терен са над 180 машини – специализирана техника за почистване. Приоритетно снегорините почистват опасни и стръмни участъци, улици и булеварди, по които се движи градския транспорт, основни квартални улици и вътрешно-квартални улици. Продължава поредната обработка в районите „Люлин“, „Овча купел“, „Панчарево“, „Възраждане“, „Кремиковци“ към момента, където снеговалежа е по интензивен. \r\nОт 16 часа е възстановено движението по планинските пътища на Витоша – „Драгалевци – Алеко“ и „Бояна – Златни мостове“. \r\nПо данни на БАН снежната покривка в София към 14 часа е била между 15 и 30 см.", "date": "2018.02.26", "title": "София: Направени са шест обработки тип „ветрило“ с цел почистване на основни пътни артерии в столицата"}
{"url": "http://www.focus-news.net/news/2018/02/26/2493193/veliko-tarnovo-zatvoren-za-tezhkotovarni-avtomobili-nad-12-tona-e-prohoda-na-republikata.html", "text": "Ограничение за тежкотоварни автомобили над 12 тона бе въведено и в Прохода на Републиката. Това съобщи за Радио „Фокус“ – Велико Търново Марияна Христова, говорител на Областна дирекция на МВР – Велико Търново. Същата забрана е в сила и за главен път София – Варна, в двете посоки. Остава ограничението за пътя Велико Търново – Русе.", "date": "2018.02.26", "title": "Велико Търново: Затворен за тежкотоварни автомобили над 12 тона е Прохода на Републиката"}
{"url": "http://www.focus-news.net/news/2018/02/26/2493192/montana-patyat-prez-prohoda-petrohan-e-zasnezhen-i-opesachen-ostava-zabranata-za-preminavane-na-tezhkotovarni-avtomobili-nad-12-tona.html", "text": "Пътят през прохода Петрохан е заснежен, почистен и опесъчен. Това каза за Радио „Фокус“ – Видин дежурният служител в Областно пътно управление – Монтана. Температурата на въздуха е минус 12 градуса, духа силен вятър. Снежната покривка на прохода е 30 см, но заради снегонавявания се образуват преспи от 1 метър. През прохода преминават автомобили и в двете посоки, остава забраната за преминаване на тежкотоварни автомобили над 12 тона приз Петрохан.\r\nАнна ЛОЗАНОВА", "date": "2018.02.26", "title": "Монтана: Пътят през прохода Петрохан е заснежен и опесъчен, остава забраната за преминаване на тежкотоварни автомобили над 12 тона"}
{"url": "http://www.focus-news.net/news/2018/02/26/2493197/veliko-tarnovo-mitropolit-grigoriy-otbelyaza-todorovden-v-svishtovskoto-selo-vardim.html", "text": "На Тодоровден Великотърновският митрополит Григорий удостои с присъствието си празника, който традиционно се провежда в село Вардим, община Свищов. Това съобщиха от пресцентъра на Община Свищов. Височайшото посещение предизвика вълнение у домакините и привнесе особен дух на тържеството, състояло се на местния стадион. Негово преосвещенство пристигна в храм „Св. Архангел Михаил“ във Вардим, придружаван от отец Христо – игумен на манастира „Покров Богородичен“ край Свищов. Двамата се помолиха в храма за здравето и благополучието на всички.\r\nДядо Григорий изрази радостта си да намери постройката в завидно добро състояние и поздрави местната управа, че полага грижи за Божия дом. Визитата му продължи към мястото на тържеството, където се бяха събрали множество хора, както и конните впрягове, в очакване на традиционното за празника надбягване.\r\nДвамата свещенослужители отслужиха празничен молебен, а Дядо Григорий разказа за историята на празника и житието на св. Тодор. Великотърновският митрополит сподели, че на този ден обикновено посещава град Елена или село Арбанаси, където също отбелязват Тодоровден, но за първи път по негово желание е решил да посети Свищовска духовна околия, защото съблюдава нейната дейност и с радост установява развитие.\r\nТой каза колко важно е да се грижим за вярата и за Божия дом, а в последно време Община Свищов провежда кампания за подобряването на условията в храмовете. През изминалите две години са извършени ремонтни дейности на почти всички църкви, като в някои от храмовете такива дейности предстоят. Кметът на село Вардим Сенка Добрева изрази своята радост от присъствието на височайшия гост и благодари за оказаната чест. Празникът продължи с конните надбягвания, които публиката очакваше с нетърпение, а те се оказаха доста интересни и оспорвани.\r\nМалко по-рано на същия ден, Тодоровден беше отбелязан и в село Драгомирово. В центъра на селото се бяха събрали, както публика и гости, така и участниците в конските кушии.\r\nКметът Марин Крачунов изрази радостта си от това, че тази година броят на състезателите е по-многоброен и в надбягването са се включили хора от съседни села.\r\nВ тържеството участваха художествени състави от Драгомирово, а молебен и водосвет отслужи отец Евгени. Той поръси конете, а местните жени ги закичиха с червени пискюли за здраве и сила.\r\nПразникът и тук приключи с оспорвано надбягване. След награждаването на първенците, селският мегдан се разлюля от кръшни български хора.", "date": "2018.02.26", "title": "Велико Търново: Митрополит Григорий отбеляза Тодоровден в свищовското село Вардим"}
{"url": "http://www.focus-news.net/news/2018/02/26/2493196/protothema-nova-demokratsiya-vodi-na-siriza-s-blizo-10-v-poslednata-anketa-zlatna-zora-sa-treti.html", "text": "Най-голямата гръцка опозиционна партия Нова Демокрация (НД) води на управляващата СИРИЗА с близо 10% в първото проучване на общественото мнение след големите демонстрации в Атина и Солун за името на Македония, както и парламентарния дебат около „аферата Новартис“, проведено от агенция Metron Analysis. Резултатите са публикувани в неделното издание на вестник “To Vima” и показват, че НД води на СИРИЗА с 9,7%, пише електронното издание на гръцкия вестник Protothema.\r\nСпоред резултатите от проучването, при евентуални избори днес, НД биха получили 34,9% от гласовете срещу 25,2% за СИРИЗА.\r\nАнкетата показва драматични загуби за управляващата партия в Северна Гърция, като Protothema предполага, че това се е случило заради начина, по който партията води преговорите със Скопие за името.\r\nОт изданието коментират, че премиерът Алексис Ципрас дори е успял да върне малка част от подкрепата си след последните развития около случая „Новартис“. От своя страна, председателят на НД Кирякос Мицотакис получава доверието на хората заради позициите си по външната политика и въпроси, засягащи националния интерес на страната, като например, спорът с Македония и ескалацията от турски провокации срещу Гърция и Кипър.\r\nАнкетата показва също, че екстремно-дясната златна зора е увеличила дела на подкрепата си до 9,4%, а от Protothema смятат, че тя е готова да се бори с новосформираното бизнес-центристко Движение за промяна (8,4%).\r\nПодкрепата за АНЕЛ(„Независимите гърци“), младшия партньор в управляващата коалиция, се е сринала под 3%-ата бариера.\r\nСпоред изследването на Metron Analysis, това ще бъдат първите шест партии при евентуално гласуване в момента:\r\nНова Демокрация 34,9%\r\nСИРИЗА 25,2%\r\nЗлатна Зора 9,4%\r\nДвижение за промяна 8,4%\r\nККЕ (комунисти) 7%\r\nАНЕЛ 2,5%\r\nПревод и редакция:", "date": "2018.02.26", "title": "Protothema: Нова Демокрация води на СИРИЗА с близо 10% в последната анкета, „Златна зора“ са трети"}
{"url": "http://www.focus-news.net/news/2018/02/26/2493195/lachezar-pekov-tsgm-osigureni-sa-avtobusi-za-izvozvaneto-na-patnitsite-zaradi-sprenite-tramvai-v-kv-orlandovtsi.html", "text": "Осигурени са автобуси за извозването на пътниците заради спрените трамваи в кв. „Орландовци“. Това каза за Агенция „Фокус“ Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). „Не се движат трамваите по линиите 3, 4 и 18 в района на обръщалото в кв. „Орландовци“. Причината е починал ватман на трамвай 18. Към момента осигуряваме алтернативен транспорт от автобуси. Движението на трамваи е спряно двупосочно“, коментира Пеков. По думите му на мястото има екипи на „Бърза помощ“ и на „Полиция“. „Оглеждат какво се е случило. Все още нямам данни за възрастта на ватмана, както и за причината за смъртта“, каза още Лъчезар Пеков.\r\nЛюба АЛЕКСИЕВА", "date": "2018.02.26", "title": "Лъчезар Пеков, ЦГМ: Осигурени са автобуси за извозването на пътниците заради спрените трамваи в кв. „Орландовци“"}
{"url": "http://www.focus-news.net/news/2018/02/26/2493194/v-api-shte-se-provede-brifing-za-aktualnata-patna-obstanovka-na-27-fevruari.html", "text": "Утре - 27 февруари, в 08.00 ч. в Ситуационния център на Агенция „Пътна инфраструктура“ (АПИ) ще се проведе брифинг за актуалната пътна обстановка. Това съобщиха от пресцентъра на АПИ.", "date": "2018.02.26", "title": "В АПИ ще се проведе брифинг за актуалната пътна обстановка на 27 февруари"}
{"url": "http://www.focus-news.net/news/2018/02/26/2493199/ministar-nikolay-nankov-stranata-da-e-na-chetiri-rayona-sofiya-chast-ot-po-golyam-zaedno-s-drugi-oblasti-predstoyat-debati-za-novoto-rayonirane-na-balgariya-iz-tsyalata-strana.html", "text": "Министърът на регионалното развитие и благоустройството Николай Нанков постави начало на дискусия за новото райониране на страната. Това съобщиха от пресцентъра на министерството. В присъствието на кметове, областни управители и представители на научните среди той представи три варианта за деление на страната – с шест, пет и четири района. Всеки от тях има своите плюсове и минуси, предимства и недостатъци, затова предложенията ще бъдат обект на широко обществено обсъждане през следващите месеци и едва когато се чуят всички мнения, позиции и аргументи, ще бъде взето решение. \r\nМинистърът подчерта, че дебатите предстоят в цялата страна и ще е нужно да се вземе балансирано решение. Той изрази предпочитание към втория вариант, който предвижда България да бъде разделена на четири района – Югозападен, включващ областите: Софийска, София-град, Благоевград, Кюстендил и Перник; Тракийско-Родопски с области Пазарджик, Пловдив, Стара Загора, Хасково, Кърджали и Смолян; Черноморски, включващ областите Сливен, Ямбол, Бургас, Варна, Добрич и Шумен; Дунавски, в който влизат областите Търговище, Видин, Монтана, Враца, Плевен, Ловеч, Габрово, Велико Търново Русе, Разград и Силистра. \r\nТози вариант се доближава до най-дългосрочната демографска устойчивост, която търсим, подчерта регионалният министър. Той е най-балансиран. При него е спазено естественото географско деление на страната и дава възможност за използване на потенциала на р. Дунав и Стара планина. Следват се традиционни и утвърдени с годините културно-икономически връзки между дунавските, черноморските и тракийските общини. В Стара Европа районите имат имена, като например Тоскана и Умбрия в Италия, Тирол в Австрия, Бавария и Баден-Вюртемберг в Германия. По същия начин и у нас районите могат да носят имена на база определени географски характеристики, посочи Николай Нанков. \r\nВ момента България е разделена на шест района от ниво 2 – Северозападен, Северен централен, Североизточен, Югозападен, Южен централен и Югоизточен. Заради изискванията на европейската статистика трябва да бъде направена промяна в обхвата им, за да се отговори на критерия за брой население в тях. За районите от ниво 2, например, населението трябва да е минимум 800 000 души, докато в момента Северозападният район е под това ниво, а Северният централен се доближава до долния праг. \r\nЦелта на промяната е да бъдат създадени силни и жизнени райони, които да са добре географски обособени и стабилни по отношение броя на населението. Промените трябва да създадат и по-добри условия за европейско финансиране в предстоящия програмен период. Според министъра това не е най-важното. Необходимо е да се създадат предпоставки за провеждането на правилна териториална политика, заяви той. Трябва да създадем силни, жизнени, райони с дългосрочни перспективи за устойчивост, със силни културни, икономически и транспортни връзки, които да са ясна териториална база за разпределението на бъдещите европейски средства. Трябва да минимизираме явлението „център – периферия“, посочи още Нанков. \r\nВ рамките на дискусията сериозно внимание бе обърнато и върху това дали столицата София да бъде обособена в отделен район, както е предложено в третия вариант. \r\nСпоред европейските регламенти районите се делят на слаборазвити, райони в преход и силно развити. Слабите имат БВП на глава от населението по паритет на покупателна способност, което е под 75% от средното за ЕС. Районите в преход имат БВП, което е между 75 и 90% от средното за ЕС, а силно развитите – над 90%. Класификацията по този критерий определя достъпа на регионите до европейско финансиране. Силно развитите имат по-ограничен достъп до безвъзмездно финансиране от европейските фондове. А развитите райони нямат достъп до Кохезионния фонд. Така, ако София град бъде обособен в самостоятелен район от ниво 2, ще има по-ограничен достъп до финансови средства, защото попада в категорията „Развит“. Министърът застъпи мнението, че столицата не трябва да се обособява в отделен район, а да бъде част от голям. \r\nСъщата позиция изрази и кметът на столицата Йорданка Фандъкова. Според нея оставането на столицата като част от Югозападния район ще бъде приемлив вариант, защото това ще гарантира по-добър достъп до европейско финансиране в периода след 2020 г. \r\nМинистър Нанков и столичният кмет застъпиха мнението, че в центъра на териториалната политика трябва да са хората, като се следва принципът, че средствата се насочват там, където са те. \r\nДесислава Николова от Института за пазарна икономика предложи нов, четвърти вариант, при който се оформя голям Западен район. Според нея така Северозападът ще се „качи на един по-бърз влак“. Това деление гарантира стабилност на населението до 2050 г., което е добър хоризонт, но най-важното – при него София няма да остане изолирана от европейско финансиране, защото БВП ще бъде 69% от средния на ниво ЕС. \r\nТя посочи, че столицата разчита на средства за инфраструктура главно от еврофондовете поради липсата на финансова децентрализация. Рано или късно Западна България ще трябва да премине към районите в преход, но е важно това да се отложи във времето, заяви Николова и даде пример с Братислава, която заради отделянето си не е имала достъп до безвъзмездно финансиране, което се е отразило негативно. \r\nЗа нас е важно да направим райони, които ще са устойчиви в поне 20-годишен хоризонт, за да не правим ново прерайониране на база демография, заяви изпълнителният директор на Националното сдружение на общините в Република България Силвия Георгиева. Тя допълни, че във всеки от тях трябва да бъдат постигнати балансирани икономически показатели и да има силни центрове, като се запазят естествените връзки. Според нея първият и вторият от предложените варианти се доближават най-много до реалната ситуация, като този с четири района следва и естественото деление на асоциациите на общините.", "date": "2018.02.26", "title": "Министър Николай Нанков: Страната да е на четири района, София – част от по-голям, заедно с други области, предстоят дебати за новото райониране на България из цялата страна"}
{"url": "http://www.focus-news.net/news/2018/02/26/2493198/api-ogranicheno-e-dvizhenieto-na-vsichki-avtomobili-po-pat-i-2-ruse-razgrad-i-po-pat-ii-21-ruse-silistra-poradi-nuleva-vidimost-i-snegonavyavavaniya.html", "text": "Ограничено е движението на всички автомобили по път I-2 Русе - Разград и по път II-21 Русе - Силистра, поради нулева видимост и снегонавявавания. Това съобщиха от пресцентъра на Агенция \"Пътна инфраструктура\" (АПИ) и апелираха шофьорите да спазват въведените ограничения и да не навлизат в затворените участъци, поради усложнената зимна обстановка.", "date": "2018.02.26", "title": "АПИ: Ограничено е движението на всички автомобили по път I-2 Русе - Разград и по път II-21 Русе - Силистра, поради нулева видимост и снегонавявавания"}
{"url": "http://www.focus-news.net/news/2018/02/26/2493200/gabrovo-32-mashini-obrabotvat-patnata-mrezha-na-teritoriyata-na-oblastta-nyama-polucheni-signali-za-zakasali-avtomobili.html", "text": "32 машини обработват настилките на територията на областта. Пътищата навсякъде са проходими при зимни условия. Това каза за Радио „Фокус“ – Велико Търново дежурният в Областно пътно управление – Габрово. В региона все още има валежи от сняг. Времето навсякъде е областно, без мъгли и ограничена видимост. Сигнали за закъсали автомобили не са подавани към този час. Нови въведени ограничения за леки коли няма. Забранено е движението на товарни автомобили над 12 тона по път I-4 между Кална кория и Малиново. Същото ограничение е в сила и за прохода Шипка. Там настилката също е мокра, заснежена и се обработва. Нека водачите карат с повишено внимание и съобразена скорост, апелират от ОПУ.\r\nЛуиза ТРАНЧЕВА", "date": "2018.02.26", "title": "Габрово: 32 машини обработват пътната мрежа на територията на областта, няма получени сигнали за закъсали автомобили"}
{"url": "http://www.focus-news.net/news/2018/02/26/2493202/razgrad-27-i-28-fevruari-shte-badat-neuchebni-na-teritoriyata-na-obshtinata.html", "text": "На 27 и 28 февруари със заповед на кмета на Община Разград д-р Валентин Василев се обявява ваканция за учащите на територията на общината. Това съобщиха от Общината. Това решение бе взето днес след съгласуване с Щаба за изпълнение на общинския план за защита при бедствия в Разград. 27 и 28 февруари са неучебни и неприсъствени дни и за децата в детските градини, и за учениците в училищата на територията на община Разград. Мярката се налага заради здравето и сигурността на учениците поради метеорологичните условия. Към този момент няма основания за обявяване на бедствено положение.", "date": "2018.02.26", "title": "Разград: 27 и 28 февруари ще бъдат неучебни на територията на общината"}
{"url": "http://www.focus-news.net/news/2018/02/26/2493203/sliven-snezhnata-pokrivka-v-kotel-e-15-sm-prodalzhava-da-vali-snyag.html", "text": "Поради лоши метеорологични условия, кметът на община Котел Коста Каранашев обяви 27 февруари за неучебен ден за всички училища в община Котел, с изключение на НУФИ „Филип Кутев“. Това съобщиха от пресцентъра на Община Котел. Снегът продължава да вали, но снежната покривка в града не надхвърля повече от 10 - 15 см. Вятърът достига до 40 км/ч., а температурата на въздуха е между минус 8 и минус 9 градуса. През изминалото денонощие, екипите на БКС – Котел не са спирали работа и достъпа до здравните заведения в града е осигурен.\r\nПо данни на Агенция „Пътна инфраструктура“ движението на автомобили над 12 тона е ограничено за прохода „Котел – Омуртаг“, като автомобилите могат да използват обходни маршрути през Прохода на Републиката или Ришкия проход.", "date": "2018.02.26", "title": "Сливен: Снежната покривка в Котел е 15 см, продължава да вали сняг"}
{"url": "http://www.focus-news.net/news/2018/02/26/2493201/tass-turtsiya-e-ustanovila-palen-kontrol-nad-granitsata-sas-siriya-v-rayona-afrin.html", "text": "Въоръжените сили на Турция са установили пълен контрол над границата със Сирия в района на провеждане на операцията „Маслинова клонка“ против кюрдските формирования в сирийския район Африн. Това е съобщила в понеделник Anadolu Agency, предава ТАСС.\r\nСпоред данните на турската агенция, турските военни и групировката „Свободна сирийска армия“ (ССА) са „очистили от терористите“ селата Карманлук, Горна Синара о Долна Синара, след което на границата е сформирана линия във формата на полумесец около сирийския Африн. За цялата операция, ВС на Турция са взели под контрол 87 села и 115 стратегически височини в Северна Сирия. Както е отбелязал телевизионният канал HABERTURK, с този ход е завършен първия етап от „Маслинова клонка“.\r\nТАСС припомня, че в края на януари турския премиер Бинали Йълдъръм съобщи пред журналистите, че републиката ще проведе операцията в четири етапа, но тогава той не е разкрил подробности около казаното.\r\nПревод и редакция:", "date": "2018.02.26", "title": "ТАСС: Турция е установила пълен контрол над границата със Сирия в района Африн"}
{"url": "http://www.focus-news.net/news/2018/02/26/2493204/afp-nigeriya-prizna-che-poveche-ot-100-devoyki-sa-otvlecheni-ot-boko-haram.html", "text": "Изчезналите преди седмица повече от 100 девойки, след нападение на „Боко Харам“ над тяхното училище в североизточния нигерийски град Дапчи, са отвлечени, признаха за първи път от правителството на страната в понеделник, предава AFP.\r\nПрезидентът Мухамаду Бухари заяви по време на прием в Абуджа за бивши пленници на джихадистите, че ученичките „са отвлечени“ и не се знае къде са отведени. \r\nПревод и редакция:", "date": "2018.02.26", "title": "AFP: Нигерия призна, че повече от 100 девойки са отвлечени от „Боко Харам“"}
{"url": "http://www.focus-news.net/news/2018/02/26/2493206/sliven-na-mesta-v-obshtinata-skorostta-na-vyatara-nadvishi-120-kmch.html", "text": "В следобедните часове в някои части от общината, в това число и в Сливен, скоростта на вятъра надвиши 120 км/ч. Това съобщиха от пресцентъра на Общината. Продължава снеговалежът. Пътищата са проходими при зимни условия, съобщи инж. Снежана Кънева, началник отдел „Сигурност и управление при кризи“. На места са възможни заледявания. Дружествата, ангажирани с обработката на улиците в града и на общинската пътна мрежа, работят. Заради очакваното понижаване на температурите от Общинска администрация Сливен препоръчват на гражданите да се съобразяват с метеорологичните условия.", "date": "2018.02.26", "title": "Сливен: На места в общината скоростта на вятъра надвиши 120 км/ч"}
{"url": "http://www.focus-news.net/news/2018/02/26/2493191/predsedatelyat-na-komisiyata-za-energiyno-i-vodno-regulirane-dots-ivan-ivanov-shte-dade-razyasneniya-vav-vrazka-s-pravomoshtiyata-na-kevr-po-sdelkata-za-prodazhba-na-aktivite-na-chez.html", "text": "На 27 февруари, вторник, председателят на Комисията за енергийно и водно регулиране (КЕВР) доц. Иван Иванов ще даде разяснения във връзка с нормативните правомощия на Комисията по сделката за продажба на активите на CEZ Group в България. Това съобщиха от пресцентъра на КЕВР. Брифинг в тази връзка ще се проведе от 12.30 ч. на 27 февруари в Заседателната зала, ет. 4,  в сградата на регулатора.", "date": "2018.02.26", "title": "Председателят на Комисията за енергийно и водно регулиране доц. Иван Иванов ще даде разяснения във връзка с правомощията на КЕВР по сделката за продажба на активите на ЧЕЗ"}
{"url": "http://www.focus-news.net/news/2018/02/26/2493208/predstoyashti-sabitiya-v-stranata-za-27-fevruari-agentsiya-fokus.html", "text": "***\r\nОт 10.15 часа президентът Румен Радев ще проведе среща на „Дондуков“2 с Генералния директор на Световната търговска организация (СТО) Роберто Азеведо.\r\n***\r\nОт 16.20 часа президентът Румен Радев ще участва в церемонията за връчване на Наградите на Българската асоциация по информационни технологии (БАИТ) за 2017 г. Президентът ще връчи специалната награда на победителя в категорията „Значим принос в развитието на информационните и комуникационни технологии“. Събитието ще се състои в зала „София“ на световния търговски център „Интерпред“. \r\n***\r\nОт 18.00 часа , в Института за етнология и фолклористика с Етнографски музей при БАН вицепрезидентът Илияна Йотова ще открие изложба „Бесарабия – съкровища от бабините ракли“ на Донка Минковская – бесарабска българка. \r\n***\r\nОт 09.00 часа министърът на икономиката Емил Караниколов ще оглави Неформалното заседание на министрите, отговарящи за търговията в ЕС, което ще се проведе в НДК.\r\n***\r\nОт 12.00 часа в заседателната зала на МВР министърът на вътрешните работи Валентин Радев ще даде редовен месечен брифинг. \r\n***\r\nЗаключителният етап от конференцията на началника на отбраната генерал-лейтенант Андрей Боцев ще се проведе в София. Той ще представи анализа на подготовката, войсковия ред и дисциплината на Българската армия и структурите на пряко подчинение на министъра на отбраната през учебната 2017 г. На конференцията ще присъстват президентът и върховен главнокомандващ на Въоръжените сили на Република България Румен Радев и заместник министър-председателят по обществения ред и сигурността и министър на отбраната Красимир Каракачанов. След приключването на доклада за анализа, около 12 ч., министърът на отбраната Красимир Каракачанов и началникът на отбраната генерал-лейтенант Андрей Боцев ще направят изявления за медиите в сградата на Министерството на отбраната (бул. „Ген. Тотлебен“ №34).\r\n***\r\nОт 08.00 часа в Ситуационния център на Агенция „Пътна инфраструктура“ ще има брифинг за актуалната пътна обстановка.\r\n***\r\nОт 09.30 часа в Sofia Event Center ще се състои XIII Годишна конференция „СТРАТЕГИЧЕСКА ИНФРАСТРУКТУРА И ИНВЕСТИЦИИ 2018 – КОХЕЗИЯ И СВЪРЗАНОСТ“. \r\n***\r\nОт 09.30 часа ще започне седмичното заседания на Съдийската колегия към Висшия съдебен съвет.\r\n***\r\nОт 11.30 часа в зала 3 в Източното крило в сградата на Народното събрание на пл. „Княз Александър І“ ще се проведе среща на ръководствата на Комисията по европейските въпроси и контрол на европейските фондове (КЕВКЕФ), Комисията по икономическа политика и туризъм и членовете на Обществения съвет към КЕВКЕФ с генералния директор на Световната търговска организация Роберто Азеведо. След срещата, в 12.30 часа, е предвиден брифинг за журналисти, а преди това в 10.00 часа председателят на Комисията по европейски въпроси и контрол на европейските фондове Кристиан Вигенин ще разговаря с председателя на Комисията за международна търговия на Европейския парламент Бернд Ланге.\r\n***\r\nОт 09.30 часа 15 състав на Софийски градски съд ще заседава по делото срещу Любомир Д., обвинен в убийство по чл. 115-117 от Наказателния кодекс. \r\n***\r\nОт 10.00 часа в хотел „BEST WESTERN- Hotel Expo Sofia“ Комисията за защита на потребителите (КЗП) организира Национална конференция на тема: „КЗП- отговорен партньор на българските икономически оператори“. В нея ще участват представители на Комисия за защита на потребителите, националния омбудсман, министерството на икономиката на Република България, браншови и търговски организации, малки и средни предприятия, които осъществяват електронна търговия,  както и представители на средствата за масова информация.\r\n***\r\nОт 10.00 час VIII състав на Софийски градски съд ще заседава по делото срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Гунев, Румен С., Славияна В, обвинени в организиране и ръководене на престъпна група. (Делото за КТБ) \r\n***\r\nОт 10.00 часа XV състав на Специализирания наказателен съд ще проведе заседание по делото срещу Иван Р., Димитър К. и Георги Г., обвинени в организиране и ръководене на организирана престъпна група. \r\n***\r\nОт 10.00 часа III състав на Специализирания наказателен съд ще заседава по делото срещу Хованес М., Пламен Т., Владимир Р. и Стоян А., обвинени в образуване и ръководене на организирана престъпна група. \r\n***\r\nОт 10.00 часа в сградата на администрацията на район „Възраждане“ на бул. „Александър Стамболийски“ 62 ще се проведе „Работилница на Баба Марта“ с участието на деца от учебните заведения в Района, кмета на район „Възраждане“ Савина Савова, преподаватели и педагогически съветници.\r\n***\r\nОт 10.30 часа в София хотел Балкан ще се проведе Петият национален бизнес форум фарма „Икономика на здравето – новите предизвикателства“.\r\n***\r\nОт 11.00 часа в УМБАЛ „Свети Иван Рилски“ ще се проведе пресконференция по повод Деня на редките болести с представяне на Експертните центрове по редки болести и възможностите за тяхната диагностика. \r\n***\r\nОт 11.00 часа в зала IN THE PARK (над кино „Люмиер”) ще се проведе пресконференция по повод 22-рия Международен филмов фестивал СОФИЯ ФИЛМ ФЕСТ 2018. \r\n*** \r\nОт 11.00 часа, в Националния пресклуб на Българската телеграфна агенция ще се състои пресконференция, посветена на премиерата на Софийската опера и балет операта  „Янините девет братя“ от Любомир Пипков.  Премиерата е на 22 март.\r\n***\r\nОт 11.00 часа на Националния стадион Васил Левски ще бъде даден старт на „Световния пробег на мира”, който се провежда под патронажа на кмета на Столична община - Йорданка Фандъкова и с подкрепата на Министерство на младежта и спорта, Министерство на културата и Министерство на образованието.\r\n***\r\nОт 27 февруари 2018 г. в Техническия университет – София се провеждат „Дни на отворените врати - 2018“. Основната цел на събитието е бъдещите кандидат-студенти да посетят лабораториите на университета и  да се запознаят с високото технологично ниво на оборудването, както и с възможностите за обучение и с добрите перспективи за тяхната бъдеща професионална реализация. \r\n***\r\nОт 12.00 часа зам.-кметът на София доц. д-р Тодор Чобанов и главният архитект арх. Здравко Здравков ще представят предложенията на Столична община за даване на статут на културна ценност на важни обекти и връщането на статут за обекти, на които той е бил отнет. На събитието е поканен и министъра на културата Боил Банов. Пресконференцията ще се проведе в сградата на Направление „Архитектура и градоустройство“ на ул.“Сердика“ 5, зала на ет.3.\r\n***\r\nОт 12.00 часа в БТА Български зъболекарски съюз организира пресконференция на тема: „Новости в Национален рамков договор 2018 г. за денталното лечение на гражданите. Българският зъболекарски съюз за оралното здраве на българина.“.\r\n***\r\nОт 12.00 часа в Руския културно-информационен център (Шипка №34) ще се проведе откриване на „Руската Къща на феновете“, в която любителите на футбол могат да получат подробна информация за Световното първенство-2018 и за възможностите да го посетят. \r\nСлед края на церемонията, от 13.00 часа в Руския културно-информационен център ще се състои пресконференция, на която ще бъде разказано за предстоящия детски футболен турнир под патронажа на Посолството на Руската Федерация в Република България и Българската Асоциация Мини Футбол „Мини Световно първенство“ (14 юни – 15 юли 2018 година, София), в който ще вземат участие 32 детски футболни отбора от цяла България.\r\n***\r\nОт 12.30 часа след приключването на планирани за седмицата закрити заседания на КЕВР, председателят доц. Иван Иванов ще даде разяснения във връзка с нормативните правомощия на Комисията по сделката за продажба на активите на CEZ Group в България.\r\n***\r\nОт 14.00 часа до 17.30 часа в София Хотел Балкан, пл. „Света Неделя“ 5, Германо-Българската индустриално-търговска камара организира втора конференция на тема „Compliance“. Темите на конференцията са: „Устойчивост на веригата за доставки“, „Отговорности на управителите“, „Мерки срещу изпирането на пари“, „Е-търговия и защита на личните данни“ и „Нелоялни практики и заблуждаваща реклама“.\r\n***\r\nОт 15.00 часа народният представител от „БСП за България“ Димитър Данчев и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1.\r\n***\r\nОт 16.30 часа в зала София на Интерпред ще се състои официалната церемония за връчване на Наградите на БАИТ за 2017 г. Участие в събитието ще вземе председателят на Държавната агенция „Електронно управление“ (ДАЕУ) Атанас Темелков. \r\n***\r\nОт 17.30 часа, в галерийното пространство на Триъгълната кула на Сердика (бул. \"Княгиня Мария Луиза\" 16), Регионален исторически музей – София представя изложбата \"В светлината на Освобождението\", посветена на 140 години от Освобождението на България. \r\n***\r\nОт 18.00 часа в галерия УниАрт на Нов български университет ще бъде открита  експерименталната изложба „Някой vs. Никой“ с куратори Златка Димитрова и Александра Велева, студенти от НБУ. \r\n***\r\nОт 18.00 часа в зала Концертна  на Централен Военен Клуб, ще се състои официалната церемония за връчване на наградите „Инвеститор на годината“. Събитието се организира от Българската агенция за инвестиции (БАИ).\r\n***\r\nОт 19.00 часа в зала „Изток“ на Зала Универсиада ще бъде прожектиран филмът „Специална кръв“ на американската режисьорка и продуцентка Натали Мецгър. Прожекцията се организира от Асоциация „Наследствен Ангиоедем България“ в навечерието на честването на Деня на редките болести.\r\n***\r\nОт 10.30 часа в зала „22 септември“ кметът д-р Атанас Камбитов ще открие информационна среща по проект „Дейности за подпомагане и подкрепа на социалното предприемачество на местно ниво”. \r\n***\r\nОт 15.00 часа  Административен съд – Благоевград ще представи годишен доклад за дейността си през 2017 година. Събитието ще се проведе в Зала № 1, в сградата на Административен съд – Благоевград. \r\n***\r\nОт 19.30 часа в Аудитория „Андрей Делчев“ в Академичен център „Балкански“ на в Американския университет  влогърът Емил Конрад изнесе публична лекция пред студенти и външни посетители на тема „Redefining Popularity: Self-Publishing and the Vlogosphere“ (Предефиниране на популярността: Само-публикуване и влогосфера).\r\n***\r\nОт 09.00 часа в СУ „Св. св. Кирил и Методий“ ще се проведе благотворителен мартенски базар „Заедно за специалните деца“.\r\n*** \r\nОт 10.00 часа в съдебна зала 1А на І етаж на съдебната палата на площад “Тракия”  Районен съд – Варна организира пресконференция за представяне на обобщените резултати от дейността си през изминалата 2017 г. \r\n*** \r\nОт 11.00 часа в зала на Център „Работа” към Дирекция „Бюро по труда” – Варна (гр. Варна, ул. „Бдин” №6), ще се проведе съвместна пресконференция на Директорите на Регионална дирекция за социално подпомагане - Варна и Дирекция „Регионална служба по заетостта” - Варна.\r\n*** \r\nОт 16.00 часа в сградата на Музея на Възраждането ще се открие  традиционната годишна изложба, която музеят организира по повод националния празник на България Трети март. Изложбата е под надслов  „Честванията на Българската Свобода“ и представя експонати, свързани с годишнини, отбелязващи бележитата дата.  \r\n*** \r\nОт 10.00 часа в Голяма зала на Общината ще се проведе Обществено обсъждане за поемане на дълг. \r\n*** \r\nОт 11.00 часа през сградата на Общината ще бъде монтирана голямата мартеница, изработена от Клуба на хората с увреждания. \r\n*** \r\nОт 11.00 часа в детски отдел на РНБ „П.Р.Славейков“  ще започне „Седмица на писателя Емилиян Станев“ по повод 111 години от рождението му. \r\n*** \r\nОт 14.00 часа в СУ „Емилиян Станев“  ще бъде открита изложба на ученици от профил „Изкуство“. \r\n*** \r\nОт 16.00 часа в СУ „Емилиян Станев“ ще се проведе Ден на античното наследство. \r\n***\r\nОТ 18.00 часа в Синя зала Младежки дом Камелия Кондова ще представи новата книга на Димитър Никифоров -„Казано по мъжки“.\r\n*** \r\nОт 16.00 часа в НЧ „Съединение - 1888“ ще се проведе „Мартенска работилничка“ - изработване на мартеници с учениците от ОУ „Климент Охридски“. \r\n***\r\nОт 09.30 часа в Детска градина 29 ще се проведе Куклен спектакъл „Лека нощ, съкровище“ на Държавен куклен театър „Дора Габе“. \r\n***\r\nОт 11.00 часа в детска градина 20 ще се проведе куклен спектакъл „Косе Босе“ на Държавен куклен театър „Дора Габе“. \r\n***\r\nОт 11.00 часа в Етнографска къща ще се проведе „Бабомартенска работилничка“  с участието на деца от клуб „Златна ябълка“ с ръководител Руска Симеонова при СУ „Св. Кл. Охридски“. \r\n***\r\nОт 12.00 и 18.30 часа, в Народно читалище „Йордан Йовков – 1870 г.“, Зала „Зорница“, Любовта е...\" - спектакъл по текст на Валери Петров на Театрална студия „Зорница\". \r\n***\r\nОт 19.00 часа в зала 3 на Младежки център ще се проведе Неформално обучение на тема „Животът ми като театър“. \r\n***\r\nОт 14.30 часа в Общинската художествена галерия ще бъде открита изложбата „Израелски открития и разработки, променили света“. \r\n***\r\nОт 16.00 часа в малкия салон на Народно читалище „Иван Вазов” ученици и учители от три училища в града организират „Търг на бизнеса - подкрепяме образованието”. Събитието ще срещне представители на бизнеса от София и София област с шест ученически проекта и различни възможности да ги подкрепят.\r\n***\r\nОт 12.00 часа в залата на областна администрация ще се проведе консултативен съвет по животновъдство.  \r\n***\r\nОт 11.00 часа в Регионалния пресклуб на БТА ще се проведе пресконференция на Младежки дом- Пазарджик, по време на която ще бъде представен проектът „Мулти Култи китчън“. \r\n***\r\nОт 18.30 часа в Конферентната зала на Общински младежки дом ще се проведе обучение на тема „Организиране – от идеята до събитието”.\r\n***\r\nОт 10.00 часа в зала 1 на Пловдивски Апелативен съд ще се разглежда за втори път делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав. \r\n***\r\nОт 11.00 часа в СУ „Христо Г. Данов“ ученици от начален курс на обучение ще покажат възможностите на micro:bit пред кмета на Пловдив Иван Тотев, заместник-кмета Стефан Стоянов, кметът на район Северен Ральо Ралев и началник на отдел \"Образование\" Донка Щилянова.\r\n***\r\nОт 16.00 часа, с тържествен водосвет на новия 16-срезов компютърен томограф ще бъде отбелязана 129-тата годишнина от създаването на МБАЛ-Пловдив към ВМА. На откриването, което ще се състои в диагностично-консултативния блок на болницата (ул. Петко Д. Петков), ще присъстват ръководството на ВМА в лицето на бригаден генрал професор доктор Венцислав Мутафчийски, д.м.н., FACS и неговите заместници.\r\n***\r\nОт 18.00 часа на бул. „Васил Априлов“ 124 А  ще бъде открит REGUS Business Centre & Lounge. \r\n***\r\nОт 14.30 часа в зала „Сливен“ Регионалната организация на евреите „Шалом“ ще отбележи 75-ата годишнина от спасяването на българските евреи.\r\n***\r\nОт 14.00 часа в Сесийната зала на Община Смолян ще се проведе заседание на общинския съвет. \r\n***\r\nОт 16.00 часа в атриума на Областна администрация Смолян Регионален исторически музей „Стою Шишков“ – Смолян ще експонира фото-документалната изложба “Родопите и Руско-турската война 1877-1878 г.“\r\n***\r\nОт 11.30 часа в зала №3, ет.1 на Районен съд – Стара Загора – Председателя на Районен съд – Стара Загора свиква Пресконференция за представяне на резултатите от работата на Районен съд – Стара Загора за 2017 г. и запознаване със съдиите за „връзки с обществеността“, избрани от Общото събрание на съдиите от Районен съд –Стара Загора. \r\n***\r\nОт 16.00 часа в РБ „Захарий Княжески“ ще се бъде открита документалната изложба на РБ „Стоян Чилингиров“ – Шумен „Българската история в художествено слово и образ“. \r\n***\r\nОт 19.00 часа в споделеното работно пространство на Стара Загора - ZaraLab (бул. \"Княз Александър Батенберг\" №28) ще се състои безплатна лекция на тема „Първи стъпки в предприемачеството“.\r\n*** \r\nОт 10.00 часа в зала 203 на общината ще се проведе брифинг.\r\n*** \r\nОт 14.00 часа в зала 2 на областна администрация ще се проведе заседание на Общото събрание на Асоциацията по ВиК.", "date": "2018.02.26", "title": "Предстоящи събития в страната за 27 февруари (Агенция „Фокус“)"}
{"url": "http://www.focus-news.net/news/2018/02/26/2493205/api-ogranicheno-e-dvizhenieto-na-tovarni-avtomobili-nad-12-tona-po-am-hemus-v-uchastaka-sofiya-yablanitsa-i-v-uchastaka-varna-shumen-po-pat-i-9-byala-obzor.html", "text": "Ограничено е движението на товарни автомобили над 12 тона по АМ \"Хемус\" в участъка София - Ябланица и в участъка Варна - Шумен, по път I-9 Бяла - Обзор, поради въведено ограничение за движение на МПС над 12 тона по път I-4 София – Варна. Това съобщиха от пресцентъра на Агенция \"Пътна инфраструктура\" (АПИ).\r\nПоради обилен снеговалеж и намалена видимост е ограничено движението на всички автомобили по: \r\n-          Път I-2 от граница Шумен до Ветрино;   \r\n-          Път III-208 от пътен възел Ветрино до Провадия; \r\n-          Път III-2072 Вълчи дол- Добротич;  \r\n-          Път III-2901 Аксаковска панорама - Ветрино;  \r\n-          III-2075 Орляк – Зърнево;  \r\n-          III-2932 Крушари – Росица;  \r\n-          III-7102 Тервел – Ангеларий;   \r\n-          III-7103 Oногур – Телериг – Крушари;  \r\n-          II-71 Албена – Добрич - Силистра.", "date": "2018.02.26", "title": "АПИ: Ограничено е движението на товарни автомобили над 12 тона по АМ \"Хемус\" в участъка София - Ябланица и в участъка Варна - Шумен, по път I-9 Бяла - Обзор"}
{"url": "http://www.focus-news.net/news/2018/02/26/2493209/dha-prodalzhava-turskoto-voenno-sasredotochavane-v-afrin-navlizat-i-ekipi-na-silite-za-spets-operatsii.html", "text": "В рамките на военната операция на Турция в Сирия „Маслинова клонка” продължава военно съсредоточаване около и в град Африн, където вече има и екипи на силите за специални операции, предаде информационната агенция Догу хабер ажансъ (ДХА). След подготовка в Съвместния оперативен център в граничната околия Ислахийе в провинция Газиантеп, от снощи екипи на жандармерийските и полицейските специални части навлизат от два пункта в Африн. Задачата им е да не допускат „проникване” в „прочистените от терористите” околни села и участие в операции от типа „овладяване и контрол на жилищни квартали”. \r\nСъщевременно от сутринта се извършва съсредоточаване на танкове и бронирана техника от вътрешността на страната към граничната със Сирия провинция Килис.  Дейностите си извършват при засилени мерки за сигурност. Докараните в града танкове и бронирани машини се разполагат по протежение на граничната линия, посочва още ДХА.\r\nПревод и редакция:", "date": "2018.02.26", "title": "ДХА: Продължава турското военно съсредоточаване в Африн – навлизат и екипи на силите за спец. операции"}
{"url": "http://www.focus-news.net/news/2018/02/26/2493207/api-ogranicheno-e-dvizhenieto-na-vsichki-mps-po-pat-i-2-ruse-razgrad-shumen-poradi-vlosheni-meteorologichni-usloviya.html", "text": "Ограничено е движението на всички МПС по път I-2 Русе – Разград – Шумен поради влошени метеорологични условия. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Ограничено е движението на всички МПС по път I-2 Русе – Разград – Шумен поради влошени метеорологични условия"}
{"url": "http://www.focus-news.net/news/2018/02/26/2493212/api-ogranicheno-e-dvizhenieto-na-vsichki-mps-po-pat-ii-21-ruse-silistra-poradi-silen-snegovalezh-i-ogranichena-vidimost.html", "text": "Ограничено е движението на всички МПС по път II-21 Русе – Силистра поради силен снеговалеж и ограничена видимост. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Ограничено е движението на всички МПС по път II-21 Русе – Силистра поради силен снеговалеж и ограничена видимост"}
{"url": "http://www.focus-news.net/news/2018/02/26/2493211/pernik-osnovnite-patni-arterii-v-oblastta-sa-prohodimi-glavnite-ulitsi-sa-pochisteni-i-prodalzhava-obrabotkata-im.html", "text": "Областният управител Ирена Соколова и директорът на Областно пътно управление инспектираха състоянието на автомагистрала „Люлин”, на границата между областите София и Перник. Това съобщиха от пресцентъра на Областната администрация в Перник. При проверката бе установено, че снегопочистващите машини извършват дейности по обслужваните от тях участъци. Поради неспирните снеговалежи, работата на екипите не е спирала през целия ден. Въпреки това метеорологичните условия и обилните навявания от сняг не позволяват участъците в софийската част на трасето София – Перник да бъдат напълно почистени. В частта, обслужвана от ОПУ – Перник, снежната покривка е минимална.\r\nПридвижването в това направление през Владая също трябва да бъде извършвано с повишено внимание. Като път с интензивен трафик обработването му е непрекъснато. \r\nТретият възможен маршрут за достъп между Перник и София – през Голямо Бучино, също е отворен за движение при зимни условия.\r\nАналогична е ситуация на пътя между Черна гора и Лясковец, където силните навявания затрудняват работата на екипите за почистване на пътната инфраструктура.\r\nОсновните пътни артерии в област Перник са проходими, главните улици са почистени и продължава обработката им.\r\nС оглед понижаването на температурите през нощта, в ранните часове пътищата ще бъдат опесъчени, за да се избегнат заледявания.", "date": "2018.02.26", "title": "Перник: Основните пътни артерии в областта са проходими, главните улици са почистени и продължава обработката им"}
{"url": "http://www.focus-news.net/news/2018/02/26/2493210/api-ogranicheno-e-dvizhenieto-na-vsichki-mps-po-pat-ii-23-ruse-karnobat-poradi-obilen-snegovalezh-i-vlosheni-meteorologichni-usloviya.html", "text": "Ограничено е движението на всички МПС по път II-23 Русе – Карнобат поради обилен снеговалеж и влошени метеорологични условия. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Ограничено е движението на всички МПС по път II-23 Русе – Карнобат поради обилен снеговалеж и влошени метеорологични условия"}
{"url": "http://www.focus-news.net/news/2018/02/26/2493213/veliko-tarnovo-vsichki-snegopochistvashti-mashini-v-grada-shte-rabotyat-i-prez-noshtta.html", "text": "20 снегопочистващи машини ще работят във Велико Търново и през нощта. Улиците са нормално проходими при зимни условия, а при температури от минус 7 градуса снеговалежът продължава вече близо денонощие. Това съобщиха от пресцентъра на Община Велико Търново. Очакванията са снежната покривка да достигне до 30 сантиметра. Още в 5.30 часа тази сутрин кметът на Старата столица Даниел Панов свика оперативен щаб, който да следи непрекъснато обстановката и да координира дейността на фирмите по зимна поддръжка. Даниел Панов също провери дейностите по снегопочистването в различни локации на града.\r\nНад 300 тона са инертните материали, разпръснати по улиците. Докато продължават валежите, приоритетът е поставен върху главните пътни артерии и маршрутите на градския транспорт. Автобусите продължават да се движат нормално и без закъснения. След края на снеговалежа техниката ще бъде насочена и по вътрешните квартални улици. \r\nБлизо 70 служители на ОП „Зелени системи“ са ангажирани с почистването на тротоари, стълбища и обществени пространства. Утре сутрин те ще излязат още в 5.30 часа.\r\n„Не тръгвайте на път без адекватно подготвени автомобили. Паркирайте така, че да не затруднявате снегопочистващите машини. При премахване на снега от автомобилите го събирайте на купчини“, обърна се Даниел Панов към жителите на Велико Търново.\r\nПътищата в общината са проходими при зимни условия. Няма населени места с ограничен достъп, с проблеми във водо- или енергоснабдяването.", "date": "2018.02.26", "title": "Велико Търново: Всички снегопочистващи машини в града ще работят и през нощта"}
{"url": "http://www.focus-news.net/news/2018/02/26/2493214/sliven-39-mashini-pochistvat-patishtata-v-oblastta-vidimostta-na-mesta-e-namalena-do-20-metra.html", "text": "39 машини почистват пътищата в област Сливен, съобщиха от Областно пътно управление. Навсякъде в областта има силен снеговалеж и бурен вятър. Видимостта е намалена до 20 м. Затворен е проходът Твърдица – Елена и пътят Сливен – Гурково. Котленският проход е отворен за автомобили.", "date": "2018.02.26", "title": "Сливен: 39 машини почистват пътищата в областта, видимостта на места е намалена до 20 метра"}
{"url": "http://www.focus-news.net/news/2018/02/26/2493217/aktualna-patna-obstanovka.html", "text": "Температурите са в интервала от –12° до +2°. Това съобщиха от пресцентъра на Агенция „Пътна инфраструктура“ (АПИ).\r\nТемператури от метеостанциите на АПИ в °C:\r\n- проход „Предела“: -6,8°\r\n- Кресна:  -0,3°\r\n- проход „Република“: -9,3°\r\n- Костандово: -5,6°\r\n- проход „Шипка“: -14,9°\r\n- проход „Петрохан“: -17,5°\r\nПътните настилки са мокри, на местата със снеговалеж, в планинските и усойни райони – частично заснежени, заледени и обработени.\r\nОбстановка /състояние/ по републиканската пътна мрежа:\r\nПроходи: \r\nОграничения по проходите за текущия период:\r\n-„Печинско“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Превала“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Пампорово” - забранен за МПС над 3,5 т; задължително движение за всички МПС с вериги;\r\n- „Рожен“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Обзорски“ – забранен за МПС над 12 тона;\r\n- „Ришки“ – забранен за МПС над 12 тона;\r\n- „Републиката“ – забранен за МПС над 12 тона;\r\n- „Твърдишки” - забранен за всички МПС;\r\nВременни ограничения по проходите:\r\n- „Котленски” - затворен за МПС над 12 тона;\r\n- „Предел” – затворен за МПС над 12 тона;\r\n- „Троянски” - забранен за всички МПС;\r\nЦелогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\nАвтомагистрали: \r\n- А1 „Тракия“: няма въведени ограничения;\r\n- А2 „Хемус“:\r\nОПУ София:\r\n- Ограничено е движението на МПС над 12 тона по АМ „Хемус“ в посока Варна поради въведено ограничение за движение на МПС над 12 тона по път I-4 София – Варна.\r\nОПУ Варна:\r\n- Ограничено е движението на МПС над 12 тона по АМ Хемус\r\n- А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.\r\n2.3. Други въведени извънредни ограничения на движението:\r\nОПУ Благоевград: \r\n- Ограничено е движението по път II-84 Разлог – Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;\r\nОПУ Варна:\r\n- Ограничено е движението за всички МПС по път III-208 от разклон Ветрино до гр. Провадия, поради почистване. Обходен маршрут: през с. Габърница - с. Петров дол - Провадия. /въвведено в 13:25 ч./\r\n- Ограничено е движението на МПС над 12 тона двупосочно по път I-4\r\n- Ограничено е движението на всички МПС по път I-2 от граница Шумен до Ветрино поради обилен снеговалеж и влошени метеорологични условия;\r\n- Ограничено е движението на всички МПС по път III-208 от пътен възел Ветрино до Провадия, поради обилен снеговалеж и влошени метеорологични условия; \r\n- Ограничено е движението на всички МПС по път III-2072 Вълчи дол – Добротич поради обилен снеговалеж и влошени метеорологични условия;\r\n- Ограничено е движението на всички МПС по път III-2901 Аксаковска панорама – Ветрино поради обилен снеговалеж и влошени метеорологични условия;\r\nОПУ Велико Търново:\r\n- Ограничено е движението по път III-405  Алеково – Козловец поради снегонавяване и нулева видимост /въведено в 00:37 ч./.\r\n- Ограничено е движението по път  III-407 Павел – Совата за МПС над 12 т. поради снегонавяване и нулева видимост /въведено в 00:51 ч./.\r\n- Ограничено е движението на МПС над 12 тона двупосочно по път I-4\r\nОПУ Видин:\r\n- Ограничено е движението по път III-1412 от разклона  за с. Бранковци до с. Раковица от км 2+150 до км 14+000 поради снегонавявания. Обходен маршрут: Кула - Киряево - Раковица. /въведено в 08:24 ч./;\r\n- Ограничено е движението по път III-1413 Грамада – Синаговци за всички МПС, поради обилен снеговалеж и снегопочистване. /въведено в 09:26 ч./\r\n- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./\r\nОПУ Габрово:\r\n- Ограничено е движението на МПС над 12 тона двупосочно по път I-4 за територията на област Габрово поради обилен снеговалеж и снегопочистване. /въведено в 15:52 ч/\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради обилен снеговалеж и влошени метеорологични условия;\r\n- Ограничено е движението за всички МПС по път II-27 Добрич – Балчик поради обилен снеговалеж и влошени метеорологични условия;\r\n- Ограничено е движението на МПС над 12 тона по път II-29 Добрич – Кардам поради обилен снеговалеж и снегопочистване./въведено в 15:50 ч./\r\n- Ограничено е движението на всички МПС по път II-71 Добрич – Силистра поради обилен снеговалеж и снегонавявания; \r\n- Ограничено е движението на МПС над 12 тона по път III-207 Тервел – Алфатар – Силистра поради обилен снеговалеж и снегонавявания;\r\n- Ограничено е движението на всички МПС по път III-207 Кочмар – Тервел поради обилен снеговалеж и снегонавявания;\r\n- Ограничено е движението на всички МПС по път III-293 Добрич – Крушари поради обилен снеговалеж и снегонавявания;\r\n- Ограничено е движението на всички МПС по път III-296 Генерал Тошево – Каварна поради обилен снеговалеж и снегонавявания;\r\n- Ограничено е движението на всички МПС по път III-2077 Кочмар – Тервел – Межден поради обилен снеговалеж и снегонавявания;\r\n- Ограничено е движението за всички МПС по път III-2702 Генерал Киселово – Ведрина – Добрич поради обилен снеговалеж и влошени метеорологични условия;\r\n- Ограничено е движението за всички МПС по Път III-7105 Добрич – Житница – Балик поради обилен снеговалеж и влошени метеорологични условия;\r\n- Ограничено е движението на МПС над 12 тона по път III-7106 Кочмар – Карапелит поради обилен снеговалеж и снегонавявания;\r\n- Ограничено е движението за всички МПС по път III-2075 Орляк – Зърнево поради обилен снеговалеж и влошени метеорологични условия;\r\n- Ограничено е движението за всички МПС по път III-2932 Крушари – Росица поради обилен снеговалеж и влошени метеорологични условия;\r\n- Ограничено е движението за всички МПС по път III-7102 Тервел – Ангеларии поради обилен снеговалеж и влошени метеорологични условия;\r\n- Ограничено е движението за всички МПС по път III-7103 Oногур – Телериг – Крушари поради обилен снеговалеж и влошени метеорологични условия;\r\n- Ограничено е движението за всички МПС по път II-71 Албена – Добрич – Силистра поради обилен снеговалеж и влошени метеорологични условия;\r\nОПУ Кърджали:\r\n- Ограничено е движението по път III-865 Кърджали – Ардино за всички МПС с ремаркета и полуремаркета; /въведено в 07:51 ч./;\r\n- Движението в участъка от път l-5 надлез Кирково - ГКПП Маказа се извършва задължително с вериги; /въведено в 16:23 ч./\r\nОПУ Кюстендил:\r\n- Ограничено е движението на МПС над 12 тона по път I-6 Кюстендил - Перник през Конявската планина само в посока от Кюстендил към Перник. Товарните МПС над 12 тона пътуващи в посока Кулата и София да минават през гр. Дупница. /въведено в 16:11 ч./\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради обилен снеговалеж и почистване. /въведено в 16:25 ч./;\r\n- Ограничено е движението на МПС над 12 тона двупосочно по път I-4 Ябланица – Севлиево поради обилен снеговалеж и снегопочистване. /въведено в 15:44 ч./;\r\nОПУ Пазарджик: \r\n- Временно движението по път II-84 Разлог – Велинград е ограничено за МПС над 12 т поради снегопочистване. /въведено в 19:35 ч. на 25.02/;\r\n- Ограничено е движението на МПС над 12 тона по път II-37 Пещера-Батак-Доспат, за всички останали МПС са задължителни вериги. /въведено в 14:51 ч./;\r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. /въведено в 06:59 ч/;\r\n- Ограничено е движението за МПС над 12 тона двупосочно по път I-6 Перник – ГКПП Гюешево /въведено в 12:21 ч./\r\nОПУ Плевен:\r\n- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./\r\n- Движението на МПС над 12 тона се осъществява задължително с вериги на територията на цялата област;\r\nОПУ Пловдив: \r\n- Временно е ограничено движението за МПС над 12 тона с ремаркета и полуремаркета по път III-866 Девин - Кричим, поради силен снеговалеж и снегопочистване. /въведено в 08:58 ч./\r\n- Временно е ограничено движението на МПС над 12 тона с ремаркета и полуремаркета по път II-86 Асеновград - Смолян поради силен снеговалеж и снегопочистване. /въведено в 08:58 ч./\r\n- Движението на всички МПС по път II-58 Новаково – Кърджали задължително се осъществява с вериги; /въведено в 16:42 ч./\r\nОПУ Разград: \r\n- Ограничено е движението на МПС над 3,5 тона по път I-2 Русе – Разград – Шумен поради влошени метеорологични условия.\r\nОПУ-Русе: \r\n- Ограничено движение по път I-5 Русе – Бяла за МПС над 12 тона поради силен снеговалеж и снегонавявания; /въведено в 07:50 ч./\r\n- Ограничено е движението на всички МПС по път I-2 Русе – Разград – Шумен поради влошени метеорологични условия.\r\n- Ограничено е движението на всички МПС по път II-21 Русе – Силистра поради силен снеговалеж и ограничена видимост;\r\n- Ограничено е движението на всички МПС по път II-23 Русе – Карнобат поради обилен снеговалеж и влошени метеорологични условия.\r\n- Ограничено движение по път II-51 Бяла-Попово за МПС над 12 тона поради силен снеговалеж и снегонавявания;\r\nОПУ Силистра:\r\n- Ограничено е движението на МПС над 12 тона по път I-7 Шумен – Силистра поради влошени метеорологични условия. /въведено в 15:06 ч./\r\n- Ограничава се движението на МПС над 12 т по път II-21  Русе – Силистра, поради влошени метеорологични условия /въведено в 01:31 ч./;\r\n- Ограничено е движението на всички МПС по път II-71 Силистра – Добрич поради обилен снеговалеж и снегопочистване;\r\nОграничено е движението на МПС над 12 тона по път III-2077 Каблешково – Межден поради обилен снеговалеж и снегопочистване; \r\n- Ограничено е движението на МПС над 12 тона по път III-207 Алеково – Тервел поради обилен снеговалеж и снегопочистване;\r\n- Ограничено е движението на всички МПС по път III-205 Тутракан – Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.\r\nОПУ Сливен:\r\n- Ограничено е движението за всички МПС по път I-6 Гурково – Сливен поради обилен снеговалеж и влошена метеорологична обстановка.\r\n- Ограничено е движението за МПС над 12 тона по път II-55 Гурково – Нова Загора поради влошена метеорологична обстановка. \r\n- Ограничено е движението за всички МПС път III-662 поради нулева видимост и влошена метеорологична обстановка \r\nОПУ Смолян:\r\n- Временно движението по път ІІІ-866 Девин - Михалково е ограничено за МПС над 12 т с ремаркета и полуремаркета поради снегопочистване. /въведено в 05:28 ч./;\r\n- Временно движението по път III-864 Пампорово – Стойките е ограничено за МПС над 12 т с ремаркета и полуремаркета поради снегопочистване; /въведено в 05:28 ч./; задължително движение на всички МПС с вериги; /09:53 ч./\r\n- Временно е ограничено движението на МПС над 12 тона за цялата област. /въведено в 07:51 ч./\r\nОПУ Смолян и ОПУ Пазарджик:\r\n- Временно движението на МПС над 12 тона по път II-37 Пазарджик – граница област София е ограничено, поради обилен снеговалеж и почистване. /въведено в 12:40 ч./\r\n- Временно движението по път II-37 Батак – Доспат е ограничено за МПС над 12 т с ремаркета и полуремаркета поради снегопочистване./въведено в 06:57 ч./;\r\nОПУ София:\r\n- Движението на МПС над 12 тона по път I - 6 проход Гълъбец /Долно Камарци - Буново/ се осъществява само с вериги поради продължителен и обилен снеговалеж. /въведено в 11:53 ч./\r\n- Движението на МПС над 12 тона по път I-1 Мездра – Ботевград се осъществява задължително с вериги;\r\nОПУ София и ОПУ Пловдив:\r\n- Временно движението по път I-6 София – Карлово в посока София двупосочно е ограничено за МПС над 12 т поради снегопочистване. /въведено в 06:18 ч./; \r\nОПУ Стара Загора: \r\n- Ограничено е движението за всички МПС по път I-6 Мъглиж -Николаево поради лоши метеорологични условия. Обходен маршрут: път I-5 Казанлък-Стара Загора - път II-66 Стара Загора-Нова Загора и II-55 Нова Загора-Гурково. /въведено в 14:00 ч./;\r\nОПУ Търговище:\r\n- Ограничено е движението за МПС над 12 тона по път I-4 в посока София поради обилен снегова\r\nОПУ-Шумен: \r\n- Временно движението по път I-2 Русе – Варна е ограничено за МПС над 12 т в участъка между разклон Лозница и Нови пазар, поради силен снеговалеж и намалена видимост. /въведено в 01:32 ч./;\r\n- Ограничено е движението на МПС над 3,5 тона по път I-2 Русе – Разград – Шумен поради влошени метеорологични условия. /въведено в 15:06 ч./\r\n- Ограничено е движението на МПС над 12 тона по път I-7 Шумен – Силистра поради влошени метеорологични условия. /въведено в 15:06 ч./\r\n- Ограничено е движението за всички МПС по път I-2 Енево-граница ОПУ Варна поради обилен снеговалеж навявания и нулева видимост. Алтернативен маршрут по АМ „Хемус“.\r\n- Ограничено е движението на МПС над 12 тона двупосочно по път I-4\r\nОПУ Ямбол:\r\n- Ограничено е движението за всички МПС поради липса на видимост снеговалеж и влошени метеорологични условия по път III-5308 Стефан Караджово-Кошу Дере (път II 79\r\nМашини работили по зимното поддържане: 2375 бр.", "date": "2018.02.26", "title": "Актуална пътна обстановка"}
{"url": "http://www.focus-news.net/news/2018/02/26/2493219/api-dvizhenieto-na-mps-nad-12-t-po-pat-i-1-sumer-botevgrad-se-osashtestvyava-zadalzhitelno-s-verigi-poradi-silen-snegovalezh.html", "text": "Движението на МПС над 12 т по път I-1 Сумер-Ботевград се осъществява задължително с вериги поради силен снеговалеж. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Движението на МПС над 12 т по път I-1 Сумер-Ботевград се осъществява задължително с вериги поради силен снеговалеж"}
{"url": "http://www.focus-news.net/news/2018/02/26/2493215/voennosluzheshti-ot-suhopatnite-voyski-izpalnyavat-zadachi-v-pomosht-na-naselenieto-v-tezhkata-zimna-obstanovka.html", "text": "Личен състав и техника от Сухопътните войски изпълняват задачи в помощ на населението в тежката зимна обстановка днес, 26 февруари, от 17.00 ч. Това съобщиха от пресцентъра на Министерството на отбраната.\r\nВоеннослужещи с верижна и колесна специализирана техника от 55-ти инженерен полк – Белене под ръководството на капитан Йордан Йорданов, потеглиха към района на селата Лозица, Любеново и Въбел, на територията на Община Никопол, Област Плевен, където разчистват затрупани пътни участъци и оказват помощ на бедстващи хора. \r\nВъпреки височината на преспите, намалената видимост и снегът, който продължава да вали, военнослужещите показват отлична подготовка и професионални умения в усложнената обстановка.", "date": "2018.02.26", "title": "Военнослужещи от Сухопътните войски изпълняват задачи в помощ на населението в тежката зимна обстановка"}
{"url": "http://www.focus-news.net/news/2018/02/26/2493223/aktsenti-v-sutreshniya-blok-dobro-utro-balgariya-na-27-fevruari.html", "text": "Десетки населени места останаха без ток заради обилния снеговалеж в цялата страна. Има ли все още градове без електрозахранване? Отстранени ли са вече авариите? Темата ще коментираме с Виктор Станчев, главен оперативен директор на „ЧЕЗ Разпределение България“. В сутрешния блок „Добро утро, България“ на Радио \"Фокус\" ще следим усложнената метеорологичната обстановка в цялата страна. В областите Смолян и Кърджали на 26 февруари бе обявен червен код за обилен снеговалеж и силен вятър. За зимната обстановка там ще разберем повече от кмета на Смолян Николай Мелемов и областният управител на Кърджали Никола Чанев. Синоптиците предвиждат рязко застудяване през следващите дни. Какви рискове крият тези метеорологични условия за здравето ни? Кои възрастови групи трябва да бъдат по-внимателни? В минутите преди 09.00 часа наш гост ще бъде проф. Младен Григоров, завеждащ Клиниката по кардиология във II МБАЛ – София. \r\nФотодокументална изложба за живота и дейността на Васил Левски е представена в галерия \"Тихото гнездо\" в Културен център \"Двореца\" в Балчик. Директорът на центъра Дора Чаушева ще ни разкаже повече за съдържанието на експозицията, в която е представено знамето на Карловския революционен комитет. \r\nТези и още теми - в „Добро утро, България“ от 6.00 до 10.00 на 27 февруари, с водещ Деница Узунова.", "date": "2018.02.26", "title": "Акценти в сутрешния блок „Добро утро, България“ на 27 февруари"}
{"url": "http://www.focus-news.net/news/2018/02/26/2493218/plovdiv-27-fevruari-shte-bade-neucheben-den-na-teritoriyata-na-obshtina-karlovo-poradi-loshi-meteorologichni-usloviya.html", "text": "Поради лоши метеорологични условия, кметът на Община Карлово обяви 27 февруари (вторник) за неучебен ден за всички училища на територията на общината. Това съобщиха от пресцентъра на Община Карлово.", "date": "2018.02.26", "title": "Пловдив: 27 февруари ще бъде неучебен ден на територията на община Карлово, поради лоши метеорологични условия"}
{"url": "http://www.focus-news.net/news/2018/02/26/2493224/sofiya-tri-avtomobila-sa-katastrofirali-v-rayona-na-krastovishteto-mezhdu-ul-cherkovna-i-ul-sultan-tepe.html", "text": "Три автомобила са катастрофирали в района на кръстовището между ул. \"Черковна\" и ул. \"Султан тепе\", предаде репортер на \"Фокус\". Пътният инцидент е лек и при него няма пострадали. Нанесени са само материални щети. Движението в района е затруднено. призовава водачите да карат с повишено внимание и съобразена с пътните условия скорост.", "date": "2018.02.26", "title": "София: Три автомобила са катастрофирали в района на кръстовището между ул. \"Черковна\" и ул. \"Султан тепе\""}
{"url": "http://www.focus-news.net/news/2018/02/26/2493222/mvnr-zaradi-loshoto-vreme-sa-otmeneni-poleti-ot-rim-do-sofiya-okolo-100-balgarski-grazhdani-sa-ostanali-v-italianskata-stolitsa.html", "text": "Вследствие на усложнената метеорологична обстановка в Рим  са отменени  полети на авиокомпаниите „Райън Еър“ и „Уиз Еър“, съответно от летищата „Чампино“ и „Фиумичино“. В Министерството на външните работи (МВнР) е постъпила информация за около 100 български граждани, които са останали в италианската столица по тази причина. Това съобщиха от пресцентъра на министерството. Българският консул в Рим е осъществил контакт с тях и е получил уверения, че авиокомпаниите са им предоставили актуална информация и съдействие, като са били настанени в хотел и е осигурен престоят им до намиране на начин да се завърнат в страната ни. \r\nМинистерството на външните работи препоръчва на българските граждани при възможност да се въздържат от пътувания от и до Рим. \r\nБългарските граждани могат да се обръщат за съдействие към дипломатическата ни мисия в Рим, Италия, на телефон: 00393203261848", "date": "2018.02.26", "title": "МВнР: Заради лошото време са отменени полети от Рим до София, около 100 български граждани са останали в италианската столица"}
{"url": "http://www.focus-news.net/news/2018/02/26/2493225/zoran-zaev-ime-bez-prevod-e-nepriemlivo.html", "text": "Искането на Гърция новото име на Македония да е без възможност да се превежда на други езици е неприемливо за македонския премиер Зоран Заев. Той заяви това пред немското списание „Der Spiegel”, като все пак показа оптимизъм, че въпросът за името ще бъде решен в кратки срокове, предава излъчващата на албански скопска телевизия „Алсат – М“.\r\nОт друга страна, гръцките медии пишат, че министърът на външните работи на страната Никос Коцияс е изпратил на премиера Алексис Ципрас предложение за разрешаване на спора, което ще бъде представено на Скопие. Според източниците, това предложение е всеобхватно и като такова, трябва да бъде прието или отхвърлено. Тази седмица се очаква самият Коцияс да кацне на Международното летище в Скопие и да представи предложението, включващо седем ключови точки, пред македонската дипломация. Вицепремиерът и министър на отбраната на Македония Радмила Шекеринска коментира в понеделник, че ако въпросът за името не бъде разрешен сега, то може това да не се случи никога.\r\nУниверситетският професор Никола Дуйовски заяви, че членството на Македония в НАТО и ЕС е единственият начин за държавата да се развие. Но, за да постигне това, парламентът трябва да предприеме съответните мерки в разговорите с гръцката страна и да се посвети на институционалните реформи.\r\n„Алсат – М“ уточнява, че гръцката страна е отхвърлила предложението – Република Македония-Скопие. Неофициално, в играта за новото име на Македония са прилагателните „Нова“, „Горна“, „Северна“ и „Вардар“.\r\nПревод и редакция:", "date": "2018.02.26", "title": "Зоран Заев: Име без превод е неприемливо"}
{"url": "http://www.focus-news.net/news/2018/02/26/2493220/kyustendil-ogranicheno-e-dvizhenieto-po-i-6-kyustendil-gkpp-gyueshevo-za-mps-nad-12-t-s-remarketa-i-poluremarketa-poradi-silen-snegovalezh-i-navyavaniya.html", "text": "Ограничено е движението по I-6 Кюстендил-ГКПП \"Гюешево\" за МПС над 12 т с ремаркета и полуремаркета поради силен снеговалеж и навявания. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "Кюстендил: Ограничено е движението по I-6 Кюстендил-ГКПП \"Гюешево\" за МПС над 12 т с ремаркета и полуремаркета поради силен снеговалеж и навявания"}
{"url": "http://www.focus-news.net/news/2018/02/26/2493228/sport-grigor-dimitrov-zapochva-v-dubay-v-chetvartak.html", "text": "Първата ракета на България Григор Димитров ще изиграе първия си мач на турнира в Дубай срещу Малек Джазири във вторник. Срещата трябва да започне не преди 17:00 часа българско време. Димитров е поставен на първо място в схемата на турнира.", "date": "2018.02.26", "title": "Спорт: Григор Димитров започва в Дубай в четвъртък"}
{"url": "http://www.focus-news.net/news/2018/02/26/2493221/kardzhali-ogranicheno-e-dvizhenieto-na-mps-nad-12-t-po-pat-iii-507-kardzhali-s-most-poradi-obilen-snegovalezh-i-vlosheni-meteorologichni-usloviya.html", "text": "Ограничено е движението на МПС над 12 т по път III-507 Кърджали-с. Мост поради обилен снеговалеж и влошени метеорологични условия. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "Кърджали: Ограничено е движението на МПС над 12 т по път III-507 Кърджали-с. Мост поради обилен снеговалеж и влошени метеорологични условия"}
{"url": "http://www.focus-news.net/news/2018/02/26/2493231/pregled-na-mezhdunarodnite-novini-do-19-chasa-agentsiya-fokus.html", "text": "Корупцията унищожи обществата ни, трябва да работим, за да противодействаме. Това каза македонският премиер Зоран Заев на пресконференция с лидерите на страните от Западните Балкани в рамките на Инвестиционния форум, организиран от Европейската банка за възстановяване и развитие в Лондон, предаде репортер на Агенция „Фокус“. „Това е битка, която е нестихваща и никога не свършва. Трябва да продължим и да се подобряваме в тази насока“, заяви той. „Имаме инструменти, които вече съществуват в региона. Трябва още много да направим, разбира се“, посочи Зоран Заев.\r\n*** Снежни бури обхванаха Балканския полуостров, които доведоха до усложняване на обстановката в редица държави от региона. Под влияние на студената сибирска вълна, която нахлу от изток на през последните денонощие, целият регион бе обхванат от ниски температури и валежи и сняг.\r\nНай-тежка продължава да е ситуацията в Хърватия, където на места се образува снежна покривка до три метра, а температурите паднаха до -20 градуса по Целзий. Лошото време наложи затварянето на училища в редица райони на страната. Министерството на отбраната взе решение войската да бъде включена в оказването на помощ на бедстващото население. Съобщава се, че по пътищата в страната снежната покривка на места достига до 1,5 метра.\r\nЗаради ниските температури се създават предпоставки за затруднено движение, особено по мостове и надлези. Водачите на превозни средства са предупредени да не тръгват на път без зимно оборудване на автомобилите си и ако е възможно да избегнат шофирането, докато обстановката не бъде нормализирана. Проблеми обаче има и в движението на железопътния транспорт. Най-тежка е обстановката в централната и северозападната част на Хърватия. \r\nНа първия ден от новата седмица Сърбия и столицата й Белград осъмнаха под снежна покривка, а според прогнозите на метеоролозите преваляванията ще продължат и през деня, като времето ще бъде облачно, ветровито и много студено.\r\nОчаква се увеличение на снежната покривка в цялата страна. През следващите дни преваляванията от сняг ще се редуват с дъждове. Ниските температури, които на места достигат до минус 12 градуса по Целзий, ще се задържат до четвъртък. Вълната от студен въздух ще доведе до образуването на поледици, които ще създадат усложнена обстановка по пътищата в страната и ще затруднят почистването. \r\nБе разпространена информация за задръствания и хлъзгави улици в столицата Белград. Жителите на града са предупредени да се подготвят за студената вълна, която ще обхване града през следващите дни, като затворят добре прозорците и вратите на домовете си и си набавят допълнителни количества хранителни продукти. Отправени са съвети за запасяване на свещи – не само заради опасност от прекъсване на електричеството. Една запалена свещ може да повиши температурата в малка стая с до няколко градуса, подчертават от редакцията.\r\nОбилните превалявания от сняг и екстремно ниските температури, които обхванаха в неделя Босна и Херцеговина, предизвикаха транспортен хаос в северозападната част на страната.\r\nВ понеделник в страната бяха измерени най-ниските температури за тази зима: в планината Белашница са отчетени стойности от минус 21 градуса по Целзий. На около 30 километра от столицата Сараево термометрите показаха минус осем градуса. \r\nМетеоролозите прогнозират нови валежи от сняг, в резултат на които ще се образува снежна покривка от пет до 20 см. \r\nПоради големите количества сняг в района на Ливно са затворени няколко регионални пътни артерии. Ситуацията по пътищата е допълнително усложнена заради силния вятър, който затруднява снегопочистването. Очаква се през следващите 48 часа температурите да продължат да падат. \r\nЛошото време не подмина и Черна гора. В района на град Жабляк се формира снежна покривка от 97 см. Сняг има в столицата Подгороца, в Цетине, Колашин, Шавник, Биело Поле и Плевля. Сняг падна вчера в пристанището на Черна гора – град Бар. \r\nДирекцията за извънредни ситуации към Министерството на вътрешните работи на Черна гора призова всички институции да повишат нивото на готовност преди студената вълна.\r\nСнеговалежи и ниски температури предизвикаха проблеми по редица пътища в Албания. По данни на албанските власти въпреки лошите метеорологични условия всички пътища в страната са проходими при зимни условия, но шофьорите се призоват да карат внимателно заради повишената опасност от катастрофи, за което допринася и заледяването на пътната настилка на места. Агенцията за гражданската защита се намира в готовност да помогне при произшествия. \r\nЛошото време обхвана и Македония. Най-много валежи от сняг са регистрирани в Маврово, където се образува снежна покривка от 78 см. В Лазарополе има 51 см снежна покривка, Крушево 41 см, Дебър и Тетово 20, Дойран и Претор – 17 см, Битоля 16 см, Скопие – 15 см, Гевгели – 14 см, Струмица – 12 см, Щип - девет, Берово и Крива Паланка - седем, Виница - шест, Охрид - пет и Прилеп - три сантиметра.\r\nМинималните температури в цялата страна са под нулата. Най-ниската е измерена в Маврово –минус 11, минус девет в Крушево и Пожаране, минус осем в Лазарополе и Дебър, минус седем в Тополчани, минус шест в Скопие, Тетово, Прилеп, Берово и Крива Паланка, минус пет в Охрид, Битоля и Щип, минус четири в Демир Капия, Струмица и Виница, минус три Претор и Гевгели, до минус два в Дойран.\r\nВ понеделник времето в югозападната ни съседка е облачно и студено, със снеговалеж и умерен северозападен вятър. В следващите дни страната ще бъде засегната от много студена и влажна въздушна маса, в резултат на което температурите ще продължат да падат. До четвъртък, когато се очаква да спрат валежите, температурите ще бъдат значително под средните за този период на годината. Най-студените ще бъдат в сряда и четвъртък през нощта, когато сутрешната температура на места ще падне под -10 градуса. От петък температурите ще се покачват сравнително бързо.\r\nАрктическата буря, която засегна Европа, се спусна и към Румъния, довеждайки до транспортен хаос и затваряне на редица учебни заведения.\r\nРумънската железопътна компания CFR съобщи, че 37 влака са били спрени поради екстремно ниските температури. Движението на десетки други влакове се осъществява със сериозни закъснения. \r\nВ Букурещ, където температурите паднаха до минус осем градуса по Целзий, кметът Габриела Фиаре разпореди затваряне на училищата в столицата за поне два дни. Мярката бе наложена и в други градове в страната. Около пет хиляди служители на Главния инспекторат за извънредни ситуации бяха призовани да помогнат на хората да се справят с последиците от лошите атмосферни условия. \r\nСъщевременно румънските власти отправиха предупреждения за пътуващите до съседна България, където снеговалежите доведоха до образуване на снежна покривка от 40 сантиметра. В южната част на страната е обхваната от силни ветрове.\r\n*** Християндемократическия съюз (ХДС) на Ангела Меркел одобри с огромно мнозинство коалиционната сделка с Германската социалдемократическа партия (ГСДП), предава AFP.\r\nСамо 27 от 975 делегати, които са присъствали на Конгреса на партията са гласували срещу подновяването на коалицията със социалдемократите.\r\nЗа да влезе в сила, споразумението трябва да бъде одобрено и от редовите членове на ГСДП, като резултатът от гласуването ще бъде обявен в неделя.\r\n***Най-голямата гръцка опозиционна партия Нова Демокрация (НД) води на управляващата СИРИЗА с близо 10% в първото проучване на общественото мнение след големите демонстрации в Атина и Солун за името на Македония, както и парламентарния дебат около „аферата Новартис“, проведено от агенция Metron Analysis. Резултатите са публикувани в неделното издание на вестник “To Vima” и показват, че НД води на СИРИЗА с 9,7%, пише електронното издание на гръцкия вестник Protothema.\r\nСпоред резултатите от проучването, при евентуални избори днес, НД биха получили 34,9% от гласовете срещу 25,2% за СИРИЗА.\r\nАнкетата показва драматични загуби за управляващата партия в Северна Гърция, като Protothema предполага, че това се е случило заради начина, по който партията води преговорите със Скопие за името.\r\nОт изданието коментират, че премиерът Алексис Ципрас дори е успял да върне малка част от подкрепата си след последните развития около случая „Новартис“. От своя страна, председателят на НД Кирякос Мицотакис получава доверието на хората заради позициите си по външната политика и въпроси, засягащи националния интерес на страната, като например, спорът с Македония и ескалацията от турски провокации срещу Гърция и Кипър.\r\nАнкетата показва също, че екстремно-дясната златна зора е увеличила дела на подкрепата си до 9,4%, а от Protothema смятат, че тя е готова да се бори с новосформираното бизнес-центристко Движение за промяна (8,4%).\r\nПодкрепата за АНЕЛ(„Независимите гърци“), младшия партньор в управляващата коалиция, се е сринала под 3%-ата бариера.\r\nСпоред изследването на Metron Analysis, това ще бъдат първите шест партии при евентуално гласуване в момента:\r\nНова Демокрация 34,9%\r\nСИРИЗА 25,2%\r\nЗлатна Зора 9,4%\r\nДвижение за промяна 8,4%\r\nККЕ (комунисти) 7%\r\nАНЕЛ 2,5%\r\n*** Въоръжените сили на Турция са установили пълен контрол над границата със Сирия в района на провеждане на операцията „Маслинова клонка“ против кюрдските формирования в сирийския район Африн. Това е съобщила в понеделник Anadolu Agency, предава ТАСС.\r\nСпоред данните на турската агенция, турските военни и групировката „Свободна сирийска армия“ (ССА) са „очистили от терористите“ селата Карманлук, Горна Синара о Долна Синара, след което на границата е сформирана линия във формата на полумесец около сирийския Африн. За цялата операция, ВС на Турция са взели под контрол 87 села и 115 стратегически височини в Северна Сирия. Както е отбелязал телевизионният канал HABERTURK, с този ход е завършен първия етап от „Маслинова клонка“.\r\nТАСС припомня, че в края на януари турския премиер Бинали Йълдъръм съобщи пред журналистите, че републиката ще проведе операцията в четири етапа, но тогава той не е разкрил подробности около казаното.\r\n*** Изчезналите преди седмица повече от 100 девойки, след нападение на „Боко Харам“ над тяхното училище в североизточния нигерийски град Дапчи, са отвлечени, признаха за първи път от правителството на страната в понеделник, предава AFP.\r\nПрезидентът Мухамаду Бухари заяви по време на прием в Абуджа за бивши пленници на джихадистите, че ученичките „са отвлечени“ и не се знае къде са отведени.\r\n*** В рамките на военната операция на Турция в Сирия „Маслинова клонка” продължава военно съсредоточаване около и в град Африн, където вече има и екипи на силите за специални операции, предаде информационната агенция Догу хабер ажансъ (ДХА). След подготовка в Съвместния оперативен център в граничната околия Ислахийе в провинция Газиантеп, от снощи екипи на жандармерийските и полицейските специални части навлизат от два пункта в Африн. Задачата им е да не допускат „проникване” в „прочистените от терористите” околни села и участие в операции от типа „овладяване и контрол на жилищни квартали”. \r\nСъщевременно от сутринта се извършва съсредоточаване на танкове и бронирана техника от вътрешността на страната към граничната със Сирия провинция Килис.  Дейностите си извършват при засилени мерки за сигурност. Докараните в града танкове и бронирани машини се разполагат по протежение на граничната линия, посочва още ДХА.\r\n*** Искането на Гърция новото име на Македония да е без възможност да се превежда на други езици е неприемливо за македонския премиер Зоран Заев. Той заяви това пред немското списание „Der Spiegel”, като все пак показа оптимизъм, че въпросът за името ще бъде решен в кратки срокове, предава излъчващата на албански скопска телевизия „Алсат – М“.\r\nОт друга страна, гръцките медии пишат, че министърът на външните работи на страната Никос Коцияс е изпратил на премиера Алексис Ципрас предложение за разрешаване на спора, което ще бъде представено на Скопие. Според източниците, това предложение е всеобхватно и като такова, трябва да бъде прието или отхвърлено. Тази седмица се очаква самият Коцияс да кацне на Международното летище в Скопие и да представи предложението, включващо седем ключови точки, пред македонската дипломация. Вицепремиерът и министър на отбраната на Македония Радмила Шекеринска коментира в понеделник, че ако въпросът за името не бъде разрешен сега, то може това да не се случи никога.\r\nУниверситетският професор Никола Дуйовски заяви, че членството на Македония в НАТО и ЕС е единственият начин за държавата да се развие. Но, за да постигне това, парламентът трябва да предприеме съответните мерки в разговорите с гръцката страна и да се посвети на институционалните реформи.\r\n„Алсат – М“ уточнява, че гръцката страна е отхвърлила предложението – Република Македония-Скопие. Неофициално, в играта за новото име на Македония са прилагателните „Нова“, „Горна“, „Северна“ и „Вардар“.", "date": "2018.02.26", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/02/26/2493227/shumen-ogranichava-se-dvizhenieto-na-vsichki-mps-po-am-hemus-v-oblast-shumen-v-uchastaka-ot-paten-vazel-kaspichan-do-granitsata-s-oblast-varna.html", "text": "Ограничава се движението на всички МПС по АМ \"Хемус\" в област Шумен в участъка от пътен възел \"Каспичан\" до границата с област Варна. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "Шумен: Ограничава се движението на всички МПС по АМ \"Хемус\" в област Шумен в участъка от пътен възел \"Каспичан\" до границата с област Варна"}
{"url": "http://www.focus-news.net/news/2018/02/26/2493233/sofiya-gradskiyat-transport-se-dvizhi-s-20-25-minuti-zakasnenie.html", "text": "Към момента общественият транспорт с движи със закъснение от порядъка на 20-25 минути. При отделни линии закъснението е около 30 минути. Това каза за Агенция „Фокус“ Лъчезар Пеков – ръководител отдел „Организация, координация, контрол и безопасност на обществения транспорт“ към Центъра за градска мобилност (ЦГМ). „Движението в столицата се извършва при затруднени зимни условия. Към момента всички трасета на обществения градски транспорт са обработени, но на места се образува лед и ние сигнализираме за допълнителната им обработка“, добави той.\r\nПеков обясни, че през деня е имало  няколко инцидента, свързани със замръзването на стрелки на трамвайни трасета, които са били допълнително обработени при почистването. „Към момента нямаме някъде спряно движението на масовия градски транспорт“, заяви той.\r\nПеков добави, че все още се изясняват причините за смъртта на ватмана, управлявал мотриса по линия 18. По-рано днес движението на трамваите по линиите 3, 4 и 18 в района на обръщалото в кв. „Орландовци“ бе спряно. Причината бе смъртта на  заради ватман на трамвай, движещ се по линия 18. „В района вече диспечират трамваите, така че да се осигури регулярност между отделните коли. Възстановено е движението. До изтеглянето на първата мотриса пътниците бяха извозвани с автобусен транспорт от кв. „Орландовци“ до пл. „Лъвов мост“. \r\n„Стараем се да осигурим максимално комфортно обслужване по всяка една линия“, каза още Лъчезар Пеков.", "date": "2018.02.26", "title": "София: Градският транспорт се движи с 20-25 минути закъснение"}
{"url": "http://www.focus-news.net/news/2018/02/26/2493234/miliet-turskata-armiya-masirano-obstrelva-s-tankove-i-artileriya-afrin.html", "text": "Операцията на турската армия „Маслинова клонка” продължава днес с пълна сила, при това - от няколко направления и фронтове, пише вестник „Милиет”. Във вечерните часове разположените в района на Гюлбаба голям брой танкове започнаха масирано да обстрелват районите зад планината Дармък. Сутринта там имаше затишие, но привечер вече всички танкове и гаубици непрекъснато стрелят по позиции на Отрядите за народна самозащита (ОНС) на сирийските кюрди. Независимо от силния дъжд и мъгла, на прицел са предварително набелязаните цели. Същевременно части на Свободната сирийска армия (ССА) напредват в южно направление, посочва още „Милиет”.\r\nПревод и редакция:", "date": "2018.02.26", "title": "„Милиет”: Турската армия масирано обстрелва с танкове и артилерия Африн"}
{"url": "http://www.focus-news.net/news/2018/02/26/2493230/api-ogranicheno-e-dvizhenieto-na-vsichki-mps-po-pat-ii-29-dobrich-general-toshevo-gkpp-yovkovo.html", "text": "Ограничено е движението на всички МПС по път II-29 Добрич – Генерал Тошево – ГКПП „Йовково“ поради обилен снеговалеж и влошени метеорологични условия. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Ограничено е движението на всички МПС по път II-29 Добрич – Генерал Тошево – ГКПП „Йовково“"}
{"url": "http://www.focus-news.net/news/2018/02/26/2493226/api-zadalzhitelno-e-dvizhenieto-s-verigi-na-vsichki-mps-po-pat-ii-58-komuniga-asenovgrad.html", "text": "Задължително е движението с вериги на всички МПС по път II-58 Комунига-Асеновград. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Задължително е движението с вериги на всички МПС по път II-58 Комунига-Асеновград"}
{"url": "http://www.focus-news.net/news/2018/02/26/2493232/gd-granichna-politsiya-vsichki-gkpp-sa-prohodimi-pri-zimni-usloviya-na-gkpp-makaza-tovarnite-avtomobili-na-vhod-tryabva-da-sa-s-verigi.html", "text": "Всички ГКПП са проходими при зимни условия, като на ГКПП Маказа има изискване, въведено от ОДМВР Кърджали за товарни автомобили, на вход да са с вериги. Продължава да е интензивен трафикът на товарни автомобили на българо-турската граница. Това съобщиха за Агенция \"Фокус\" от ГД \"Гранична полиция\". Граничните пунктове със Сърбия са проходими при зимни условия. бНа  пунктовете с Румъния трафикът е нормален.", "date": "2018.02.26", "title": "ГД \"Гранична полиция\": Всички ГКПП са проходими при зимни условия, на ГКПП \"Маказа\" товарните автомобили на вход трябва да са с вериги"}
{"url": "http://www.focus-news.net/news/2018/02/26/2493216/tsvetan-tsvetanov-gerb-v-sryada-ili-chetvartak-koalitsionniyat-savet-mezhdu-obedineni-patrioti-i-gerb-shte-reshi-za-ostavkata-na-temenuzhka-petkova.html", "text": "Политическият съвет между „Обединени патриоти“ и ГЕРБ ще реши за оставката на Теменужка Петкова. Това каза зам.-председателят на ПП ГЕРБ и председател на парламентарната група на партията Цветан Цветанов в предаването „Лице в лице“ по бТВ. „По всяка вероятност коалиционният съвет ще бъде в сряда или в четвъртък. Всичко ще зависи от времето на всичките участници в този съвет. Когато се съберем, ще обсъдим всички теми“, коментира Цветанов. \r\nПо думите му в момента няма сделка за ЧЕЗ, а предварителен договор. „В управлението на ГЕРБ за 10 години не сме приватизирали нито една структура, която е от национална инфраструктура. И „Булгартрансгаз“ и ЕСО все още са държавни. Сделката за ЧЕЗ е изповядана в Чехия между две частни компании. Хубавото в този случай е, че има конкретно лице, а не поредната офшорка. Докато не бъде проверено всичко от българските органи, не смятам, че трябва да правим заключения, защото това ще бъде погрешно“, допълни той. Според него е много е интересна позицията на опозицията, когато е станало ясно, че има подписан предварителен договор. „Много остра реакция беше изразена от опозицията. Защо не я направиха преди година, преди 5 месеца, преди 3 месеца, а се направи сега?“, запита Цветанов. По думите му това дали тази сделка ще повлияе на кабинета зависи от проверката на органите. „Вярвам в българските институции, защото сме направили независими органи, които да могат да бъдат равно отдалечени от политическите решения и да могат да контролират този процес. Теменужка Петкова беше персонално атакувана за близостта с въпросната Гинка. Видяхте, че самата Гинка каза, че се познава с Теменужка Петкова. Тя не иска да остави никакви съмнения за това, че може да се намеси в реализирането на тази сделка“, подчерта Цветанов. Той бе категоричен, че не е човек, който ще взриви коалицията, а човек, който иска да гради мостове, за да могат да имат 4-годишен управленски мандат.", "date": "2018.02.26", "title": "Цветан Цветанов, ГЕРБ: В сряда или четвъртък коалиционният съвет между „Обединени патриоти“ и ГЕРБ ще реши за оставката на Теменужка Петкова"}
{"url": "http://www.focus-news.net/news/2018/02/26/2493229/ekipi-rabotyat-po-povredi-v-elektrorazpredelitelnata-mrezha-vsledstvie-na-vloshenite-meteorologichni-usloviya-v-13-naseleni-mesta-v-oblast-dobrich-11-v-silistra-i-3-vav-varna.html", "text": "Екипи на Електроразпределение Север отстраняват повреди по електроразпределителната мрежа вследствие на влошените метеорологични условия.  Силният вятър, придружен със снегонавявания, предизвика повреди по електроразпределителната мрежа в Североизточна България, които започнаха да възникват след 15.00 часа. Към настоящия момент екипите на Електроразпределение Север, част от групата ЕНЕРГО-ПРО Варна, работят за възстановяване на електрозахранването на 13 населени места в област Добрич, 11 в Силистра и 3 във Варна. Това съобщиха от електроразпределителното дружество. Всички аварийни екипи на Електроразпределение Север са мобилизирани за отстраняване на възникналите повреди. Работата им е затруднена от метеорологичната обстановка, която на места се влошава. Компанията има готовност да пренасочи при необходимост допълнителни ресурси от хора и техника към райони, където ситуацията е най-усложнена.", "date": "2018.02.26", "title": "Екипи работят по повреди в електроразпределителната мрежа вследствие на влошените метеорологични условия в 13 населени места в област Добрич, 11 - в Силистра и 3 - във Варна"}
{"url": "http://www.focus-news.net/news/2018/02/26/2493238/generalniyat-sekretar-na-hds-partiyata-nyama-da-se-bori-za-izgubenite-izbirateli-s-pyana-na-usta.html", "text": "Управляващият в Германия Християндемократически съюз (ХДС) трябва да потвърди своя статут на народна партия, но няма да се бори за загубените избиратели „с пяна на уста“. Съответстващото заявление направи в понеделник Анегрет Крамп-Каренбауер, утвърдена от конгреса на партията в Берлин на длъжността генерален секретар, предава ТАСС.\r\nСпоред мнението на политика, християндемократите трябва да разработят нова политическа стратегия по отношение на избирателите. Партията ще се бори за загубените гласове, но „не с пяна на уста и морална тояга“, подчерта генералният секретар.\r\nТАСС припомня, че Съюзът (ХДС/ХСС) получи 32,9% от гласовете на септемврийските парламентарни избори, губейки 8,6% спрямо изборите през 2013 година. След огласяването на резултатите, Меркел заявим, че оттогава нататък задачата на Блока се заключва в това да си върне избирателите, гласували за дясно-популистката партия „Алтернатива за Германия“, която получи трети резултат на изборите, събирайки 12,6% от гласовете.\r\nПревод и редакция:", "date": "2018.02.26", "title": "Генералният секретар на ХДС: Партията няма да се бори за изгубените избиратели „с пяна на уста“"}
{"url": "http://www.focus-news.net/news/2018/02/26/2493237/yambol-ogranicheno-dvizhenie-na-vsichki-mps-po-pat-iii-5308-stefan-karadzhovo-krastovishte-s-pat-ii-79-golyamo-krushovo-bolyarovo-poradi-snegovalezh-silen-vyatar-i-ogranichena-vidimost.html", "text": "Ограничено движение на всички МПС по път III-5308 Стефан Караджово - кръстовище с път II-79 Голямо крушово-Болярово поради снеговалеж, силен вятър и ограничена видимост. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "Ямбол: Ограничено движение на всички МПС по път III-5308 Стефан Караджово - кръстовище с път II-79 Голямо крушово-Болярово поради снеговалеж, силен вятър и ограничена видимост"}
{"url": "http://www.focus-news.net/news/2018/02/26/2493235/api-ogranicheno-e-dvizhenieto-na-mps-nad-12-t-dvuposochno-po-am-lyulin-v-uchastaka-ot-sofiya-do-paten-vazel-daskalovo-poradi-obilen-snegovalezh-i-snegopochistvane.html", "text": "Ограничено е движението на МПС над 12 т двупосочно по АМ „Люлин“ в участъка от София до пътен възел „Даскалово“ поради обилен снеговалеж и снегопочистване. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Ограничено е движението на МПС над 12 т двупосочно по АМ „Люлин“ в участъка от София до пътен възел „Даскалово“ поради обилен снеговалеж и снегопочистване"}
{"url": "http://www.focus-news.net/news/2018/02/26/2493236/dobrich-ogranicheno-e-dvizhenieto-na-vsichki-mps-po-pat-iii-2903-general-toshevo-rositsa-poradi-obilen-snegovalezh-i-vlosheni-meteorologichni-usloviya.html", "text": "Ограничено е движението на всички МПС по път III-2903 Генерал Тошево – Росица поради обилен снеговалеж и влошени метеорологични условия. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "Добрич: Ограничено е движението на всички МПС по път III-2903 Генерал Тошево – Росица поради обилен снеговалеж и влошени метеорологични условия"}
{"url": "http://www.focus-news.net/news/2018/02/26/2493242/burgas-okrazhnata-prokuratura-predade-na-sad-mazh-za-prichinyavane-na-smart-po-nepredpazlivost-na-ruska-grazhdanka.html", "text": "Окръжна прокуратура – Бургас предаде на съд Веселин Б. (на 49 г.). Той е подсъдим за това, че на 4 юни 2015 г., на главен път I-9, пред комплекс „Съни Дей-3”, при управление на лек автомобил, марка „Мерцедес”, движещ се в посока от гр. Бургас към гр. Варна, нарушил правилата за движение и допуснал пътно транспортно произшествие с руската гражданка Тамара Т., пресичаща пътното платно, и по непредпазливост причинил смъртта й. Това съобщиха от Апелативна прокуратура-Бургас. \r\nНа 04.06.2015 г. Веселин Б. управлявал лекия автомобил на прав пътен участък със скорост от 91 км/ч. Максимално позволената скорост е била 60 км/ч. В този момент пострадалата преминала пресичайки пътното платно, а Веселин Б. неуспял да спре на време, тъй като се движел с превишена скорост. От последвалия удар пострадалата получила травма несъвместима с живота, в резултат от което починала.\r\nОкръжен съд – Бургас е насрочил заседанието си за 27.02.2018 г.", "date": "2018.02.26", "title": "Бургас: Окръжната прокуратура предаде на съд мъж за причиняване на смърт по непредпазливост на руска гражданка"}
{"url": "http://www.focus-news.net/news/2018/02/26/2493245/yambol-okrazhnata-prokuratura-predade-na-sad-41-godishen-mazh-za-ubiystvo-v-s-botevo.html", "text": "Окръжна прокуратура – Ямбол предаде на съд Дечо Д. (на 41 г.). Той е подсъдим за това, че на 18 февруари 2017 г. в с. Ботево, обл. Ямбол, в частен дом, умишлено умъртвил Костадин К., чрез нанасяне на удар с нож, в областта на корема на пострадалия. Това съобщиха от Апелативна прокуратура-Бургас.\r\nПодсъдимият и пострадалият били добри познати от дълго време. На 18.02.2017 г. двамата консумирали голямо количество алкохол. Продължили да пият в къщата на подсъдимия, където се намирала и жена, с която Дечо Д. имал интимни отношения. В един момент свидетелката излязла от стаята, а между двамата мъже възникнал конфликт. Тогава Дечо Д. взел един от намиращите се на масата ножове и наръгал Костадин К. в корема. Последният успял да напусне къщата, а по-късно бил приет в болница. Въпреки предприетото лечение на 18.04.2017 г. пострадалият умира. \r\nОкръжен съд – Ямбол е насрочил заседанието си за 27.02.2018 г.", "date": "2018.02.26", "title": "Ямбол: Окръжната прокуратура предаде на съд 41-годишен мъж за убийство в с. Ботево"}
{"url": "http://www.focus-news.net/news/2018/02/26/2493239/stara-zagora-27-i-28-fevruari-shte-sa-neuchebni-za-vsichki-uchilishta-na-teritoriyata-na-obshtinata-zaradi-vloshenite-meteorologichni-usloviya.html", "text": "Кметът на Община Стара Загора Живко Тодоров обявява за неучебни дни 27 и 28-ми февруари за всички училища на територията на общината. Това съобщиха от пресцентъра на Община Стара Загора. Причината са влошените метеорологични условия в oбщината.", "date": "2018.02.26", "title": "Стара Загора: 27 и 28 февруари ще са неучебни за всички училища на територията на общината заради влошените метеорологични условия"}
{"url": "http://www.focus-news.net/news/2018/02/26/2493240/blagoevgrad-27-fevruari-shte-bade-neucheben-den-za-uchilishtata-v-obshtina-petrich.html", "text": "Заради прогноза, че ще се влоши метеорологичната обстановка в община Петрич, със заповед на кмета Димитър Бръчков се преустановяват учебните занятия за 27 февруари 2018 г. (вторник) на територията на общината. Това съобщиха от пресцентъра на Община Петрич. До утре на обяд валежите в общината ще продължат. Те ще са с по-малка интензивност, но въпреки това ще се натрупа нова, около 10 см снежна покривка. Това е последната актуална информация на Прогнозния център към НИМХ-София. Работата на снегопочистващите машини в община Петрич ще продължи през цялата нощ.\r\nПресцентър", "date": "2018.02.26", "title": "Благоевград: 27 февруари ще бъде неучебен ден за училищата в община Петрич"}
{"url": "http://www.focus-news.net/news/2018/02/26/2493241/api-ogranichava-se-dvizhenieto-na-vsichki-mps-v-nyakolko-uchastaka-ot-republikanskata-patna-mrezha-poradi-silen-snegovalezh-i-navyavaniya.html", "text": "Ограничава се движението на всички МПС в област Шумен по път I-2 Нови Пазар до граница с област Варна, път III-731 Радко Димитриево - Друмево, път III-2007 Каспичан – Златна Нива, път III-701 Нови Пазар – Никола Козлево, път II-27 Памукчи – граница Варна, път III-7003 Каолиново – Златна Нива, път III-2073 Никола Козлево - Векилски, път III-2075 Зърнево - Никола Козлево, път III - 7005 Тодор Икономово - Каолиново, път III - 207 Векилски - Тервел, път III - 2006 Мадара - Каспичан, път III -702 Пристое - Духовец поради силен снеговалеж и навявания. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Ограничава се движението на всички МПС в няколко участъка от републиканската пътна мрежа поради силен снеговалеж и навявания"}
{"url": "http://www.focus-news.net/news/2018/02/26/2493246/silistra-ogranicheno-e-dvizhenieto-na-vsichki-mps-po-pat--21-ruse-silistra-pat--71-silistra-dobrich-pat--2077-kableshkovo-mezhden-i-pat--207-alekovo-alfatar-poradi-silen-snegovalezh.html", "text": "Ограничено е движението на всички МПС в област Силистра по път ІІ-21 Русе-Силистра, път ІІ-71 Силистра-Добрич, път ІІІ - 2077 Каблешково - Межден и път ІІІ-207 Алеково-Алфатар поради силен снеговалеж и навявания. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "Силистра: Ограничено е движението на всички МПС по път ІІ-21 Русе-Силистра, път ІІ-71 Силистра-Добрич, път ІІІ - 2077 Каблешково - Межден и път ІІІ-207 Алеково-Алфатар поради силен снеговалеж"}
{"url": "http://www.focus-news.net/news/2018/02/26/2493243/api-ogranicheno-dvizhenieto-na-mps-nad-12-t-pat-i-7-shumen-silistra-i-pat-ii-73-smyadovo-karnobat.html", "text": "Ограничено движението на МПС над 12 т път I-7 Шумен-Силистра и път II-73 Смядово - Карнобат. Това съобщиха от пресцентъра на Агенция \"Пътна инфраструктура\" (АПИ).", "date": "2018.02.26", "title": "АПИ: Ограничено движението на МПС над 12 т път I-7 Шумен-Силистра и път II-73 Смядово - Карнобат"}
{"url": "http://www.focus-news.net/news/2018/02/26/2493250/donald-tramp-pregovori-sas-severna-koreya-samo-pri-podhodyashtite-usloviya.html", "text": "Президентът на САЩ Доналд Тръмп отговори внимателно на севернокорейското предложение за преговори в понеделник, като заяви, че те ще се проведат „само при подходящи условия“, предава AFP.\r\n„Ние бяхме много твърди с тях“, заяви Тръмп и посочи, че това е било като за начало. „Ще видим какво ще стане“, добави той.\r\nАмериканският президент отказа да посочи какви са условията му, за да се проведат преговорите.\r\nПревод и редакция:", "date": "2018.02.26", "title": "Доналд Тръмп: Преговори със Северна Корея - само при подходящите условия"}
{"url": "http://www.focus-news.net/news/2018/02/26/2493251/sofiyski-rayonen-sad-nalozhi-nakazanie-ot-3-godini-lishavane-ot-svoboda-za-izmama-v-razmer-na-nad-56-000-lv.html", "text": "Софийски районен съд наложи наказание от 3 години „лишаване от свобода“ за измама в размер на над 56 000 лв. Това съобщиха от пресцентъра на Прокуратура на Република България. Подсъдимият Юлиян Върбанов е осъден за това, че на 14 март 2012 г. в София, с цел да набави за себе си или за другиго имотна облага, възбудил и до 23 март 2012 г. поддържал у П. Й. (представител на търговско дружество „С” АД) заблуждение, че в качеството си на търговски представител на търговско дружество „М” ЕООД, ще извърши доставка на арматурно желязо; и с това причинил на търговско дружество „С” АД имотна вреда в размер на 56 540.40 лева, като причинената вреда е в особено големи размери, представляваща особено тежък случай (с оглед на настъпилите вредни последици за търговско дружество „С” АД и обремененото съдебно минало на Върбанов се разкрива изключително висока степен на обществена опасност на деянието и на дееца). Описаното деяние е извършено повторно - след като деецът е осъждан за друго такова престъпление и случаят е немаловажен.\r\nНа Върбанов е наложено наказание „лишаване от свобода“ за срок от три години.", "date": "2018.02.26", "title": "Софийски районен съд наложи наказание от 3 години „лишаване от свобода“ за измама в размер на над 56 000 лв."}
{"url": "http://www.focus-news.net/news/2018/02/26/2493247/haskovo-oblastniyat-upravitel-stanislav-dechev-svika-krizisen-shtab-vav-vrazka-s-uslozhnyavashtata-se-zimna-obstanovka-v-regiona.html", "text": "Областният управител на Хасково Станислав Дечев свика кризисен щаб във връзка с усложняващата се зимна обстановка в региона и очакваните снеговалежи през следващите два дни. Времето остава лабилно, валежите от сняг ще продължат и във вторник и сряда, а температурите още тази нощ ще паднат рязко под нулата, съобщиха от Областна администрация Хасково. Това ще доведе до усложняване на обстановката, предупреди директорът на хасковската синоптична обсерватория инж. Спас Александров. Той информира областния управител Станислав Дечев, заместникът му д-р Стефка Здравкова, директора на ОДМВР Хасково ст.комисар Ангел Цанков, директорът на РДПБЗН комисар Николай Вълчев, налачника на Областно пътно управление-Хасково инж. Радостин Ламбрев и представителя на пътнопочистващата фирма Тенчо Пасков за очакваното усложняване на метеорологичната обстановка. Изнасянето на фронта, който днес мина над региона на изток, ще усложни ситуацията в общините Тополовград и Ивайловград, прогнозира Спас Александров. Той предупреди и за очаквано обледеняване, което ще настъпи в четвъртък срещу петък, защото тогава се очаква под въздействието на циклонален вихър, след снега, над областта да се изсипе и интензивен дъжд. Пътищата в областта се чистят в непрекъснат режим на работа, увериха от фирмата. Те заявиха, че вече се разпръскват пясък и сол, започна обработка и с калциевдвухлорид на всички главни артерии.\r\nАко се стигне отново до спиране на движението на ТИР-ове през областта, те ще бъдат отклонявани по отбивките и джобовете на магистралата, за да не затрудняват почистващите фирми и да не възпрепятстват движението на останалатите, увери ст.комисар Ангел Цанков. Отпадна забраната за движение на тежкотоварни команиони по пътя Тополовград-Харманли. Няма други временни забрани за движение.\r\n„Всички служби, включени в кризисния щаб, са на денонощен режим на работа. Сега пътищата са проходими, обстановката обаче е твърде динамична, затова ние сме категорични: ако не се налага, не тръгвайте на път“, обобщи областният управител на Хасково Станислав Дечев.", "date": "2018.02.26", "title": "Хасково: Областният управител Станислав Дечев свика кризисен щаб във връзка с усложняващата се зимна обстановка в региона"}
{"url": "http://www.focus-news.net/news/2018/02/26/2493249/odmvr-dobrich-otvoreni-sa-glaven-pat-i-9-i-patyat-dobrich-varna-vsichki-ostanali-patni-arterii-v-oblastta-sa-zatvoreni-za-dvizhenie-izgradeni-sa-vremenni-propuskatelni-punktove.html", "text": "Поради усложнена тежка зимна обстановка и намалена видимост на територията на област Добрич към 19:30 часа остават отворени главен път I-9 и пътя Добрич – Варна. Всички останали главни пътни артерии на територията на областта са затворени за движение за всички МПС. Това съобщиха от ОДМВР-Добрич. Изградени са временни контролно-пропускателни пунктове (КПП) на всички входно изходни артерии на област Добрич. \r\nПризовават се гражданите да не предприемат пътувания и да спазват нарежданията на служителите на МВР на временно изградените КПП.", "date": "2018.02.26", "title": "ОДМВР-Добрич: Отворени са главен път I-9 и пътят Добрич – Варна, всички останали пътни артерии в областта са затворени за движение, изградени са временни пропускателни пунктове"}
{"url": "http://www.focus-news.net/news/2018/02/26/2493252/nimh-utre-shte-e-mnogo-studeno-sutrinta-temperaturite-shte-sa-predimno-mezhdu-minus-12-i-minus-7-a-i-dnevnite-pochti-navsyakade-shte-sa-otritsatelni.html", "text": "През нощта снеговалежите от запад ще отслабват, но в Източна България ще са все още значителни. Утре и там ще са слаби, след обяд в много райони на страната временно и ще спрат. Това съобщи за Агенция „Фокус“ Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН). Вятърът малко ще отслабне и ще е умерен до силен, от север-североизток. Ще бъде много студено, като сутринта температурите ще са предимно между минус 12° и минус 7°, на места и по-ниски, а и дневните почти навсякъде ще са отрицателни- между минус 7° и минус 2°, в югоизточните райони малко по-високи. През нощта срещу сряда, с преминаването на нов средиземноморски циклон, от югозапад валежите отново ще се активизират.\r\nНад Черноморието ще бъде облачно, с валежи от сняг, които след обяд ще отслабват. Ще духа умерен до силен вятър от север-североизток. Максималните температури ще са минус 2° - минус 5°. Температурата на морската вода е 5 - 7°. Вълнението на морето ще е 4 - 5 бала, след обяд ще отслабва.\r\nНад планините ще е облачно и мъгливо, ще вали слаб сняг. Ще духа силен вятър от южната четвърт. Максималната температура на височина 1200 метра ще е около минус 5°, на 2000 метра – около минус 8°.\r\nАтмосферното налягане е по-ниско от средното за февруари и ще остане без съществена промяна.\r\nВ сряда, с обръщане на вятъра от север-северозапад, ще нахлуе нова порция студен въздух. Отново ще има валежи от сняг, на повече места и повече като количество в югоизточната половина от страната. По-късно през деня от запад валежите ще спират, облачността ще започне да се разкъсва. Минимални температури – предимно между минус 14° и минус 9°, максимални – между минус 9° и минус 4°, в крайните югозападни райони  - до 3-4°. Месец март ще започне с ниски температури – предимно между минус 15° и минус 10°, в отделни райони по-ниски. Ще бъде почти тихо. През деня ще има и слънчеви часове. Вятърът ще придобие южна компонента и ще започне затопляне. Дневните температури ще са между минус 6° и минус 1°. В петък се очаква ново увеличение на облачността и слаби валежи, от дъжд и от сняг. Ще има условия за поледици. Вятърът от югозапад в Източна България временно ще се усили.", "date": "2018.02.26", "title": "НИМХ: Утре ще е много студено, сутринта температурите ще са предимно между минус 12° и минус 7°, а и дневните почти навсякъде ще са отрицателни"}
{"url": "http://www.focus-news.net/news/2018/02/26/2493244/dobrich-prodalzhava-da-se-uslozhnyava-obstanovkata-v-oblastta.html", "text": "Продължава да се усложнява зимната обстановка в област Добрич, по информация на дежурния в Областния съвет за сигурност, предаде кореспондентът на Радио „Фокус” – Варна. Затворени за движение на автомобили са всички пътните отсечки по основни направления, с изключение на пътищата от Добрич за Балчик и Варна. Затворени за тежкотоварни автомобили над 12 тона са направленията Добрич-Албена, Добрич-Генерал Тошево-Кардам и Добрич-Силистра. Затворена за движение е и отсечката Одринци-Вълчи дол. Към момента няма информация за прекъснато електрозахранване или водоснабдяване поради зимната обстановка. Температурата в Добрич е минус 4 градуса, снеговалежът продължава, вятърът е силен, има навявания. \r\nЖулиета НИКОЛОВА", "date": "2018.02.26", "title": "Добрич: Продължава да се усложнява обстановката в областта"}
{"url": "http://www.focus-news.net/news/2018/02/26/2493256/burgas-praznikat-poslanitsi-na-martenitsite-shte-se-provede-v-parka-na-k-s-izgrev.html", "text": "На 1 Март в 10.00 ч в парка на к-с „Изгрев“ в Бургас ще се проведе празникът „Посланици на мартениците“. Това съобщиха от пресцентъра на Община Бургас. Ученици от ОУ „Г. Бенковски“, ОУ „Св. Кл. Охридски“, СУ „Й. Йовков“, СУ „Д. Чинтулов“ и ЧНУ „Д-р М. Монтесори“ ще поздравят с 1 март бургазлии, като украсят  дървета със специално изработени червено-бели символи за здраве и надежда.\r\nИнициативата е на Детски отдел на Регионална библиотека „П. Яворов“ и читалище „Изгрев 1909“, които в партньорство с училищата в района за пета поредна година стават „Посланици на мартениците“.\r\nОрганизаторите обещават, че всеки минаващ  през  парка в този ден ще бъде закичен с мартеница  и ще получи като подарък първомартенски илюстриран разделител за книги с логото на инициативата и послание, че червено-белият символ на пролетта е традиция, която трябва да се популяризира като част от нематериалното културно наследство на ЮНЕСКО.", "date": "2018.02.26", "title": "Бургас: Празникът „Посланици на мартениците“ ще се проведе в парка на к-с „Изгрев“"}
{"url": "http://www.focus-news.net/news/2018/02/26/2493258/sport-tervel-pulev-shte-se-boksira-dva-pati-za-osem-dni.html", "text": "Тервел Пулев ще се боксира два пъти за осем дни, показва справка за неговата програма в престижния сайт boxrec. 35-годишният боксьор вече е в Чикаго, където на трети март ще се бие с Тристан Джеймс. След това, на 10 март събота, той ще се бие с бившия претендент за световна титла Валери Бурдов в германския град Спандау.", "date": "2018.02.26", "title": "Спорт: Тервел Пулев ще се боксира два пъти за осем дни"}
{"url": "http://www.focus-news.net/news/2018/02/26/2493253/ivitsa-dachich-sarbiya-nyama-da-si-napravi-istorichesko-harakiri-zaradi-es.html", "text": "Сърбия няма намерение да си прави „историческо харакири“ заради присъединяването към Европейския съюз. Това заяви министърът на външните работи на Сърбия в интервю пред вестник Vecernje Novosti, предава ТАСС.\r\n„Не съществуват европейски моркови, заради които Сърбия би се съгласила доброволно да се откаже от Косово и Метохия. Фактът, че отделни кръгове в Брюксел очакват от нас историческо харакири, докато самите те, вътре в ЕС, нямат обща позиция за Косово, е лицемерие“, заяви Дачич.\r\nВ рамките на възобновилия се в понеделник в Брюксел преговорен процес между делегациите от Белград и Прищина, Дачич подчерта, че Сърбия не разглежда възможността за отмяна или преразглеждане на тази част от Брюкселските споразумения, която предвижда създаване в Косово на Общност на сръбските общини (ОСО). „Ако ЕС се съгласи на нещо подобно, а аз вярвам, че няма да се съгласи, то ще се провали целия преговорен процес и за нас тук повече няма да има място“, предупреди министърът.\r\n„Бих попитал всички в ЕС, как се получава така, че единствено границите на Сърбия могат да се променят, а всички останали са изсечени на камъни? Първо откъснаха Косово от Сърбия, а сега ни казват, че няма какво повече да се говори по този въпрос. Как така няма за какво? Ако това е приключена история, то за какво ни викат за диалог?“, пита се Дачич.\r\nПо-рано сръбският президент Александър Вучич заяви, че въпросът за Косово трябва да се реши от народа на Сърбия. Веднага след това Вучич получи посещение от европейския комисар по политиката на съседство и преговори за разширяване Йоханес Хан, коментира ТАСС, а след това и от посланика на Франция и ръководителят на службата за външно разузнаване на Великобритания (МИ-6) Алекс Янгър. Но на следващия ден сръбският лидер отново озвучи своята позиция: „Народът ще решава; ако си мислите, че мнозинството ще бъде (за признаване на Косово), то аз никак не съм уверен“.\r\nПристигналият в Белград миналата седмица руски външен министър Сергей Лавров заяви, че Москва няма намерение да променя позицията си за Косово и Метохия. Той отбеляза, че руската позиция е добре известна и съвпада с резолюция 1244 на СС на ООН, която Москва „за разлика от западните колеги, поддържа напълно“. ТАСС коментира, че три дни след визитата на Лавров в Белград там е пристигнал европейски „десант“ начело с председателя на Европейската комисия Жан-Клод Юнкер и Йоханес Хан. Очаква се в сряда към тях да се присъедини Федерика Могерини.\r\nПревод и редакция:", "date": "2018.02.26", "title": "Ивица Дачич: Сърбия няма да си направи „историческо харакири“ заради ЕС"}
{"url": "http://www.focus-news.net/news/2018/02/26/2493190/kyustendil-31-santimetra-e-dostignala-snezhnata-pokrivka-v-grada-kam-1700-chasa.html", "text": "31 сантиметра е достигнала снежната покривка в Кюстендил към 17.00 часа. Това съобщиха за Радио „Фокус” – Кюстендил от Националния институт по метеорология и хидрология (НИМХ) при БАН. Към момента продължава да вали сняг, най-интензивен е валежът в района на община Кюстендил. Прогнозата е за отслабване на валежа, но предстоят ниски температури в областта.\r\nВенцеслав ИЛЧЕВ", "date": "2018.02.26", "title": "Кюстендил: 31 сантиметра е достигнала снежната покривка в града към 17.00 часа"}
{"url": "http://www.focus-news.net/news/2018/02/26/2493248/vecernje-novosti-aleksandar-vuchich-zavede-zhan-klod-yunker-i-yohanes-han-vav-vila-mir.html", "text": "Президентът на Сърбия Александър Вучич провежда среща в построената за Тито вила Мир с председателят на Европейската комисия Жан-Клод Юнкер и европейският комисар за преговорите за разширение и съседска политика Йоханес Хан, пише електронното издание на белградския вестник Vecernje Novosti.\r\nСлед срещата е планирана и взаимна пресконференция на сръбския президент и председателят на ЕК.\r\nЮнкер и Хан бяха посрещнати на летището от министъра по европейските въпроси на Сърбия Ядранка Йоксимович, заедно с представители на делегацията на ЕС в Белград.\r\nИзданието пояснява, че високопоставените европейски политици са на посещение в района, за да представят новата Стратегия за разширяване и, както казват от Брюксел, обновяване на динамиката и интереса към ЕС в региона на Западните Балкани.\r\nВ сряда,към  Юнкер и Хан ще се присъединипървия дипломат на ЕС Федерика Могерини. Балканското турне на европейската тройка ще завърши на 1 март в България, където те ще се срещнат с премиера Бойко Борисов, който ще организира вечеря заедно с лидерите на западнобалканската шесторка, на която ще присъства и президента на Сърбия.\r\nПревод и редакция:", "date": "2018.02.26", "title": "Vecernje Novosti: Александър Вучич заведе Жан-Клод Юнкер и Йоханес Хан във вила Мир"}
{"url": "http://www.focus-news.net/news/2018/02/26/2493278/kyustendil-izlozhba-na-rachno-izraboteni-martenitsi-e-otkrita-v-selo-bagrentsi.html", "text": "Изложба на ръчно изработени мартеници е открита в село Багренци. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” в Община Кюстендил. По думите й изложбата е подредена в залата на читалище „Отец Паисий”. Тя носи името „Баба Марта бързала”. Тази седмица предстои и още едно събитие, свързано с предстоящия народен празник. На 28 февруари от 10.00 часа в Детска градина „Май” в село Коняво ще бъдат изработвани мартеници от мъниста. В дейностите ще се включат възпитаници на детското заведение и техните родители.\r\nВенцеслав ИЛЧЕВ", "date": "2018.02.26", "title": "Кюстендил: Изложба на ръчно изработени мартеници е открита в село Багренци"}
{"url": "http://www.focus-news.net/news/2018/02/26/2493262/burgas-ogranicheno-e-dvizhenieto-po-pat-ii-79-valchanovo-sredets-poradi-katastrofa-vodachite-izchakvat-na-myasto.html", "text": "Ограничено е движението по път II-79 Вълчаново-Средец поради катастрофа. Водачите изчакват на място. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "Бургас: Ограничено е движението по път II-79 Вълчаново-Средец поради катастрофа, водачите изчакват на място"}
{"url": "http://www.focus-news.net/news/2018/02/26/2493261/redzhep-taiyp-erdogan-rezhimat-na-bashar-asad-ignorira-primirieto-v-siriya.html", "text": "Резолюцията на Съвета за сигурност на ООН за хуманитарно примирие в Сирия се игнорира, заяви президентът на Турция Реджеп Таийп Ердоган на пресконференция преди излитането си за Алжир, предава Anadolu Agency.\r\n„Примирието не се спазва, независимо от позицията на СС на ООН. Безпощадните атаки и обстрели не се прекратяват. Турция ще продължи да обсъжда въпроса с Русия и Иран и следи внимателно ситуацията“, съобщи турският президент.\r\nОсвен това, Ердоган коментира и задържането в Прага на един от лидерите на сирийските кюрдски „Отряди за народна самоотбрана“ Салих Муслюм. „МВнР и Министерството на правосъдието на Турция следят внимателно развитието на събитията. Става дума и за екстрадация на терориста. Предприемат се мерки за предотвратяване на грешни ходове по този въпрос“, заяви турският лидер.\r\nПо-нататък, Ердоган насочи вниманието към терористичната дейност на организацията на Фетулах Гюлен (ФЕТО).\r\nСпоред неговите думи, най-активно от навсякъде другаде привържениците на Гюлен са действали в африканските страни.\r\n„Благодарение на усилията на Анкара са закрити училища на привържениците на Гюлен в много африкански страни и те са предадени под юрисдикцията на Фонда за просвета на Турция“, заяви той.\r\nПревод и редакция:", "date": "2018.02.26", "title": "Реджеп Таийп Ердоган: Режимът на Башар Асад игнорира примирието в Сирия"}
{"url": "http://www.focus-news.net/news/2018/02/26/2493279/sport-rodzhar-federer-s-rekordna-801-a-sedmitsa-v-top-10-na-svetovnata-ranglista.html", "text": "Носителят на 20 титли от „Големия шлем“ Роджър Федерер записа поредното си забележително постижение. Тази седмица е неговата 801-а в топ 10 на световния тенис, с което той става едва вторият тенисист с подобно постижение в историята. Преди него е само Джими Конърс със своите 817 седмици, но е сигурно, че швейцарецът ще задмине постижението му. Трети е Андре Агаси със 747 седмици.", "date": "2018.02.26", "title": "Спорт: Роджър Федерер с рекордна 801-а седмица в топ 10 на световната ранглиста"}
{"url": "http://www.focus-news.net/news/2018/02/26/2493281/balgariya-komentari-v-svetovnite-medii-agentsiya-fokus.html", "text": "В края на март Министерството на отбраната на България ще представи на Министерския съвет проект, който предвижда отпускането на средства в размер над 3,5 милиарда чева (2,2 млрд. долара) за закупуване на нова бронирана техника, патрулни кораби и реактивни самолети. ТТова пише в своя публикация руското издание „Репортер\", позовавайки се на българския министър на отбраната Красимир Каракачанов, отбелязва „Локално“. \r\nСъгласно думите на Каракачанов, военните на София искат закупуването на нови самолети, с които да бъдат заменени настоящите МиГ-29. Ще бъдат разгледани възможности за закупуване на нови или вече използвани самолети „Грипен“, F-16 или „Юрофайтър Тайфун“. Не се иключва разглеждането на предложения и от други производители на авиационно оборудване, включително Dassault Rafale.\r\nВ края на 2017 г. Каракачанов изрази мнение, че оптималната опция за българските ВВС е ремонт на МиГ-29, а не закупуване на нови машини. Възможно за промяната на неговата позиция и да са повлияли преговорите с американския му колега Джеймс Матис, с когото разговаряха на 15 февруари в Брюксел, в рамките на срещата на министрите на отбраната на страните от НАТО. По-късно Каракачанов заяви, че до 2024 г. София възнамерява да увеличи военния бюджет на страната до 2% от своя БВП.\r\n*** Арктическата буря, която засегна Европа, се спусна към България и Румъния и България, довеждайки до транспортен хаос и затваряне на редица учебни заведения, отбелязва американският телевизионен канал ABC News.\r\nРумънската железопътна компания CFR съобщи, че 37 влака са били спрени поради екстремно ниските температури. Движението на десетки други влакове се осъществява със сериозни закъснения. \r\nВ Букурещ, където температурите паднаха до минус осем градуса по Целзий, кметът Габриела Фиаре разпореди затваряне на училищата в столицата за поне два дни. Мярката бе наложена и в други градове в страната. Около пет хиляди служители на Главния инспекторат за извънредни ситуации бяха призовани да помогнат на хората да се справят с последиците от лошите атмосферни условия. \r\nСъщевременно румънските власти отправиха предупреждения за пътуващите до съседна България, където снеговалежите доведоха до образуване на снежна покривка от 40 сантиметра. В южната част на страната е обхваната от силни ветрове.\r\n*** На 3 март 2018 година, в дена на 140-годишния юбилей от освобождаването на България от османско робство, в Москва, край паметника на руските гренадири, ще се проведе паметна акция в чест на героите-освободители на българския народ, съобщават от руския телевизионен канал „ТВ Звезда“.\r\nВ мероприятието ще вземат участие посланикът на България в Русия Бойко Коцев, флотският адмирал Димитър Ангелов, сътрудниците на българското посолство, Българския културен институт и Центъра за промишленост в Москва, представители на българската диаспора, както и суворовци и кадети от Москва.\r\n***", "date": "2018.02.26", "title": "България - коментари в световните медии (Агенция \"Фокус\")"}
{"url": "http://www.focus-news.net/news/2018/02/26/2493259/api-am-trakiya-e-zatvorena-za-vsichki-mps-ot-karnobat-do-burgas-poradi-silen-vyatar-i-nuleva-vidimost.html", "text": "Ограничено е движението за всички МПС по АМ „Тракия“ от Карнобат до Бургас поради силен вятър и нулева видимост. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "АПИ: АМ \"Тракия\" е затворена за всички МПС от Карнобат до Бургас поради силен вятър и нулева видимост"}
{"url": "http://www.focus-news.net/news/2018/02/26/2493254/nikola-chanev-oblasten-upravitel-na-kardzhali-izklyuchitelno-loshi-sa-meteorologichnite-usloviya-v-oblastta.html", "text": "Изключително лоши са метеорологичните условия в областта. Това каза за Агенция \"Фокус\" областният управител на Кърджали Никола Чанев във връзка със ситуацията в областта. \"Има силен вятър и снегонавявания и снеговалеж. Образували са се преспи около Маказа, около един метър. За съжаление туристите от Гърция се оказват доста неподготвени за зимните условия - с летни гуми са. имаше няколко закъсали автомобила, които изтеглихме и проходът в мометна е отворен само за превозни средства с вериги\", обясни Чанев. \r\nПо думите му последната информация, с която разполага е, че към 17.00 часа четири села в община Ардино и две в община Черноочене са без ток, но екипи на електроразпределителното дружество работят по отстраняването на аварията. \r\n\"Затворени пътища няма. Има такива с въведено ограничение за движение. Забранено е движението на товарни автомобили над 12 т с ремаркета и полуремаркета по пътя Кърджали-Асеновград и по пътя Кърджали - с. Мост, затворен е и пътят за Маказа за автомобили без вериги\", добави областният управител. \r\nВ цялата област вторник е обявен за неучебен ден, а в пет от общините в сряда също няма да се учи.", "date": "2018.02.26", "title": "Никола Чанев, областен управител на Кърджали: Изключително лоши са метеорологичните условия в областта"}
{"url": "http://www.focus-news.net/news/2018/02/26/2493286/the-new-york-times-vmesto-da-prenapishe-iranskoto-yadreno-sporazumenie-evropa-predlaga-negov-naslednik.html", "text": "Заплахата от страна на американския президент Доналд Тръмп да изтегли САЩ от Иранското ядрено споразумение създаде определено оживление в европейските столици, целящи неговото запазване, но чрез пренаписване, чрез създаването на ново споразумение на базата на текущата сделка, но с добавки, отбелязва американското издание The New York Times. Идеята на европейските партньори на Вашингтон по споразумението е то да бъде разширено и да включва не само ядрената програма на Техеран, но и балистичната такава, уточнява вестникът. \r\nДържавният департамент на САЩ се опитва да спечели европейска подкрепа за по-строги условия по споразумението, които да бъдат представени пред Иран под заплахата за подновяване на санкциите срещу страната. Изданието припомня, че до момента иранците отказаха да правят промени по сключената през 2015 г. сделка между тях от една страна и от друга САЩ, Русия, Великобритания, Китай, Франция и Германия. Според постановленията на споразумението, международните санкции срещу Техеран ще бъдат вдигнати, в замяна на което Иран ще прекрати своята ядрена програма.\r\nВ момента текат преговори между служите на американския Държавен департамент, тъй като по-рано Доналд Тръмп нарече споразумението „най-лошата сделка“ и „срам за САЩ“, като призова Великобритания, Франция и Германия да предположат промени до 12 май 2018 г., в противен случай Вашингтон ще се изтеглят от него. \r\nСпоред документ, който е показан пред американското издание, Лондон, Париж и Берлин са се съгласили на три ключови промени – обещание да се предоговори тавана за тестване на балистични ракети от страна на Иран; искане инспектори да цялостен достъп до ирански военни бази и удължение на срока на споразумението след крайната дата, която е 2030 г. \r\nСпоред изданието, европейските дипломати са постигнали съгласие относно нови рестрикции за тестове на балистични ракети, но не и що се отнася до новия краен срок. Точно затова, на фона на приготовленията за следващата среща, насрочена за месец март в Берлин, европейските страни се опитват да постигнат споразумение което ще разшири, а не пренапише съществуващото. По време на разговорите миналата седмица те освен това са поискали от представителя на Държавния департамент Браян Хуук, че ако се постигне съгласие и за удължението, Доналд Тръмп няма да оттегли САЩ заради какъвто и да е друг претекст. Хуук е обещал да отнесе искането им до президента, но дори той да се съгласи, отбеляза изданието, то не се знае каква ще е реакцията на Русия и Китай. : Цанко Цолов", "date": "2018.02.26", "title": "The New York Times: Вместо да пренапише Иранското ядрено споразумение, Европа предлага негов наследник"}
{"url": "http://www.focus-news.net/news/2018/02/26/2493255/danas-spored-zhan-klod-yunker-datata-na-prisaedinyavane-kam-es-zavisi-ot-sarbiya.html", "text": "Председателят на Европейската комисия Жан-Клод Юнкер заяви в понеделник вечерта в Белград, че Сърбия и Западните Балкани трябва да са част от Европейския съюз, но датата на присъединяване на Сърбия не зависи от Брюксел, а от Белград, пише електронното издание на белградския вестник Danas.\r\n„Сърбия свърши впечатляваща работа по пътя към ЕС, но трябва да реши проблемите с върховенството на закона и правосъдието, както и да постигне правно обвързващо споразумение с Косово, чийто характер трябва да бъде определен от Белград и Прищина, а не от Брюксел“, заяви Юнкер след разговора със сръбския президент Александър Вучич.\r\nОт своя страна, сръбския държавен глава оцени, че постигането на правно обвързващо споразумение с Прищина е най-тежкото препятствие по пътя на Сърбия към членство в ЕС.\r\n„Важно е да се намери компромис с албанците и да се постигне приятелство между двата народа, за което от Брюксел са само посредници“, заяви Вучич.\r\nПревод и редакция:", "date": "2018.02.26", "title": "Danas: Според Жан-Клод Юнкер, датата на присъединяване към ЕС зависи от Сърбия"}
{"url": "http://www.focus-news.net/news/2018/02/26/2493257/30-mlrd-lv-shte-struvat-transportnite-koridori-na-zapadnite-balkani-obzor.html", "text": "Около 30 млрд. лв. ще са необходими за транспортните коридори на Западните Балкани. Това каза премиерът Бойко Борисов на откриването на Инвестиционен форум за Западните Балкани в Лондон, организиран от Европейската банка за възстановяване и развитие. За сравнение Борисов посочи, че за войните в Югославия, Косово и Босна са похарчени над 50 млрд. евро. Според него регионът на Западните Балкани е райско място за инвеститорите с най-добър климат за зелени енергии, животновъдство, туризъм. Премиерът отбеляза, че в следващите 7-8 години могат да задвижат и построят транспортните коридори на Западните Балкани, ако са гъвкави и бързи. „Голяма част от тези коридори вече са построени. Магистралата Белград-София е готова на 90%, София-Истанбул всичко е готово, може би на 90% е София-Солун“, коментира той и призова всеки негов колега от Западните Балкани да си напише домашното до четвъртък, когато започва обиколната на председателя на ЕК Жан-Клод Юнкер, така че да покажат на Европа, че са отлични ученици, че могат и знаят. \r\nПремиерът сподели и друга своя идея, свързана с общото финансиране на АЕЦ „Белене“ като балкански проект. „Дали не бихме могли да помислим за общо финансиране, един балкански проект за електропреносната ни система. Днес ми дойде идея, че това би било чудесно решение за АЕЦ „Белене“. Електропреносните ни системи биха могли да се свържат“, посочи той и допълни, че така би могло да се постигне истинска диверсификация на Балканите. „Имаме 2 платени нови ядрени реактори за 2200 мегавата, платили сме ги и стоят в кашони“, коментира Бойко Борисов. „На 1 март сте добре дошли в София. Надявам се да си напишем домашните, да си наложим така схемите, за да привлечем инвеститори“, изтъкна премиерът. \r\nПо думите му около 5 млрд. евро ще струва изграждането на дигиталната инфраструктура във всяка една от държавите от Западните Балкани. Според него инвеститорите вече дори няма да говорят с тях, ако нямат бърз интернет. \r\nПрезидентът на Европейската банка за възстановяване и развитие Сума Чакрабарти заяви, че подпомага завършването на Коридорите 10 и 8. Според него форматът се е превърнал в реалност, в силно послание, което показва, че регионът на Западните Балкани е узрял. Чакрабарти благодари на премиера Бойко Борисов за подкрепата, която предоставя на Западните Балкани и подчерта, че трябва да направят всичко необходимо, за да отключат още повече инвестиции в региона. \r\nМакедонският премиер Зоран Заев изрази надежда съвсем скоро да има обща литургия в България и Македония, тъй като според него това също е начин взаимно двете страни да се подкрепят. той заяви, че в рамките на Договора за добросъседство между България и Македония са се споразумели, че с най-голяма радост ще подкрепяме всички общи действия за задълбочаване на сътрудничеството и като държава, и като правителство. Според него корупцията е унищожила обществата на двете страни и поради тази причина трябва да се работи за противодействието ѝ. \r\nПремиерът на Сърбия Ана Бърнабич посочи, че планът е да се финализира газовият интерконектор до 2020-2021 година, което е връзката София-Ниш-Димитровград. По думите ѝ газовият интерконектор с България е един от приоритетните проекти, който е включен и в рамките на Берлинския процес за свързаност. „Разговаряме с различни институции за финансирането и започнахме техническата документация“, обясни тя.\r\nПо време на визитата си в Лондон Бойко Борисов проведе среща със заместник-помощник държавния секретар на САЩ за Европа и Евразия Матю Палмър, пред когото е представил приоритетите на България за развитие на газовата инфраструктура и постигане на независимост на страната по отношение на газовите доставки. Борисов е акцентирал върху изграждането на европейския хъб „Балкан“ и неговото значение за България и за региона. \r\nПреди участието си в инвестиционният форум премиерът обсъди със Сума Чакрабарти изграждането на коридорите 4, 8 и 10. Бойко Борисов е подчертал важността на инфраструктурната свързаност между държавите от Западните Балкани с останалите страни от Европа като условие за успешно развитие на целия континент. Премиерът е приветствал дейността на Европейската банка за възстановяване и развитие в региона, която е един от най-големите инвеститори тук и има важна роля при договарянето на трансграничните инфраструктурни проекти, чиято цел е да се повиши търговският обмен и конкурентоспособността.\r\nБиляна ИВАНОВА", "date": "2018.02.26", "title": "30 млрд. лв. ще струват транспортните коридори на Западните Балкани (ОБЗОР)"}
{"url": "http://www.focus-news.net/news/2018/02/26/2493285/aktualna-patna-obstanovka.html", "text": "Температурите са в интервала от –12° до +2°. Това съобщиха от пресцентъра на Агенция „Пътна инфраструктура“ (АПИ).\r\nТемператури от метеостанциите на АПИ в °C:\r\n- проход „Предела“: -6,1°\r\n- Кресна: -1,7°\r\n- проход „Република“: -10,5°\r\n- Костандово: -7,1°\r\n- проход „Шипка“: -15,7°\r\n- проход „Петрохан“: -18,2°\r\nПътните настилки са мокри, на местата със снеговалеж, в планинските и усойни райони – частично заснежени, заледени и обработени.\r\nОбстановка по републиканската пътна мрежа:\r\nПроходи: \r\nОграничения по проходите за текущия период:\r\n- „Дюлински“ – забранен за всички МПС\r\n- „Обзорски“ – забранен за МПС над 12 тона;\r\n- „Пампорово” - забранен за МПС над 3,5 т; задължително движение за всички МПС с вериги;\r\n- „Превала“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Републиката“ – забранен за МПС над 12 тона;\r\n- „Ришки“ – забранен за МПС над 12 тона;\r\n- „Рожен“ – забранен за МПС над 12 т с ремаркета и полуремаркета; задължително движение за всички МПС с вериги;\r\n- „Твърдишки” - забранен за всички МПС;\r\n- „Печинско“ – забранен за МПС над 12 т с ремаркета и полуремаркета; задължително движение за всички МПС с вериги;\r\nВременни ограничения по проходите:\r\n- „Котленски” – затворен за МПС над 12 тона;\r\n- „Предел” – затворен за МПС над 12 тона;\r\n- „Троянски” – забранен за всички МПС;\r\nЦелогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\nАвтомагистрали: \r\n- А1 „Тракия“: \r\nОбласт Бургас: Ограничено е движението за всички МПС в двете посоки от Карнобат до Бургас поради намалена видимост и снегонавявания.\r\n- А2 „Хемус“:\r\nОПУ София:\r\n- Ограничено е движението на МПС над 12 тона по АМ „Хемус“ в двете посоки поради обилен снеговалеж\r\nОПУ Варна:\r\n- Ограничено е движението на всички МПС по АМ \"Хемус\" в участъка Каспичан – Варна. Обходен маршрут по път III-2008 Варна - Девня по крайезерния път.\r\n- Ограничено е движението на МПС над 12 тона по път I-9 от Бяла до Обзор поради обилен снеговалеж и влошени метеорологични условия;\r\n- Ограничено е движението за всички МПС по път III-208 от разклон Ветрино до гр. Провадия, поради почистване. Обходен маршрут: през с. Габърница - с. Петров дол - Провадия. /въвведено в 13:25 ч./\r\n- Ограничено е движението на МПС над 12 тона двупосочно по път I-4\r\n- Ограничено е движението на всички МПС по път I-2 от граница Шумен до Ветрино поради обилен снеговалеж и влошени метеорологични условия;\r\n- Ограничено е движението на всички МПС по път III-208 от пътен възел Ветрино до Провадия, поради обилен снеговалеж и влошени метеорологични условия; \r\n- Ограничено е движението на всички МПС по път III-2072 Вълчи дол – Добротич поради обилен снеговалеж и влошени метеорологични условия;\r\n- Ограничено е движението на всички МПС по път III-2901 Аксаковска панорама – Ветрино поради обилен снеговалеж и влошени метеорологични условия;\r\nОПУ Шумен:\r\n- Ограничава се движението на всички МПС по АМ \"Хемус\" в участъка ПВ „Каспичан“ – граница ОПУ Варна поради обилен снеговалеж и влошени метеорологични условия\r\n- А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: \r\n- Ограничено е движението на МПС над 12 тона двупосочно в участъка от София до пътен възел „Даскалово“ поради обилен снеговалеж и снегопочистване\r\nДруги въведени извънредни ограничения на движението:\r\nОПУ Благоевград: \r\n- Ограничено е движението по път II-84 Разлог – Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;\r\nОПУ Бургас:\r\n- Ограничено е движението за МПС над 12 т. по път II-79 Вълчаново – Средец поради ПТП. Водачите изчакват на място\r\n- ограничено за всички МПС по път III-906 гр. Варна – Горица затворен за всички МПС поради снегопочистване\r\n- ограничено за всички МПС по път III-7305 от Камчия – Люляково поради снегопочистване\r\nОПУ Варна:\r\n- Ограничение на движението за всички МПС по път II-27 Червенци – Бдинци поради нулева видимост, силен вятър и снегонавяване.\r\nОПУ Велико Търново:\r\n- Ограничено е движението по път III-405 Алеково – Козловец поради снегонавяване и нулева видимост /въведено в 00:37 ч./.\r\n- Ограничено е движението по път  III-407 Павел – Совата за МПС над 12 т. поради снегонавяване и нулева видимост /въведено в 00:51 ч./.\r\n- Ограничено е движението на МПС над 12 тона двупосочно по път I-4\r\nОПУ Видин:\r\n- Ограничено е движението по път III-1412 от разклона за с. Бранковци до с. Раковица от км 2+150 до км 14+000 поради снегонавявания. Обходен маршрут: Кула - Киряево - Раковица. /въведено в 08:24 ч./;\r\n- Ограничено е движението по път III-1413 Грамада – Синаговци за всички МПС, поради обилен снеговалеж и снегопочистване. /въведено в 09:26 ч./\r\n- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./\r\n- Ограничено е движението за всички МПС по път III-121 от с. Шишенци до гр. Кула от км 33+400 до км 50+300 поради снегонавяване.\r\nОПУ Враца:\r\n- Движение на МПС над 12 тона по път I-1 Сумер-Ботевград се осъществява двупосочно задължително с вериги поради силен снеговалеж.\r\nОПУ Габрово:\r\n- Ограничено е движението на МПС над 12 тона двупосочно по път I-4 за територията на област Габрово поради обилен снеговалеж и снегопочистване. /въведено в 15:52 ч/\r\nОПУ Добрич: \r\n- Ограничено е движението за всички МПС по път II-27 Добрич – Владимирово – Бдинци поради обилен снеговалеж и влошени метеорологични условия;\r\n- Ограничено е движението за всички МПС по път II-27 Добрич – Балчик поради обилен снеговалеж и влошени метеорологични условия;\r\n- Ограничено е движението на всички МПС по път II-29 Добрич – Генерал Тошево – ГКПП „Йовково“ поради обилен снеговалеж и влошени метеорологични условия.\r\n- Ограничено е движението на всички МПС по път II-71 Добрич – Силистра поради обилен снеговалеж и снегонавявания; \r\n- Ограничено е движението на МПС над 12 тона по път III-207 Тервел – Алфатар – Силистра поради обилен снеговалеж и снегонавявания;\r\n- Ограничено е движението на всички МПС по път III-207 Кочмар – Тервел поради обилен снеговалеж и снегонавявания;\r\n- Ограничено е движението на всички МПС по път III-293 Добрич – Крушари поради обилен снеговалеж и снегонавявания;\r\n- Ограничено е движението на всички МПС по път III-296 Генерал Тошево – Каварна поради обилен снеговалеж и снегонавявания;\r\n- Ограничено е движението на всички МПС по път III-2077 Кочмар – Тервел – Межден поради обилен снеговалеж и снегонавявания;\r\n- Ограничено е движението за всички МПС по път III-2702 Генерал Киселово – Ведрина – Добрич поради обилен снеговалеж и влошени метеорологични условия;\r\n- Ограничено е движението за всички МПС по път III-7105 Добрич – Житница – Балик поради обилен снеговалеж и влошени метеорологични условия;\r\n- Ограничено е движението на МПС над 12 тона по път III-7106 Кочмар – Карапелит поради обилен снеговалеж и снегонавявания;\r\n- Ограничено е движението за всички МПС по път III-2075 Орляк – Зърнево поради обилен снеговалеж и влошени метеорологични условия;\r\n- Ограничено е движението на всички МПС по път III-2903 Генерал Тошево – Росица поради обилен снеговалеж и влошени метеорологични условия;\r\n- Ограничено е движението по за всички МПС по път III-2904 Кардам – Дуранкулак поради снегонавявания и лоша видимост\r\n- Ограничено е движението за всички МПС по път III-2932 Крушари – Росица поради обилен снеговалеж и влошени метеорологични условия;\r\n- Ограничено е движението за всички МПС по път III-7102 Тервел – Ангеларии поради обилен снеговалеж и влошени метеорологични условия;\r\n- Ограничено е движението за всички МПС по път III-7103 Oногур – Телериг – Крушари поради обилен снеговалеж и влошени метеорологични условия;\r\n- Ограничено е движението за всички МПС по път III-9002 Балчик – Генерал Тошево поради снегонавявания и лоша видимост\r\nОПУ Кърджали:\r\n- Ограничено е движението по път III-865 Кърджали – Ардино за всички МПС с ремаркета и полуремаркета; /въведено в 07:51 ч./;\r\n- Движението в участъка от път l-5 надлез Кирково - ГКПП Маказа се извършва задължително с вериги; /въведено в 16:23 ч./\r\n- Ограничено е движението на МПС над 12 т. по път III-507 Кърджали-Мост поради обилен снеговалеж и влошени метеорологични условия.\r\n- Движение с вериги на всички МПС по път II-58 Комунига-Тополово-Асеновград в участъка с. Комунига - гр. Асеновград\r\nОПУ Кюстендил:\r\n- Ограничено е движението по I-6 Кюстендил-ГКПП Гюешево за ППС над 12 т. с ремаркета и полуремаркета поради силен снеговалеж и навявания\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради обилен снеговалеж и почистване. /въведено в 16:25 ч./;\r\n- Ограничено е движението на МПС над 12 тона двупосочно по път I-4 Ябланица – Севлиево поради обилен снеговалеж и снегопочистване. /въведено в 15:44 ч./;\r\nОПУ Пазарджик: \r\n- Временно движението по път II-84 Разлог – Велинград е ограничено за МПС над 12 т поради снегопочистване. /въведено в 19:35 ч. на 25.02/;\r\n- Ограничено е движението на МПС над 12 тона по път II-37 Пещера-Батак-Доспат, за всички останали МПС са задължителни вериги. /въведено в 14:51 ч./;\r\nОПУ Перник: \r\n- Временно движението по път III-1801 Перник – Голямо Бучино е ограничено за всички МПС поради снегопочистване. /въведено в 06:59 ч/;\r\n- Ограничено е движението за МПС над 12 тона двупосочно по път I-6 Перник – ГКПП Гюешево /въведено в 12:21 ч./\r\nОПУ Плевен:\r\n- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./\r\n- Движението на МПС над 12 тона се осъществява задължително с вериги на територията на цялата област;\r\nОПУ Пловдив: \r\n- Временно е ограничено движението за МПС над 12 тона с ремаркета и полуремаркета по път III-866 Девин – Кричим, поради силен снеговалеж и снегопочистване. /въведено в 08:58 ч./\r\n- Временно е ограничено движението на МПС над 12 тона с ремаркета и полуремаркета по път II-86 Асеновград – Смолян поради силен снеговалеж и снегопочистване. /въведено в 08:58 ч./\r\n- Движението на всички МПС по път II-58 Новаково – Кърджали задължително се осъществява с вериги; /въведено в 16:42 ч./\r\nОПУ Разград: \r\n- Ограничено е движението за всички МПС по път I-2 Русе – Разград – граница област Шумен поради влошени метеорологични условия.\r\n- Ограничено е движението за всички МПС по път II-23 Русе – Дулово поради влошени метеорологични условия.\r\n- Ограничено е движението за всички МПС по път II-49 Разград – Тутракан поради влошени метеорологични условия.\r\n- Ограничено е движението за всички МПС по път III-205 Исперих – Стефан Караджа поради влошени метеорологични условия.\r\n- Ограничено е движението за всички МПС по път III-702 Пристое – Лъвино поради влошени метеорологични условия.\r\n- Ограничено е движението за всички МПС по път III-2001 Ветово – Глоджево поради влошени метеорологични условия.\r\n- Ограничено е движението за всички МПС по път II-2002 Цар Калоян – Захари Стояново поради влошени метеорологични условия.\r\n- Ограничено е движението за всички МПС по път ІІІ-2003 Дряновец – Сеново поради влошени метеорологични условия.\r\n- Ограничено е движението за всички МПС по път III-2004 път I-2 – Балкански – път III-204 \r\n- Ограничено е движението за всички МПС по път III-2005 Самуил – Подайва поради влошени метеорологични условия.\r\n- Ограничено е движението за всички МПС по път ІІІ-2102 Черешово – Бисерци поради влошени метеорологични условия.\r\n- Ограничено е движението за всички МПС по път ІІІ-2302 Сеново – Просторно поради влошени метеорологични условия.\r\n- Ограничено е движението за всички МПС по път ІІІ-2304 Малък Поровец – Острово поради влошени метеорологични условия.\r\n- Ограничено е движението за всички МПС по път ІІІ-2305 Исперих – Зебил поради влошени метеорологични условия.\r\n- Ограничено е движението за всички МПС по път ІІІ-2306 Тодорово – Къпиновци поради влошени метеорологични условия.\r\n- Ограничено е движението за всички МПС по път ІІІ-4902 Побит Камък – Веселец поради влошени метеорологични условия.\r\n- Ограничено е движението за всички МПС по път ІІІ-7002 Ясенково – Голям извор поради влошени метеорологични условия.\r\nОПУ-Русе: \r\nОграничено е движението за всички МПС по третокласната пътна мрежа в област Русе поради влошени метеорологични условия.\r\n- Ограничено движение по път I-5 Русе – Бяла за МПС над 12 тона поради силен снеговалеж и снегонавявания; /въведено в 07:50 ч./\r\n- Ограничено е движението на всички МПС по път I-2 Русе – Разград поради влошени метеорологични условия.\r\n- Ограничено е движението на всички МПС по път II-21 Русе – Силистра поради силен снеговалеж и ограничена видимост;\r\n- Ограничено е движението на всички МПС по път II-23 Русе – Карнобат поради обилен снеговалеж и влошени метеорологични условия.\r\n- Ограничено движение по път II-51 Бяла-Попово за МПС над 12 тона поради силен снеговалеж и снегонавявания;\r\n- Ограничено е движението за всички МПС по път III-5402 Ценово-Обретеник поради снегонавявания.\r\nОПУ Силистра:\r\n- Ограничено е движението за всички МПС път I-7 Шумен – Силистра поради влошени метеорологични условия. /въведено в 15:06 ч./\r\n- Ограничава се движението на всички МПС по път II-21 Русе – Силистра, поради влошени метеорологични условия;\r\n- Ограничено е движението на всички МПС по път II-49 Калчево – Кошу Дере поради влошени метеорологични условия.\r\n- Ограничено е движението на всички МПС по път II-71 Силистра – Добрич поради обилен снеговалеж и снегопочистване;\r\n- Ограничено е движението на МПС над 12 тона по път III-2077 Каблешково – Межден поради обилен снеговалеж и снегопочистване; \r\n- Ограничено е движението на МПС над 12 тона по път III-207 Алеково – Тервел поради обилен снеговалеж и снегопочистване;\r\n- Ограничено е движението на всички МПС по път III-205 Тутракан – Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.\r\n- Ограничено е движението за всички МПС по път III-2305 Конево-Зебил поради обилен снеговалеж и снегопочистване.\r\nОПУ Сливен:\r\n- Ограничено е движението за всички МПС по път I-6 Гурково – Сливен поради обилен снеговалеж и влошена метеорологична обстановка.\r\n- Ограничено е движението за МПС над 12 тона по път II-55 Гурково – Нова Загора поради влошена метеорологична обстановка. \r\n- Ограничено е движението за всички МПС път III-662 поради нулева видимост и влошена метеорологична обстановка.\r\nОПУ Смолян:\r\n- Временно движението по път ІІІ-866 Девин – Михалково е ограничено за МПС над 12 т с ремаркета и полуремаркета поради снегопочистване. /въведено в 05:28 ч./;\r\n- Временно движението по път III-864 Пампорово – Стойките е ограничено за МПС над 12 т с ремаркета и полуремаркета поради снегопочистване; /въведено в 05:28 ч./; задължително движение на всички МПС с вериги; /09:53 ч./\r\n- Временно е ограничено движението на МПС над 12 тона за цялата област. /въведено в 07:51 ч./\r\nОПУ Смолян и ОПУ Пазарджик:\r\n- Временно движението на МПС над 12 тона по път II-37 Пазарджик – граница област София е ограничено, поради обилен снеговалеж и почистване. /въведено в 12:40 ч./\r\n- Временно движението по път II-37 Батак – Доспат е ограничено за МПС над 12 т с ремаркета и полуремаркета поради снегопочистване./въведено в 06:57 ч./;\r\nОПУ София:\r\n- Движението на МПС над 12 тона по път I - 6 проход Гълъбец /Долно Камарци – Буново/ се осъществява само с вериги поради продължителен и обилен снеговалеж. /въведено в 11:53 ч./\r\n- Движението на МПС над 12 тона по път I-1 Мездра – Ботевград се осъществява задължително с вериги;\r\nОПУ София и ОПУ Пловдив:\r\n- Временно движението по път I-6 София – Карлово в посока София двупосочно е ограничено за МПС над 12 т поради снегопочистване. /въведено в 06:18 ч./; \r\nОПУ Стара Загора: \r\n- Ограничено е движението за всички МПС по път I-6 Мъглиж – Николаево поради лоши метеорологични условия. \r\nОбходен маршрут: път I-5 Казанлък-Стара Загора - път II-66 Стара Загора-Нова Загора и II-55 Нова Загора-Гурково. /въведено в 14:00 ч./;\r\nОПУ Търговище:\r\n- Ограничено е движението за МПС над 12 тона по път I-4 поради обилен снеговалеж и влошени метеорологични условия;\r\nОПУ Шумен: \r\n- Ограничено е движението за всички МПС по път I-2 граница Разград – Шумен – граница Варна поради влошени метеорологични условия.\r\n- Ограничено е движението за всички МПС по път I-7 Шумен – Силистра поради влошени метеорологични условия.\r\n- Ограничено е движението на МПС над 12 тона двупосочно по път I-4 \r\n- Ограничено е движението за всички МПС път II-27 Памукчи – граница Варна поради влошени метеорологични условия.\r\n- Ограничено е движението на МПС над 12 тона път II-73 Смядово – Карнобат поради влошени метеорологични условия.\r\n- Ограничено е движението за всички МПС по път III-731 Радко Димитриево – Друмево поради влошени метеорологични условия.\r\nОграничено е движението за всички МПС по път III-205 Исперих – Стефан Караджа поради снегонавявания и ограничена видимост.\r\n- Ограничено е движението за всички МПС по път III-207 Векилски – Тервел поради влошени метеорологични условия.\r\n- Ограничено е движението за всички МПС по път III-2006 Мадара – Каспичан поради влошени метеорологични условия.\r\n- Ограничено е движението за всички МПС по път III-701 Нови Пазар – Никола Козлево поради влошени метеорологични условия.\r\n- Ограничено е движението за всички МПС по път III-702 Пристое – Духовец поради влошени метеорологични условия.\r\n- Ограничено е движението за всички МПС по път III-2007 Каспичан – Златна Нива поради влошени метеорологични условия.\r\n- Ограничено е движението за всички МПС по път III-2073 Никола Козлево – Векилски поради влошени метеорологични условия.\r\n- Ограничено е движението за всички МПС по път III-2075 Зърнево – Никола Козлево поради влошени метеорологични условия.\r\n- Ограничено е движението за всички МПС по път III-7002 Венец – Ясенково поради влошени метеорологични условия.\r\n- Ограничено е движението за всички МПС по път III-7003 Каолиново – Златна Нива поради влошени метеорологични условия.\r\n- Ограничено е движението за всички МПС по път III-7004 Тимарево – Струйно ограничено движение за всички МПС поради влошени метеорологични условия.\r\n- Ограничено е движението за всички МПС път III-7005 Тодор Икономово – Каолиново поради влошени метеорологични условия.\r\nОПУ Ямбол:\r\n- Ограничено движение за всички МПС по път Стефан Караджово - кръстовище с път II-79 Голямо крушово-Болярово поради снеговалеж, силен вятър и ограничена видимост.\r\n- Ограничено e движението за всички МПС по път II-53 Калчево – Зорница поради снеговалеж, силен вятър и ограничена видимост.\r\nМашини работили по зимното поддържане: 2375 бр.", "date": "2018.02.26", "title": "Актуална пътна обстановка"}
{"url": "http://www.focus-news.net/news/2018/02/26/2493282/zimata-se-zavarna-snyag-stud-i-silen-vyatar-skovaha-tsyalata-strana-obzor-iv.html", "text": "Зимата се завърна със страшна сила. Седмицата започна с отрицателни температури, обилен сняг и бурен вятър. Най-висока степен на предупреждение - червен код за силен снеговалеж  и силен вятър бе обявен в две области в страната –Смолян и Кърджали. В останалата част от страната бе в сила оранжев код. Заради влошената метеорологична обстановка голяма част от пътищата в страната бяха затворени, а множество населени места останаха без ток. Във връзка с усложнената зимна обстановка, министърът на регионалното развитие и благоустройството Николай Нанков свика съвещание на междуведомствения щаб. Пътната обстановка в страната се усложнява от силния вятър, продължаващите снеговалежи и снегонавявания. Лошото време доведе до забавяне и отлагане на редица полети, както и до километрични опашки на граничните пунктове.  Големи задръствания се образуваха в градовете, имаше и забавяне в разписанието на градския транспорт. В 41 училища в страната в понеделник бяха отменени учебни занятия заради влошените метеорологични условия и пътна обстановка. Най-много – 10 училища, бяха затворени в област Разград. В голяма част от страната вторник ще бъде неучебен ден. Вторник и сряда са обвени за неучебни за редица общини в страната. На места няма да се учи и на 1 март.\r\nПрез деня военнослужещи разчистиха затрупани пътни участъци и оказаха помощ на бедстващи хора в района на селата Лозица, Любеново и Въбел, на територията на Община Никопол, Област Плевен. Служители на пожарната в Дряново оказаха помощ на аварирал училищен автобус в с. Славейково. По първоначална информация, при излизане от селото, автобусът, превозващ 6 деца към с. Гостилица, попаднал в пряспа. Децата са изведени от автобуса и с автомобилите на пожарната служба са откарани до с. Гостилица, където са предадени на близките им. Екипи на енергоразпределителните дружества работеха по отстраняването на авариите и възстановяването на електрозахранването в засегнатите места\r\n2375 снегорина работят по почистването на републиканската пътна мрежа.  Вечерта АМ „Тракия“ беше затворена в двете посоки за всички видове МПС в участъка от Карнобат до Бургас поради силен вятър и нулева видимост. Ограничено е движението на МПС над 12 тона по АМ „Хемус“ в двете посоки поради обилен снеговалеж.  Затворена за движение е магистралата в участъка от п. в. „Каспичан“ до границата с област Варна, въведено е ограничение на движението за МПС над 12 т в участъка от Ботевград до Елешница в посока София. Обходен маршрут  в първия участък е по път III-2008 Варна - Девня по крайезерния път.\r\nПътища в областите Разград, Шумен и Добрич, с изключение на главен път I-9 и пътя Добрич – Варна, са затворени за движение за всички МПС. Изградени са временни контролно-пропускателни пунктове (КПП) на всички входно изходни артерии на област Добрич. Временно е ограничено движението на всички МПС по третокласната пътна мрежа на област Русе.\r\nПоради липса на видимост е затворен Подбалканският път между Мъглиж и Николаево. Обходният маршрут е по път I-5 Казанлък-Стара Загора - път II-66 Стара Загора-Нова Загора и II-55 Нова Загора-Гурково. \r\nСпряно е тежкотоварното движение по направлението Русе – Велико Търново – Проход на Републиката в посока Свиленград и пътя Коритна – Велико Търново.\r\nЦялата област Смолян е затворена за движение на тежкотоварни автомобили  /над 12 тона/, всички останали МПС се движат с вериги. По редица пътища в страната е въведено ограничение в  тежкотоварното движение.\r\nВъведена е забрана за движение на товарни автомобили над 12 тона по пътищата Шумен-Карнобат, Обзор-Кошарица, както и по автомагистрала „Люлин“ от ж.к. „Люлин“ до пътен възел „Даскалово“.\r\nПътят Елхово-Средец е затворен заради два аварирали ТИР-а, които препречват движението.\r\nЗатворени за всички МПС са проходите Дюлински, Твърдишки и Троянски. Забранени за МПС над 12 т са проходите Обзорски, Ришки, Котленски и Предел. Всички  превозни средства трябва да се движат с вериги в проходите Превала, Рожен и Печинско, там важи забрана за движение на МПС над 12 т с ремаркета и полуремаркета.  Проходът Пампорово е забранен за МПС над 3,5 т, там също движението се осъществява само с вериги. \r\nЗатворени са още пътищата Варна – Горица, Камчия – Люляково, Грамада – Синаговци, Шипково – Рибарица, Перник – Голямо Бучино, Никопол - Лозица  и Стефан Караджово - кръстовище с път II-79 Голямо крушово-Болярово поради снегопочистване; Русе – Разград,  Русе – Силистра, Ценово-Обретеник, Шумен – Силистра, Гурково – Сливен,  III-662 в област Сливен, Шипково – Рибарица, път III-121 от разклон за с. Раброво до разклон за с. Бориловец , Алеково – Козловец ,Червенци – Бдинци и Калчево – Зорница поради нулева видимост, силен вятър и снегонавяване.\r\nЗатворен е и път III-1412 от разклона за с. Бранковци до с. Раковица поради снегонавявания. Обходният маршрут е Кула - Киряево - Раковица.\r\nВластите призовават шофьорите, на които не им се налага да пътуват през нощта и утре да не тръгват на път. Прогнозата за следващите 3-4 дни е за усложняване на обстановката от очакваните средиземноморски и атлантически циклони, които ще преминат над страната. Температурите ще паднат до минус 15, минус 20 градуса, което е предпоставка за поледици.", "date": "2018.02.26", "title": "Зимата се завърна - сняг, студ и силен вятър сковаха цялата страна (ОБЗОР IV)"}
{"url": "http://www.focus-news.net/news/2018/02/26/2493289/tass-v-balgariya-se-spravyat-s-posledstviyata-ot-snegovalezhite-i-se-gotvyat-za-studeno-vreme.html", "text": "Снеговалеж, студ и силен вятър причиниха многобройни аварии по линията на електрозахранването и усложнения по пътищата, предава ТАСС. Според официална информация заради „силен вятър и нулева видимост към момента е ограничено движението на всички превозни средства по автомагистрала „Тракия“ в отсечката от Карнобат до Бургас“. Множество полети бяха отложени или забавени на софийското летище. За отстраняване на последствията от лошото време работят екипите на гражданска защита, като на места помага и армията информира руската агенция. Въпреки че се очаква снеговалежите да намалеят в следващите часове, България очаква отрицателни температури от минус два до минус 12 градуса, като във вторник се очакват нови снеговалежи, донесени от средиземноморски циклон.   : Цанко Цолов", "date": "2018.02.26", "title": "ТАСС: В България се справят с последствията от снеговалежите и се готвят за студено време"}
{"url": "http://www.focus-news.net/news/2018/02/26/2493287/sport-roberto-bautista-agut-otstrani-florian-mayer-na-starta-na-turnira-v-dubay.html", "text": "Испанецът Роберто Баутистка-Агут отстрани германеца Флориан Майер след 2:0 сета на старта на турнира в Дубай. Поставеният под номер три в основната схема тенисист ще играе на полуфиналите срещу победителя от срещата между Пиер-Юг Ербер и Жоао Соуса.", "date": "2018.02.26", "title": "Спорт: Роберто Баутиста-Агут отстрани Флориан Майер на старта на турнира в Дубай"}
{"url": "http://www.focus-news.net/news/2018/02/26/2493290/reuters-emanyuel-makron-shte-izvarshi-ofitsialno-poseshtenie-v-sasht-na-24-april.html", "text": "Френският президент Еманюел Макрон ще направи официално държавно посещение в САЩ и ще бъде приет от своя колега Доналд Тръмп, съобщиха от Вашингтон в понеделник, предава Reuters. \r\nГоворителят на Белия дом Сара Сандърс заяви пред репортери, че Макрон и неговата съпруга пристигат с цел „развиване на сътрудничеството между двете страни по икономически и глобални въпроси“. Сандърс поясни, че това е първото официално държавно посещение в САЩ от встъпването в длъжност на Доналд Тръмп. : Цанко Цолов", "date": "2018.02.26", "title": "Reuters: Еманюел Макрон ще извърши официално посещение в САЩ на 24 април"}
{"url": "http://www.focus-news.net/news/2018/02/26/2493288/veliko-tarnovo-135-kg-opasni-bitovi-otpadatsi-sabra-obshtinata-pri-poslednata-si-aktsiya.html", "text": "135.06 кг опасни битови отпадъци събра Община Велико Търново при последната си акция в края на миналата седмица. Инициативата се проведе в два поредни дни, в които бяха разкрити два мобилни пункта, на различни места в града, каза за Радио „Фокус“ – Велико Търново Мирослава Цонева, главен експерт Отдел „Околна среда“ в Общината. За сравнение, при последната подобна кампания, която се проведе през октомври миналата година, бяха събрани 141,5 килограма опасни битови отпадъци. \r\n„Освен това, в края на миналата седмица, хората са предали и 160 кг излязло от употреба електрическо и електронно оборудване, 35 кг батерии и 180 кг гуми“, поясни експертът. Тя уточни, че това е първата акция за настоящата година, но със сигурност ще има поне още две.\r\n„Фокус“ припомня, че опасните битови отпадъци се събират само и единствено от лицензирани фирми и Община Велико Търново отправя апел към гражданите ако имат такива да ги съхраняват на безопасно място до организирането на следваща подобна акция.\r\nЛуиза ТРАНЧЕВА", "date": "2018.02.26", "title": "Велико Търново: 135 кг опасни битови отпадъци събра Общината при последната си акция"}
{"url": "http://www.focus-news.net/news/2018/02/26/2493260/sofiya-vremenno-se-ogranichava-dvizhenieto-na-am-hemus-v-uchastaka-botevgrad-eleshnitsa-ot-km-45-do-km-14-v-posoka-sofiya-za-mps-nad-12-t-poradi-snegopochistvane.html", "text": "Временно се ограничава движението на АМ \"Хемус\" в участъка Ботевград - Елешница от км 45  до км 14, в посока на движение София, за МПС над 12 т поради снегопочистване. Това съобщиха от пресцентъра на Агенция \"Пътна инфраструктура\".", "date": "2018.02.26", "title": "София: Временно се ограничава движението на АМ \"Хемус\" в участъка Ботевград - Елешница от км 45  до км 14, в посока София, за МПС над 12 т поради снегопочистване"}
{"url": "http://www.focus-news.net/news/2018/02/26/2493284/nimh-nay-golyama-e-snezhnata-pokrivka-vav-vratsa-35-sm.html", "text": "Най-голяма е снежната покривка във Враца - 35 см. Това съобщиха за Агенция \"Фокус\" от Националния институт по метеорология и хидрология (НИМХ) при БАН. Данните са към 20.00 часа на база 12-часови измервания. Следват Свищов и Кюстендил с по 33 см и Оряхово и Сандански с по 30 см. На останалите места снежната покривка е под 30 см, в столицата тя е 20 см.\r\nнай-голямо количество валежи са измерени в Сандански, Рожен и Хасково - 18 л/кв. м.", "date": "2018.02.26", "title": "НИМХ: Най-голяма е снежната покривка във Враца - 35 см"}
{"url": "http://www.focus-news.net/news/2018/02/26/2493293/predstoyashti-mezhdunarodni-sabitiya-za-27-fevruari-agentsiya-fokus.html", "text": "Отговарящите за търговията министри на държавите от ЕС ще обсъдят търговските отношения с Южна Америка и Мексико.  Севернокорейската делегация, присъстваща на закриването на Зимната Олимпиада в Пьончан, лети обратно за Пхенян.  Германският канцлер Ангела Меркел и сръбският президент Александър Вучич ще дадат обща пресконференция след двустранна среща.  Председателят на ЕК Жан-Клод Юнкер е на посещение в Черна Гора, част от неговата обиколка на Западните Балкани.", "date": "2018.02.26", "title": "Предстоящи международни събития за 27 февруари (Агенция „Фокус“)"}
{"url": "http://www.focus-news.net/news/2018/02/26/2493294/sport-betis-pobedi-s-20-levante-v-mach-ot-primera-division.html", "text": "Бетис се наложи с 2:0 над Леванте в заключителния мач от 25-ия кръг на испанската „Примера дивисион“. Гостите поведоха през второто полувреме след автогол на Чема и попадение на Серхио Леон, като главният съдия показа общо седем  жълти картона – два за Бетис и пет за домакините. След победата си Бетис премина от 11-та до 7-ма позиция, докато Леванте падна до 19-то място и вече е в зоната на изпадащите. Лидер е Барселона с 65 точки, Атлетико Мадрид заема второ място с 58, а Реал Мадрид са трети с 51 точки.", "date": "2018.02.26", "title": "Спорт: Бетис победи с 2:0 Леванте в мач от „Примера дивисион“"}
{"url": "http://www.focus-news.net/news/2018/02/26/2493292/zoran-zaev-nadyavam-se-che-tsarkvite-na-makedoniya-i-balgariya-shte-otsluzhat-obshta-liturgiya.html", "text": "Министър-председателят на Македония Зоран Заев изрази в понеделник надеждата си, че Българската православна църква и Македонската православна църква ще отслужат обща литургия, предава македонската агенция Макфакс. Премиерът допълни, че според Договора за добросъседство, двете държави „са се съгласили да поддържат всички дейности, които биха довели до задълбочаване на сътрудничеството“ между София и Скопие. „Надявам се, че скоро ще имаме и обща литургия в България“, каза още премиерът. \r\nЗоран Заев и Бойко Борисов взеха участие в Инвестиционния форум в Лондон, концентриран върху Западните Балкани, в рамките на който присъстваха лидерите на държавите от региона. : Цанко Цолов", "date": "2018.02.26", "title": "Зоран Заев: Надявам се, че Църквите на Македония и България ще отслужат обща литургия"}
{"url": "http://www.focus-news.net/news/2018/02/26/2493291/ria-novosti-britanskiyat-vanshen-ministar-prizova-ruskiya-poslanik-v-london-vav-vrazka-sas-situatsiyata-v-siriya.html", "text": "Британският външен министър Борис Джонсън призова руският посланик Александър Яковенко във връзка със ситуацията в Източна Гута в Сирия, съобщава РИА Новости, като се позовава на официална информация от интернет страницата на британското външно ведомство. \r\n„Поканих руския посланик да дойде във Външното министерство за да съобщи за плановата на неговата страна относно реализацията на резолюция 2401“, се казва в съобщението, подписано от Джонсън. \r\nПо-рано Русия обяви хуманитарно примирие в Източна Гута и намерението за създаване на коридор за евакуация на цивилни, чийто координати предстоят да бъдат обявени, който ще действа на 27 февруари от девет часа сутринта до 14:00 часа следобед. Според Великобритания, „ако Русия може да спре за пет часа, може да го направи и за 24. Москва трябва да реши дали ще спазва напълно резолюцията, с която се е съгласила и за която е гласувала или иска да играем двулични игри“, пише още в съобщението на Джонсън. : Цанко Цолов", "date": "2018.02.26", "title": "РИА Новости: Британският външен министър призова руския посланик в Лондон във връзка със ситуацията в Сирия"}
{"url": "http://www.focus-news.net/news/2018/02/26/2493280/krasen-stanchev-sdelkata-za-chez-balgariya-ne-e-za-320-mln-evro-a-za-okolo-500-600-mln-evro.html", "text": "Сделката за ЧЕЗ-България не е 320 млн. евро, а около 500-600 млн. евро, защото има кредит, който трябва да се връща и оперативни разходи, които трябва да бъдат финансирани на първо време. Това коментира за Радио „Фокус“ Красен Станчев, основател на Института за пазарна икономика и преподавател в Софийския университет „Св. Климент Охридски“. Според него новият собственик на ЧЕЗ може да получи финансиране само по една схема: тогава, когато заложи активите на ЧЕЗ. \r\n„Когато „Инерком“ не може да си върне кредита, то тогава онези, които са финансирали сделката, ще станат собственици, това нещо е правено много пъти в Русия. Подобно нещо беше направено в България преди 2 години с Българска телекомуникационна компания (БТК), така че вероятно кредиторите на г-жа Гинка Върбакова ще придобият активите на ЧЕЗ, тоест 1/3 от пазара на България“, поясни Красен Станчев.\r\nТой уточни, че тогава, когато има ясен и стратегически инвеститор, залагането на активи не е някакво притеснение. Тогава, когато инвеститорът не е ясен, могат да се строят всякакви хипотези. Той допълни, че според една от хипотезите, капиталите, които стоят зад сделката, са руски.", "date": "2018.02.26", "title": "Красен Станчев: Сделката за ЧЕЗ-България не е за 320 млн. евро, а за около 500-600 млн. евро"}
