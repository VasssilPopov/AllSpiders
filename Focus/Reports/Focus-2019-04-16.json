{"url": "http://www.focus-news.net/news/2019/04/16/2647433/shumen-detski-folkloren-konkurs-da-sahranim-traditsiite-shte-se-provede-na-18-april.html", "text": "Шестият фолклорен конкурс „Да съхраним традициите“ за деца от детските градини ще се проведе в четвъртък, 18 април, от 09.00 часа в Младежкия дом. Това съобщиха от  Община Шумен . Тазгодишното издание на конкурса е част от програмата със събития на Община Шумен, с която се отбелязват 130 години от началото на предучилищното образование в града. В него ще се включат 440 деца от 26 детски градини от Шумен, Велики Преслав, Нови Пазар, Варна, Ямбол, Сливен, Нова Загора и от селата Дибич, Ивански, Вълнари и Салманово. В категория фолклорно-етнографски жанр /празник или обичай/ ще се състезават шест състава. Те ще пресъздадат обичаите Момински пролетен буенек и Ямболски коледарски буенек, Гергьовден, Прощъпулник, Ерменлия – обичай от Странджа и народни игри. В категория български народни танци ще се включат 16 танцови състава. От тази година в конкурсната програма е включена и нова категория – за фолклорно пеене, в която ще участват 13 изпълнители. В категория за изобразително-приложно изкуство малчуганите могат да участват с детски рисунки, пана, кукерски маски, кукли в български носии, глинени съдове, изработени от децата с помощта на родителите. Изпратените до момента експонати са подредени в изложба във фоайето на ДГ „Слънце“, корпус 2, а отличените творби ще бъдат показани на сцената на Младежкия дом по време на конкурса. Представянето на малките участници ще се оценява от професионално жури.  В четирите категории на конкурса ще бъдат отличени трите най-добре представили се формации и индивидуални изпълнители. Ще има и награда на публиката – за най-оригинална хореография.", "date": "2019.04.16", "title": "Шумен: Детски фолклорен конкурс „Да съхраним традициите“ ще се проведе на 18 април"}
{"url": "http://www.focus-news.net/news/2019/04/16/2647435/burgas-otkrivaneto-izlozhenieto-flora-2019-e-na-velikden.html", "text": "Броени дни ни делят от поредното издание на емблематичното за Бургас и най-мащабно у нас цветно изложение „Флора“. Това съобщиха от пресцентъра на  Община Бургас . В периода от 28 април до 7 май десетки професионалисти и любители ще представят най-доброто от продукцията си, влагайки страст и фантазия при аранжирането на атрактивни изложбени зони. Темата на „Флора 2019“ е „Цветно“, а официалното откриване ще бъде на самия Великден, 28 април, неделя. Община Бургас ви кани на този празник на сетивата и пролетта, който ще зареди посетителите с настроение и енергия. Сред  изненадите тази година са две петметрови арт инсталации, които ще бъдат разположени в зелените площи около експо център „Флора“. Асоциация на флористите в България подготвя впечатляващи аранжировки, а производителите и вносители на цветя и градински продукти ще представят своите интерпретации на тема „Цветно“. Арт ателиета и цветна анимация за децата, работилница по грънчарство, специално представяне на Асоциацията на флористите с демонстрация по флористика, презентация на цветните растения в България и разкриване на тайните на най-старата българска дантела – това са само част от събитията в програмата на изложението.", "date": "2019.04.16", "title": "Бургас: Откриването изложението „Флора 2019“ е на Великден"}
{"url": "http://www.focus-news.net/news/2019/04/16/2647434/sport-lokomotiv-plovdiv-pobedi-s-40-septemvri.html", "text": "Отборът на Локомотив (Пловдив) победи с 4:0 Септември в първи полуфинал за Купата на България на стадион „Лаута\".  \r\nФутболистите на Бруно Акрапович стигнаха до успеха след три гола в първото полувреме и попадение в самия край на двубоя. Реваншът между двата тима ще се играе след седмица в София.", "date": "2019.04.16", "title": "Спорт: Локомотив (Пловдив) победи с 4:0 Септември"}
{"url": "http://www.focus-news.net/news/2019/04/16/2647432/blagoevgrad-blagotvoritelen-kontsert-pod-nadslov-prolet-za-stanislav-shte-se-provede-v-simitli-na-19-april.html", "text": "Благотворителен концерт под надслов „Пролет за Станислав“ ще се проведе в Симитли на 19 април. Това съобщиха за  Радио „Фокус“ – Пирин  организаторите на събитието, което ще се проведе в 17.30 часа. В него участие ще вземат изпълнителите Борис Дали, Румяна Попова, Кирил Костов, Снежина Андреева и ансамбъл „Веселие“. Концертът е в подкрепа на Станислав Ильовски, който се нуждае от второ преливане на стволови клетки, което ще му даде шанс да стъпи на краката си. Събитието ще има символичен вход – 5 лв. \r\n„Фокус“ припомня: \r\nОт няколко седмици в Община Симитли се провежда дарителска кампания в помощ на Станислав. Към момента вече е събрана почти половината сума. Добър пример още в самото начало даде депутатът Стефан Апостолов. В началото на тази седмица бе проведен и благотворителен кулинарен базар в училище „Св. св. Кирил и Методий“ – Симитли. \r\nСтанислав Ильовски е 24-годишен, заболяването му е, на разбираем език за всеки, увреждане на крайниците, което увреждане не позволява самостоятелни движения. Сега за Станислав има надежда, преди месец в клиника –WV Hospital в Турция, Истанбул е направено първото вливане на стволови клетки на Станислав. Това му дава изключителен шанс за значително подобрение. На 22-ри април предстои ново вливане, чието въздействие ще е решаващо за следващите. За това събираме парите. \r\nЛивия НИНОВА", "date": "2019.04.16", "title": "Благоевград: Благотворителен концерт под надслов „Пролет за Станислав“ ще се проведе в Симитли на 19 април"}
{"url": "http://www.focus-news.net/news/2019/04/16/2647437/veliko-tarnovo-aktsiya-za-dobrovolno-kravodaryavane-zapalete-sveshtichka-darete-zhivot-shte-se-provede-v-tsarkva-sveti-nikola-na-tsvetnitsa.html", "text": "Акция за доброволно кръводаряване „Запалете свещичка, дарете живот“ ще се проведе във великотърновската църква „Свети Никола“  на Цветница. Това съобщиха за  Радио „Фокус“ – Велико Търново  от Отделението по трансфузионна хематология към МОБА: „Д-р Стефан Черкезов“във Велико Търново. Инициативата се провежда за 11-та проедна година, Тя ще започне в 9.00 часа и ще продължи до 14.00 часа. Медицинските екипи са разположени в сградата на Неделното училище към храма. По традиция на Цветница поне 20 души откликват на кръводарителската акция във Велико Търново. Преобладаващо това са млади хора, като сред тях често има и такива, които за първи път даряват доброволно и безвъзмездно кръв. От отделението уточняват, че всички желаещи да дарят кръв, но възпрепятствани да сторят това на Цветница, могат да го направят на място в отделението на МОБАЛ в работните дни от последната седмица преди Възкресение. Отделението по трансфузионна хематология е отворено от 8.00 до 13.00 часа всеки работен ден. Желаещите да дарят кръв трябва да са на възраст между 16 и 60 години, да са здрави и отпочинали. Такива, които имат остро заболяване, могат да дарят кръв след като оздравеят и се възстановят, което е след около две седмици. В деня на кръводаряването желаещите да дарят трябва да са закусили. Всеки кандидат-кръводарител преминава задължително през предварителен медицински преглед с цел да се установи дали кръводаряването би създало рискове за здравето, както на кръводарителя, така и на пациентите. \r\nНадежда КРЪСТЕВА", "date": "2019.04.16", "title": "Велико Търново: Акция за доброволно кръводаряване „Запалете свещичка, дарете живот“ ще се проведе в църква „Свети Никола“ на Цветница"}
{"url": "http://www.focus-news.net/news/2019/04/16/2647436/a1-on-makedoniya-parlamentat-na-niderlandiya-glasuva-za-vrashtane-na-vizite-za-albaniya.html", "text": "Парламентът на Нидерландия гласува в подкрепа на предложение от група депутати за връщане на визите за граждани на Албания, предава македонската електронна медия  A1 On . \r\n„Това решение дава право на правителството на Нидерландия да се обърне към Брюксел, тъй като Европейският съюз има последната дума по отношение на искането за връщане на визите за албанските граждани“, цитира медията медии от Тирана. \r\nИскането за премахване на визите за албански граждани бе мотивирано с увеличаването на престъпността на членовете на албанската мафия на територията на Нидерландия. Според холандците престъпните организации злоупотребяват с възможността да пътуват без визи в цяла Европа и разширяват мрежата си за контрабанда. \r\n„Бяхме принудени да поискаме връщане на визите за Албания по различни причини, включително предотвратяването на трансграничната престъпност. Молим правителството да внесе искане до Европейската комисия да започне процедура за незабавно премахване на либерализирането на визовия режим, тъй като много албанци, пристигащи в Нидерландия като туристи, са замесени в трафика на наркотици и хора към Великобритания“,  се казва в искането на групата депутати, внесла предложението за обсъждане.  \r\nНа парламентарната сесия нидерландският външен министър Стеф Блок заяви, че затягането на визовия режим е неоснователно и че може да усложни отношенията с Албания. Тереза Герова", "date": "2019.04.16", "title": "A1 On (Македония): Парламентът на Нидерландия гласува за връщане на визите за Албания"}
{"url": "http://www.focus-news.net/news/2019/04/16/2647463/sport-rezultati-ot-machovete-ot-shampionskata-liga.html", "text": "Изиграха се два реванша от 1/4-финалите в Шампионската лига. Барселона победи с 3:0 на Манчестър Юнайтед след две попадения на Лионел Меси, съответно  в 16-ата и 20-ата минута, и на Филипо Коутиньо в 61-вата минута.  \r\nВ другия мач-реванш Ювентус загуби с 1:2 при домакинството си на Аякс.", "date": "2019.04.16", "title": "Спорт: Резултати от мачовете от Шампионската лига"}
{"url": "http://www.focus-news.net/news/2019/04/16/2647442/sport-marko-chekinato-otstrani-stan-vavrinka-ot-turnira-v-monte-karlo.html", "text": "Марко Чекинато се класира за третия кръг на турнира по тенис на червени кортове от сериите „Мастърс\" в Монте Карло. Италианецът елиминира шампиона в надпреварата през 2014 година Стан Вавринка след 0:6, 7:6, 6:3. \r\nВ следващия етап на състезанието поставеният под номер 11 в основната схема ще играе с Гуидо Пея, който по-рано днес отстрани  Марин Чилич.", "date": "2019.04.16", "title": "Спорт: Марко Чекинато отстрани Стан Вавринка от турнира в Монте Карло"}
{"url": "http://www.focus-news.net/news/2019/04/16/2647441/prof-ivan-yordanov-knigata-pechati-na-vizantiyskata-administratsiya-v-balgariya-971-1118-e-estestven-zavarshek-na-izsledovatelski-protses-prodalzhil-poveche-ot-chetiri-desetiletiya.html", "text": "Книгата „Печати на византийската администрация в България (971-1118)“ е естествен завършек на изследователски процес, продължил повече от четири десетилетия, заяви  авторът проф. дин Иван Йорданов по време на представяне на монографията, предаде репортер на  Радио „Фокус“ - Шумен . Събитието, което се проведе в Корпус I на Шуменски университет, отбеляза и 70-годишният юбилей  на проф. Йорданов. „40 години трупах емперичен материал, който влезе в тази тема, а тя си струва, тъй като печатите са държавни знаци, те са част от администрацията, така научаваме не само имената на тези хора, но и админстративните промени, които са настъпвали, било то поради обективни фактори и други причини“, заяви проф. Йорданов. Той разказа, че идеята за книгата се породила от среща със студент, потърсил го за консултация. „Темата, която той анонсира като дипломна работа беше солидна, касаеща промяна на средновековните български градове от 1018 до 1118 година. Последната година изостри любопитството ми,  за 1018 е ясно, това е годината, в която Византия завладява България и започват промените. Направих хронологически преглед  и се потвърди, че  след началото на12 век няма нито един печат на византийски управител на българските земи. Това се породи идеята за тази книга“, разказа проф. Йорданов. В монографията не просто са събрани печатите на византийската администрация, но те са коментирани и подредени според движението на тази администрация в рамките на очертания период, посочи от своя страна доц. Тодор Тодоров, редактор на научния труд. „Това не е каталог на печати, а по скоро разглеждане на византийската администрация посредством печатите – с нейната динамика, промени, нюанси и дискусионни въпроси. Особено когато става дума за средновековна българска история, за съдбата на българситте земи като администрация след 971 година, най -малкото всеки един трябва да погледне тази книга преди да формулира една или друга теза или концепция по тези въпроси“, заяви доц. Тодоров. Той посочи, че книгата  много бързо ще намери  читатели не само сред специалистите. Доц. Тодоров поднесе поздравителен адрес по повод 70-тата годишнина на проф. Йорданов и подарък картина етюд на Преславската Златна църква. Поздравителен адрес поднесе и кметът на община Велики Преслав Алетксандър Горчев. Поздравления поднесе и доц. Юрий Проданов. „В най- кратките текстове, които човек може да си представи, идващи от историята, вие съумявате да направите един от най- вълнуващите исторически разкази. От името на ректора на Шуменския университе, на академичната общност и от мое име Ви поздравяваме с вашата 70-годишнина, с поредната ценна и стойностна научна книга, принос в българската историческа наука. За акадамичната общност, бидейки доктор хонорис кауза, наш колега в продължение на 3 десетилетия, за нас е чест и гордост, че сме заедно с Вас в научното и преподавателско поприще!, заяви доц. Проданов. Председателят на Постоянната комисия  по култура в Общински съвет- Шумен Венцислав Венков също поздрави проф. Йорданов.  През месец май книгата „Печати на византийската администрация в България (971-1118)“ ще бъде представена и на симпозиум по сфрагистика в Санкт Петербург. \r\nИвелина ИВАНОВА", "date": "2019.04.16", "title": "Проф. Иван Йорданов: Книгата „Печати на византийската администрация в България (971-1118)“ е естествен завършек на изследователски процес, продължил повече от четири десетилетия"}
{"url": "http://www.focus-news.net/news/2019/04/16/2647440/blagoevgrad-studenti-i-doktoranti-predstaviha-dokladi-na-yubileynata-20-a-studentska-konferentsiya-na-fakulteta-obshtestveno-zdrave-zdravni-grizhi-i-sport.html", "text": "Днес в Университетския център „Бачиново“ се проведе юбилейната 20-а студентска конференция на факултета „Обществено здраве, здравни грижи и спорт“. Това съобщиха от пресцентъра на  ЮЗУ „Неофит Рилски“ .  \r\nФорумът беше открит от доц. д-р Даниела Попова – заместник-декан на факултета и ръководител на катедра „ Кинезитерапия“. \r\n„За пореден път научният форум дава възможност на студентите и докторантите от факултета да представят своите съвместни разработки с колеги и преподаватели, да се запознаят с научните тематики и проблеми в другите специалности, да се опознаят, както и да направят своите първи научни публикации“, каза в обръщението си доц. д-р Даниела Попова \r\n„Конференцията измина дълъг път на утвърждаване и развитие, но днес можем да кажем, че основният замисъл на форума е постигнат – да подпомогне и да насърчи младите колеги, да им даде кураж и да им осигури възможност за научно израстване“, каза още доц. Попова. Тя благодари на ректорското ръководство за подкрепата и на проф. д-р Невена Пенчева, която е един от създателите на конференцията. \r\nПриветствие към участниците отправиха още деканът на факултета „Обществено здраве, здравни грижи и спорт“ доц. д-р Стоян Везенков, проф. д-р Невена Пенчева и проф. Петър Бонов, който бе специален гост на конференцията. \r\nСтудентският форум протече в пет секции – „Спорт“, „Кинезитерапия“, „Логопедия“, „Здравни грижи“ и „Социални дейности“, в които студенти и докторанти от факултета представиха 51 доклада и 13 постера. \r\nПредставените научни изследвания от участниците за пореден път показаха напредъка в научноизследователската дейност на факултета „Обществено, здраве, здравни грижи и спорт“. \r\nТазгодишният форум бе организиран от доц. д-р Мариела Филипова – председател на Организационния комитет, гл. ас. Елка Горанова, ас. д-р Христо Николов, ас. д-р Благой Калпачки, ас. д-р Мариана Бачева, ас. Мария Стойкова, докторанти и студенти от шестте катедри на факултета.", "date": "2019.04.16", "title": "Благоевград: Студенти и докторанти представиха доклади на юбилейната 20-а студентска конференция на факултета „Обществено здраве, здравни грижи и спорт“"}
{"url": "http://www.focus-news.net/news/2019/04/16/2647444/tsvetan-tsvetanov-gerb-shte-bade-mnogo-mrasna-kampaniyata-na-evropeyskite-izbori-a-oshte-po-mrasna-shte-e-na-mestnite.html", "text": "Не знам дали по време на предстоящата кампания от БСП ще говорят изобщо за европейски политики – както подобава на подобен тип избори. Ние, от ГЕРБ, искаме да имаме 7, а защо не и 8 евродепутати. Ще бъде много мръсна кампанията на европейските избори, а още по-мръсна ще е на местните. Това е заявил зам.-председателят на ПП ГЕРБ Цветан Цветанов в Костинброд, където е присъствал на среща на местната структура на партията, става ясно от публикация в профила му в социалната мрежа  „Фейсбук“ . \r\n„По време на събитието подчертах, че победа на евровота ще даде тласък на подготовката ни за местните избори. Обясних, че разликите в успехите на правителствата на Бойко Борисов и това на Пламен Орешарски са видими дори и на международната сцена. Тогава правителството на БСП бе изпаднало в международна изолация, а страната – със спрени еврофондове. Докато сега премиерът Борисов е един от най-уважаваните лидери в ЕС, а страната ни няма загубени европейски средства“, пише Цветанов. \r\nПо думите му правителството води последователна политика за увеличаването на доходите. „Икономиката ни работи отлично, а контрабандата е свита до рекордно ниски нива. Всичко това позволява да отделяме допълнителен ресурс, с който да се повиши стандарта на живот на хората. Коментирах, че същото се отнася и за пенсиите - вдигнахме минималната пенсия до 200 лв., а по Коледа и Великден българските пенсионери вече традиционно получават надбавки. Важно е да премахнем множеството фалшиви ТЕЛК-ове, защото заради тях се губят милиарди“, заявява Цветанов. \r\nТой посочва, че до този момент ПП ГЕРБ е подписала споразумение за политическо партньорство със СДС, „Обединени земеделци“ и ПП „Никола Петков“, като дори предстои подписване с още политически сили. „Като причина за тези наши действия изтъкнах както призива на председателя на ЕНП Жозеф Дол, така и убеждението ни, че диалогът е формулата за успеха, а не омразата“, добавя той. \r\nСпоред него предишното управление на Костинброд е оставило тежко наследство. „Нещата обаче сега са коренно различни. На 3 май е официалното откриване на централния градски площад в Костинброд. Много неща се направиха в града, той се модернизира и всичко това бе дълго чакано от хората. През следващия месец ще стартира рехабилитацията на трите километра, преминаващи през територията на община Костинброд – част от първокласния път София-Видин през прохода „Петрохан“, допълва Цветанов.  \r\nПо думите му заради всички тези успехи е призовал членовете и симпатизантите на ГЕРБ-Костинброд да бъдат постоянно в диалог с хората, да им говорят, да им покажат кой наистина е свършил нещо както на местно, така и на национално ниво.", "date": "2019.04.16", "title": "Цветан Цветанов, ГЕРБ: Ще бъде много мръсна кампанията на европейските избори, а още по-мръсна ще е на местните"}
{"url": "http://www.focus-news.net/news/2019/04/16/2647443/smolyan-riosv-zasilva-merkite-za-predotvratyavane-na-pozhari-v-zashtitenite-teritorii.html", "text": "Регионалната инспекция по околната среда и водите в Смолян засилва мерките за предотвратяване на пожари в защитените територии – изключителна държавна собственост (резервати и поддържани резервати). Това съобщиха от  РИОСВ – Смолян . \r\nСъс заповед на министъра на околната среда и водите периодът от 1 април до 31 октомври 2019 г. е определен за пожароопасен сезон. В тази връзка са дадени предписания на общините, на чиято територия попадат резервати и поддържани резервати – „Сосковчето”, „Кастраклий”, „Казаните”, „Червената стена”, „Момчиловски дол”, „Амзово”, „Шабаница”, „Конски дол”, за информиране и призоваване на населението да спазват мерките за пожарната им безопасност. \r\nЗа предотвратяването на пожари РИОСВ – Смолян организира специализирано наблюдение в защитените територии и осъществява засилен превантивен контрол върху дейността на собственици и ползватели на обекти, гори, земи в близост до тях.  В кметствата на населените места, в чиито землища попадат резервати, са създадени и се поддържат противопожарни депа, оборудвани със средства и материали за противопожарна защита. \r\nПри констатирани нарушения за заповедта на нарушителите ще се налагат глоби от 500 до 5000 лв. на физически лица и от 1000 до 10 000 лв. на юридическите.", "date": "2019.04.16", "title": "Смолян: РИОСВ засилва мерките за предотвратяване на пожари в защитените територии"}
{"url": "http://www.focus-news.net/news/2019/04/16/2647445/tass-yunesko-shte-okazhe-pomosht-na-frantsiya-za-vazstanovyavaneto-na-notr-dam.html", "text": "ЮНЕСКО подготвя декларация от името на държавите-членки в подкрепа на инициативи за възстановяване на катедралата Нотр Дам де Пари. Това съобщи във вторник генералният директор на организацията Одри Азуле, предава  TACC , като се позовава на информация от френски медии.  \r\n„Ние също така се готвим да предоставим на френската държава помощ от експерти, специализирани в обекти от световното наследство и експерти с богат опит в извънредни ситуации, както в първите часове след тях, така и в по-дълъг период\", обясни Азуле. \r\n„Страните по света искат да покажат на Франция солидарността си, която може да се демонстрира както символично, така и на материална основа, чрез осигуряване на финансиране. Френските власти ще решат какъв вид помощ възнамеряват да примат“, поясни генералният директор на ЮНЕСКО. \r\n„Нотр Дам де Пари е част от нашето колективно съзнание, тя е въплъщение на художествено и литературно наследство, отражение на духовния живот, това е много силна връзка, свързваща хората през границите на много страни. Трагедията ясно разкрива каква огромна сила притежава културното наследство на нашия свят“, подчерта Азуле. Тереза Герова", "date": "2019.04.16", "title": "ТАСС: ЮНЕСКО ще окаже помощ на Франция за възстановяването на Нотр Дам"}
{"url": "http://www.focus-news.net/news/2019/04/16/2647033/pregled-na-mezhdunarodnite-novini-do-6-chasa-agentsiya-fokus.html", "text": "Олтарът и олтарният кръст на катедралата Нотр Дам в Париж, която частично изгоря в резултат от избухналия в понеделник пожар, са спасени, заяви кметът на френската столица Анн Идалго, предава  ТАСС . \r\n„На мястото на тавана, където беше кулата, зее дупка, а частите й лежат на пода“, заяви градоначалникът. „Олтарът и неговият кръст са спасени“, добави Идалго. „Всичко е по-малко ужасно, отколкото се страхувах“. \r\nПо-рано представителят на катедралата Андре Фино заяви, че всички свещени предмети се намират в ризницата и нищо не ги заплашва. \r\n***  В НАТО се разтревожиха от охлаждането на отношенията между западните страни и Русия. Високопоставени представители на Алианса считат, че отсъствието на активен диалог може да доведе до въоръжена конфронтация. Мнението си, че отношенията между Северноатлантическата организация и Москва сега се по-лоши, отколкото по времето на Студената война изказа върховният главнокомандващ на обединените въоръжени сили на НАТО в Европа генерал Къртис Скапароти в интервю пред АП. По неговите думи, даже по времето на „желязната завеса“ между Алианса и СССР е имало диалог. „Ние разбирахме сигналите си. Говорихме си“, пише официалният печатен орган на руското правителство  „Российская газета“ . \r\nБезпокойството на четиризвездния генерал е предизвикано от обстоятелството, че всички контакти между страните практически са замразени и НАТО не знае какви са плановете на Русия. За трите години, през които той е главнокомандващ на европейските сили на Алианса, генералът се е срещал лично само два пъти с началника на руския Генерален щаб Валери Герасимов и няколко пъти е разговарял с него по телефона. \r\nВисокопоставеният офицер отбеляза, че смята комуникацията между военните за важна част от сдържането, тъй като противниците, които знаят възможностите и намеренията си, е по-малко вероятно да започнат конфликт. \r\n„Трябва да общуваме с Русия“, заяви командващият силите на НАТО в Европа. \r\n„Затова си мисля, че трябва да общуваме повече с Русия. Това гарантира, че ние се разбираме едни други и защо правим това, което правим“, заяви Скапароти. РГ отбелязва, че генералът не е говорил за това, кой пречи на Алианса да активизира диалога. \r\nЕксперти поясняват пред вестника, че Русия многократно е правила опити за активизиране на отношенията. „Алиансът бе канен да участва на конференции по международна сигурност, получиха предложение да пратят делегация на международните армейски игри. На полето на тези мероприятия бе напълно възможно да се започне неформален диалог, не те или въобще не отговаряха, или казваха категорично не“, припомня експерт, близък до руското министерство на отбраната. По неговите думи, не става ясно защо за необходимостта от затопляне на отношенията започват да говорят тези високопоставени офицери на НАТО, които или излизат в оставка, или вече са в такава. „Скоро на мястото на Скапароти ще дойде нов главнокомандващ и ще видим, дали той ще говори за необходимостта от затопляне на отношенията“, отбелязва събеседникът на изданието. \r\nСенатор Владимир Джабаров съобщи пред вестника, че ако заявлението на американския генерал бъде последвано от практически действия, то натрупалото се през последните десетилетия напрежение ще започне постепенно да отслабва. \r\n*** Огромният пожар, който опустоши катедралата Нотр Дам в Париж е „под контрол“, заявиха от противопожарната служба на френската столица, след като пожарникарите се бориха часове с пламъците, предава  AFP . \r\n„Пожарът е изцяло под контрол. Той е частично погасен и има остатъчни огнища, които трябва да се потушат“, заяви лейтенант-полковник Габриел Плюс. \r\n*** Хиляди активисти на природозащитни организации блокираха най-оживените улици на Лондон в понеделник в опит да принудят правителството да вземе мерки срещу ескалиращите климатични промени, пише британското ляво-либерално издание  Independent . \r\nЧленове на Extinction Rebellion (XR) завзеха улиците около Парламента, Оксфорд съркъс, Марбъл Арк, моста Ватерло и Пикадили съркъс в това, което се надяват да се превърне в елемент от международна седмица на протестите. \r\nОрганизаторите заявиха, че са планирали да окупират улиците за дни, като много от тях дори са готови да бъдат арестувани. \r\nПротестите, които XR описват като ненасилствено гражданско неподчинение, идват след подобна акция през ноември, когато хиляди окупираха пет моста в центъра на Лондон. Тогава полицията задържа 85 души. \r\nВ лондонския офис на Shell, активистите написаха \"Shell убива\" по стените му, залепиха за прозорците и разбиваха стъкла в предните врати. \r\n***  Френският милиардер Франсоа-Анри Пино обеща 100 милиона евро за възстановяването на катедралата Нотр Дам в Париж, която бе частично разрушена от голяма пожар, избухнал в понеделник, предава  AFP . \r\nВ изявление, изпратено до френската агенция, изпълнителният директор на „Керинг груп“, която притежава модните къщи „Гучи“ и „Ив Сен Лоран“, заяви, че „средствата, нужни за цялостното възстановяване на Нотр Дам“, ще бъдат \tпредоставени от инвестиционната компания на семейство Пино „Артемида“ (Artemis). \r\n***  Двама германски офицери бяха осъдени на по 10 месеца условно лишаване от свобода от Първоинстационния съд в Кания, след като свалиха гръцкото знаме от връх в Крит и го замениха с германско, пише електронното издание на вестник  Protothema . \r\nБезпрецедентният акт се е случил в неделя, когато двамата 23-годишни германски офицери, които служат в 115-и „Батальон Крило“ на НАТО, свалиха гръцко знаме в село Ставрос в района на Акротири близо до град Кания и го хвърлиха върху скалите, преди да издигнат германско на мястото му. \r\nТехните действия са докладвани на гръцките власти от шокирани местни жители, които са ги видели да свалят флага. \r\nСлед като Районният съд в Кания разгледа делото им, двамата са получили по 10 месеца лишаване от свобода условно с 3-годишен изпитателен срок, тъй като прокурорът не е бил убеден от твърденията им, че не са искали да осквернят гръцкото знаме. \r\nСпоред местните медии двамата млади офицери са казали на прокурора, че са се оказали в археологическия обект Ставрос след разходка и са се отнесли и вдигнали германски флаг! \r\nПри показанията си, двамата са твърдели, че не са искали да обидят Гърция или да осквернят нейния символ. \r\nИ двамата германски офицери вече са освободени. \r\n***  Президентът Еманюел Макрон обеща на френския народ, че пострадалата от пожара катедрала Нотр Дам ще бъде възстановена. Това, както съобщава кореспондент на  ТАСС , е заявил френският държавен глава пред журналистите на площада пред Парижката „Света Богородица“. \r\n„Тържествено ви обещавам, че ще възстановим катедралата. Всички заедно. От уртешния ден (16 април) започва набирането на средства както във Франция, така и извън нейните граници“, заяви Макрон. „Тази катедрала е част от френската история. Ние се гордеем с нея, успели сме да я издигнем преди повече от 800 години и я подобрявахме и надстроявахме век след век“, напомни той. \r\n„Давам тържествено обещание, че този проект ще бъде осъществен през идните години. Ще съберем за това най-добрите таланти, те ще са много и ще имат положителен принос във възстановяването“, продължи Макрон. „Ще възстановим катедралата Парижката „Света Богородица“ – всички французи го очакват от нас, нашата история и нашата съдба го изискват от нас“, подчерта той в заключение. \r\nДържавният глава заяви, че благодарение на парижките пожарникари, мобилизирани за гасенето на огъня в катедралата, е избегнат най-лошия сценарий. „Успяхме да избегнем най-лошото, но битката още не е спечелена“, заяви френският лидер пред журналистите, намиращи се на мястото на инцидента.Той добави, че „близките часове ще бъдат трудни“. „Благодарение на отдадеността на пожарникарите фасадата и двете главни камбанарии на катедралата не бяха разрушени“, съобщи Макрон. \r\nТой нарече пожара в катедралата „истинска трагедия“. „Искам да благодаря на служителите на пожарната служба, които продължават борбата с огъня. Те проявиха голям професионализъм“, каза още президентът. \r\n***  Поради липса на кворум, косовският парламент не успя да гласува да се наложи забрана на президента на страната Хашим Тачи да преговаря с Белград за размяна на територии между Белград и Прищина в рамките на диалога под егидата на Брюксел, предава  скопското електронно издание „МКД“ . \r\nПо-рано в понеделник парламентът одобри формирането на комисия за утвърждаване на военните престъпления, извършени от Сърбия по време на войната в Косово през 1998-1999 година. \r\nСлед обсъждането на проекторезолюцията, която забранява на косовския президент Хашим Тачи да говори за обмен на територии или корекция на границите, когато диалога със Сърбия продължи , в парламента нямаше гласуване поради липса на кворум. \r\n***  Основната структура на катедралата Нотр Дам в Париж е спасена след часове борба с бушуващата огнена стихия, заяви високопоставен служител на противопожарната служба на френската столица, предава  AFP . \r\n„Можем да кажем, че основната структура на Нотр Дам е спасена и запазена“, заяви началникът на парижката пожарна Жан-Клод Галет пред журналистите, като добави, че двете основни камбанарии на сградата вече са спасени. \r\nПо неговите думи, сега задачата е температурата във вътрешността на катедралата да бъде намалена, като се очаква тази процедура да отнеме няколко часа. \r\nЗаместник-вътрешният министър Лоран Нунес, който също е на мястото на инцидента, заяви, че за първи път „интензивността на огъня е намаляла“, но в същото време призова за „изключителна предпазливост“. \r\nОсвен това той защити решението да не се използват противопожарни самолети, както призова американският президент Доналд Тръмп по-рано в „Туитър“, защото подобно действие би представлявало „голяма опасност“ за сградата. \r\n***  Медиите публикуваха кадри на събралите се хора около горящата катедрала Нотр Дам в Париж, които се молят и пеят химни, предава американският портал  Breitbart . \r\nЧлен на екипа на радио „Нотр Дам“, католическата станция на  Ил дьо Франс, записа кадри на двойка от Париж, която пее „Поздравявам те, Мария“ , като други минувачи по мост Сен Мишел се присъединяват. \r\nСлед малко към групата се присъединяват около 100 души, а с напредването на вечерта, групата се увеличаваше все повече. \r\nЕдин очевидец заяви пред американския телевизионен канал CBS News: „Мисля, че сега е толкова емоционално, че чувам хора по улиците да пеят. Пеят и се молят и гледат как този ужасен огън продължава да упорства“. \r\nОттогава пожарът се е разпростря до емблематичните камбанарии на сградата, като пожарникарите в Париж твърдят, че изобщо не могат да спасят катедралата. \r\n***  Покупката на руски зенитно-ракетни комплекси (ЗРК) С-400 от Турция няма да промени ангажиментите й към НАТО, Анкара не е получила от своите съюзници „отговарящи на искането предложения“ за противовъздушни средства, заяви в понеделник турският министър на отбраната Хулуси Акар на конференция във вашингтонгския американо-турски съвет, предава  ТАСС . \r\n„Няма да има никакви промени в ангажиментите на Турция към НАТО. Покупката на С-400 е национално решение“, отбеляза министърът. \r\nПо неговите думи, Турция е „изправена пред сериозна въздушна заплаха“. „За съжаление, ние не получихме отговарящи на нашите искания предложения от нашите съюзници. Предложението за С-400 отговаряше на нашите потребности за съвместно производство, технологии и цени“, подчерта Акар. \r\nТой коментира и решението на Вашингтон да спре участието на Анкара в програмата за създаването и получаването на американски многофункционални изтребители от пето поколение F-35. „Турция не е просто купувач на F-35, ние сме част от програмата”, подчерта министърът. \r\nВ коментар за възможното въвеждане на едностранни американски санкции срещу републиката, както изисква Закона „За противодействие на противниците на Америка чрез санкции“ (CAATSA), Акар отбеляза: „Турция и САЩ не са противници и в този смисъл санкции не трябва да се разглеждат“. Става дума за това, че този американски закон предвижда въвеждане на рестрикции срещу трети страни, които си сътрудничат с военния и разузнавателния сектор на Русия. \r\nТурският министър подчерта също, че предложението на САЩ за придобиване на американски ЗРК „Пейтриът“ „се изучава внимателно“. „Считаме, че този въпрос може да бъде решен посредством конструктивен диалог. Очакваме сдържаност и търпение в този процес от страна на САЩ“, заключи той. \r\n***  Докато Вашингтон очаква с нетърпение публикуването на доклада на Робърт Мюлер за предполагаемата руска намеса на изборите в САЩ, адвокатите на държавния глава Доналд Тръмп работят трескаво, за да довършат \"контрадоклад\" срещу твърденията на специалния прокурор, отбелязва американското издание  Washington Examiner . \r\nЕкипът на Тръмп работи по насрещния доклад в продължение на месеци, като още миналия август стана ясно, че документът ще се съсредоточи върху това дали започването на 22-месечното разследване на Мюлер е законно. \r\nСъобщава се, че докладът е от 140 страници, но адвокатът на Тръмп Руди Джулиани изрази надежди, че ще успее да редуцира текста до една трета от първоначалния му обем. Причината – последните заключения, от които стана ясно, че не може да бъдат доказани контактите между екипа на Тръмп и руснаците. Съгласно думите на Джулиани каза, по-голямата част от контрадоклада вероятно ще се съсредоточи върху възпрепятстването на претенциите за правосъдие. \r\nОчаква се документът от адвокатите на Тръмп да предизвика вътрешен дебат в екипа на Мюлер по казуса дали за това дали президентът е възпрепятствал правосъдието. В своето резюме Уилям Бар пише, че той и заместник-главният прокурор Род Розенщайн са заключили, че няма достатъчно доказателства за доказване на подобно твърдение. \r\nБар сигнализира, че публикуването на доклада ще стане факт тази седмица.Остава неясно каква част от него ще бъде редактирана.  \r\n„Докато чакат за излизането на доклада, в Конгреса се запасяват с уиски и планират поръчки за пица в очакване на маратона за четене на документа с обем от 400 страници“, разкриват от редакцията.", "date": "2019.04.16", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2019/04/16/2647032/obstanovkata-na-gkpp-kapakule-se-normalizira-obzor.html", "text": "След като в неделя над 200 камиона на български превозвачи бяха блокирани заради задължения към турската тол система на ГКПП „Капъкуле“, в понеделник обстановката се нормализира.  \r\nПо информация на Генералното ни консулство турските митнически власти са установили, че са били допуснати технически грешки при около 100 случая с чужди граждани и са били надвзети парични суми.  \r\nКъм момента не може да се каже при колко от тези случаи става въпрос за български граждани и фирми. Но на състоялата се среща на генералния ни консул в Одрин с директора на Митници „Тракия“ е постигната договореност до края на тази седмица и след изготвянето на пълен анализ на въпросните грешки, турската страна да предостави на ГК Одрин списък на автомобилите, на които са били наложени и заплатени по-високи такси. Ще бъде предоставен и електронен адрес, на който да се изпращат молби за възстановяване на надвзетите суми.  \r\nТурската страна е поела ангажимент след получаване на въпросните молби надплатените финансови средства да бъдат възстановени в кратък срок.  \r\nВ Генералното ни консулство в Одрин към момента са постъпили 2 конкретни сигнала от български граждани за надвзети суми за неплатени пътни такси, които се проверяват.  \r\nМеждувременно  министърът на транспорта, информационните технологии и съобщенията Росен Желязков  проведе среща днес с посланика на Република Турция у нас д-р Хасан Улусой. Срещата бе по покана на министър Желязков и е във връзка със създалата се ситуация по забавяне на преминаването на леки и тежкотоварни автомобили на турско-българската граница.  \r\nПосланик Улусой информира министър Росен Желязков, че считано от 11 април 2019 г., на граничните контролно-пропускателни пунктове в Турция, в това число и тези с Република България, функционира интегрирана система за управление и събиране на такси и глоби, свързани с използването на пътната инфраструктура на турската държава (тол система). От 11 април 2019 г. неплатени тол такси и глоби за електронно констатирани пътни нарушения се установяват и събират на излизане от Република Турция.  \r\nЗа  “Фокус“  изпълнителният директор на Камарата на автомобилните превозвачи Димитър Димитров коментира, че автомобили, които довчера са имали да плащат, днес минават. „Това е положението към момента. Опашката е голяма“, допълни Димитров. Той обърна внимание, че автомобили, които са имали да плащат, минават свободно през „Лесово“, а на „Капитан Андреево“ биват задържани, докато не си платят глобата. \r\nСпоред него не е ясно за какво служат тези глоби. По думите му информацията от шофьорите е, че много често на пунктовете, където се плаща и се взимат стикери по турската тол система, липсва устройство и превозвачите биват принудени да нарушават правилата. Димитър Димитров допълни, че се е знаело, че тази акция приключва до неделя вечерта. „Т.е. събира се, каквото се събира до неделя. Пълнят хазната, колкото могат до неделя и от понеделник напрежението спада и не се събира нищо“, обясни Димитров. По думите му това са прийоми на турската страна, които не са от вчера. Той даде пример с проблемите с разрешителното на турската граница и посочи, че те се появяват винаги в петък след обяд.  \r\nСпоред въведената на ГКПП в Турция нова система на излизане от страната се изисква плащане на незаплатени пътни такси от 1 януари 2017 г. насам. Българските граждани, желаещи да проверят дали имат неплатени пътни такси в Турция, зачислени на техните моторни превозни средства, може да го направят на електронен адрес:  \r\nВ момента новата система включва събиране единствено на неплатени пътни такси – за магистрали, мостове, пътни съоръжения, но се очаква в бъдеще да заработи в пълен капацитет, включително и за събиране на неплатени глоби за нарушение на правилата за движение на територията на Турция. Във връзка с това е препоръчително българските граждани стриктно да спазват правилата за движение по пътищата и други разпоредби на територията на Турция. \r\nДеница КИТАНОВА", "date": "2019.04.16", "title": "Обстановката на ГКПП „Капъкуле“ се нормализира (ОБЗОР)"}
{"url": "http://www.focus-news.net/news/2019/04/16/2647446/blagoevgrad-izlozhbata-nevrokopskata-sv-mitropoliya-pastiri-i-pastvo-shte-bade-otkrita-v-zalite-na-regionalen-istoricheski-muzey-blagoevgrad-na-18-april.html", "text": "На 18 април в залите на Регионален исторически музей – Благоевград ще бъде открита изложбата „Неврокопската Св. Митрополия – пастири и паство”. Това съобщиха от пресцентъра на  РИМ – Благоевград . Изложбата ще бъде открита от 17.00 часа. Експозицията е посветена на 125-годишнината от учредяването на Неврокопската Света митрополия и 175-годишнината от изграждането на църквата „Въведение Богородично” в Благоевград. Състои се от фотодокументална част и материали от фонда на музея.Представени са църковни одежди на първият Неврокопски митрополит Иларион, богата църковна утвар, икони, богослужебна книжнина, документи от храмове в епархията.", "date": "2019.04.16", "title": "Благоевград: Изложбата „Неврокопската Св. Митрополия – пастири и паство” ще бъде открита в залите на Регионален исторически музей – Благоевград на 18 април"}
{"url": "http://www.focus-news.net/news/2019/04/16/2647031/obvinenie-za-mestan-zaradi-katastrofata-na-patya-za-makaza-obzor.html", "text": "Лидерът на ПП ДОСТ Лютви Местан e с повдигнато обвинение за причиняване на смърт по непредпазливост за тежката катастрофа между два автомобил в района на село Загорско по главния път към ГКПП „Маказа”. При инцидента, станал в неделя, загина 6-месечно бебе, а майка му, 10-годишния му брат и бащата пострадаха. Местан и другият водач са тествани за алкохол и наркотици, като пробите им са отрицателни. От двамата са взети и кръвни проби.  \r\nПо случая до момента е извършен оглед на местопроизшествието, разпитани са свидетели очевидци, назначени са съдебномедицински експертизи. Събраните до момента доказателства са дали основание да се приеме, че Местан е нарушил Закона за движение по пътищата, в резултат на което по непредпазливост е причинил смъртта на 6-месечното дете.  \r\nСлед задържането му за 24 часа, Местан бе пуснат под парична гаранция в размер на 10 000 лева и му е наложена забрана да напуска пределите на страната. Разследването по делото продължава, предстои събирането на гласни доказателства, огледи на моторните превозни средства, които са иззети по делото като веществени доказателства и назначаване на съдебна автотехническа експертиза. \r\nСъстоянието на тримата пострадали в тежката катастрофа е стабилно. Те са настанени в МБАЛ „Д-р Атанас Дафовски“ в Кърджали с повърхностни наранявания, които не застрашават живота им. Майката е с рани в областта на челото, няма увреждане на съзнанието, нито черепно-мозъчни травми. Детето е с контузии на главата и глезена. Бащата е с контузии на кръста, със спукан прешлен и трябва да бъде обездвижен за известно време. \r\nПред журналисти в Кърджали Местан заяви, че е съкрушен от случилото се. Той отбеляза, че има вяра в разследващите органи и очаква да се установи истината за тежката катастрофа. Местан посочи, че при инцидента е бил ударен челно от другия автомобил, в който е пътувало семейството. По думите му той е бил ударен от другата кола, което може да се види от разположението на автомобила му – в средата на платното, ударен само отпред, а не вляво или отзад.", "date": "2019.04.16", "title": "Обвинение за Местан заради катастрофата на пътя за „Маказа“ (ОБЗОР)"}
{"url": "http://www.focus-news.net/news/2019/04/16/2647006/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Докато Вашингтон очаква с нетърпение публикуването на доклада на Робърт Мюлер за предполагаемата руска намеса на изборите в САЩ, адвокатите на държавния глава Доналд Тръмп работят трескаво, за да довършат \"контрадоклад\" срещу твърденията на специалния прокурор, отбелязва американското издание  Washington Examiner . \r\nЕкипът на Тръмп работи по насрещния доклад в продължение на месеци, като още миналия август стана ясно, че документът ще се съсредоточи върху това дали започването на 22-месечното разследване на Мюлер е законно. \r\nСъобщава се, че докладът е от 140 страници, но адвокатът на Тръмп Руди Джулиани изрази надежди, че ще успее да редуцира текста до една трета от първоначалния му обем. Причината – последните заключения, от които стана ясно, че не може да бъдат доказани контактите между екипа на Тръмп и руснаците. Съгласно думите на Джулиани каза, по-голямата част от контрадоклада вероятно ще се съсредоточи върху възпрепятстването на претенциите за правосъдие. \r\nОчаква се документът от адвокатите на Тръмп да предизвика вътрешен дебат в екипа на Мюлер по казуса дали за това дали президентът е възпрепятствал правосъдието. В своето резюме Уилям Бар пише, че той и заместник-главният прокурор Род Розенщайн са заключили, че няма достатъчно доказателства за доказване на подобно твърдение. \r\nБар сигнализира, че публикуването на доклада ще стане факт тази седмица.Остава неясно каква част от него ще бъде редактирана.  \r\n„Докато чакат за излизането на доклада, в Конгреса се запасяват с уиски и планират поръчки за пица в очакване на маратона за четене на документа с обем от 400 страници“, разкриват от редакцията. \r\n***  Министърът на външните работи на Иран Мохамад Джавад Зариф посъветва трите страни, подписали споразумението за ядрената програма на страната - Германия, Франция и Великобритания, да четат внимателно документите, които подписват. Първият дипломат на Техеран подчерта чрез съобщение в социалната мрежа „Туитър“, че в договора от 2015 г. на страната му няма изрично наложена забрана за обогатяване на уран –„нито сега, нито след 2025 г.“, съобщава изданието  Tehran Times . \r\nЗариф реагира на коментар на френският посланик във Вашингтон Жерар Аро, който в събота заяви, че „е невярно да се каже, че при изтичането на срока на действие на споразумението Иран ще може да обогатява уран\". \r\nПо силата на международното споразумение, официално наречено Съвместен всеобхватен план за действие, Иран е длъжен да ограничи ядрените си дейности в замяна на прекратяването на икономическите и финансовите санкции. Съгласно споразумението, одобрено с Резолюция 2231 на Съвета за сигурност на ООН, ограниченията за програмата за обогатяване на Иран ще бъдат премахнати през 2025 г. \r\n„Напомняме на нашите партньори от Е3 по споразумението: Няма забрана за обогатяване на уран от страна на Иран нито в договора, нито в резолюцията на ООН. Нито сега, нито до 2025 г. или след това“, категоричен бе Зариф, като същевременно посъветва френския дипломат на проучи текста на договора за ядрената програма на Иран.  \r\n„Би било полезно европейските партньори действително да прочетат подписания от тях документ и да обещаят да го спазват”, отбеляза Зариф. \r\nВ допълнение заместникът на Зариф Абас Аракчи заяви, че Франция трябва да обясни за забележките на своя посланик. Ако те отразяват позицията на френското правителство, то тогава може да се заключи, че Париж нарушава споразумението и Резолюция 2231 на Съвета за сигурност на ООН. \r\n***  Коментирайки ситуацията след военния преврат в Судан и оттеглянето от власт на президента на Алжир, израелският вестник  The Jerusalem Post  определя последните събития в Близкия изток като „втора арабска пролет“. Остава отворен въпросът дали съседите на двете страни ще потърсят вдъхновение в ситуацията в Алжир или Судан. „Може би да, а може би не. Нито една от двете страни не се намират в центъра на арабския свят“, заключва изданието.  \r\n„Показаха им вратата. Сега ще възникнат въпроси дали протестите ще имат по-дълбоки последици за региона. И в двата случая основна роля играят жените, а младежта отново е в състояние на еуфория“, подчертават от редакцията.  \r\nВъпреки това регионалните медии, както и авторитарните режими в съседните страни са уплашени. След арабската пролет, която започна в края на 2010 г., в почти всяка страна се наблюдава сериозно затягане на гайките. Това е, което обединява различните съюзнически блокове, било то Иран, Саудитска Арабия, Катар или Турция. Липсата на протести означава, че никой от лидерите не напуска поста. \r\nВ целия регион можете да видите различни авторитарни тенденции. Например в Турция след опита за преврат през 2016 г. хиляди държавни служители бяха уволнени, в Саудитска Арабия се преструват, че извършват реформи и след това арестуват активисти, а в Иран тподтискат протестите на опозицията. Лозунгът - няма повече хаос и нестабилност. \r\nНо в Судан или Алжир протестите не доведоха до истински преход към демокрация или към приобщаваща политическа система. Вместо това армията се намеси. В Алжир за контрол на ситуацията до президентските избори на 4 юли бе повикан съюзник на Абделазиз Бутефлика.  \r\nОзначава ли това, че и двете страни просто ще заместят един авторитарен режим с друг? Може би службите за сигурност и армията, които се страхуват от промяната, просто ще сменят завесите, но къщата ще остане същата? \r\nПо-дълбоките последствия показват, че на младите хора не им се дава това, от което се нуждаят. Измина почти десетилетие от арабската пролет, цялото поколение е израснало в региона, много от тези, които са били на по 10 г. по време на протестите, а сега са 18, ще зададат на своите лидери нови въпроси. Ще почерпят ли те вдъхновение от ситуацията в Алжир или тази в Судан?  Може би не. \r\nПричината, поради която събитията в Алжир и Судан може да имат по-малко въздействие от протестите в Египет или Тунис от 2011 г., е, че нито една от тези страни не се намира в центъра на арабския свят. Египетската революция от 2011 г. и втората революция от 2013 г., в резултат на което „Мюсюлманско братство“ загуби власт, са важни, защото самият Египет е важен. Това е един от традиционните центрове на Близкия изток за образование, информация и власт. В Судан живеят 40 млн. души, БВП на страната е 117 милиарда долара, а Алжир има съответно 41 милиона души и 170 милиарда долара. В същото време населението на Египет е повече, отколкото в двете страни заедно, а БВП е 235 милиарда долара. \r\nОставката на Омар Башир може да доведе до някаква нестабилност в страните от Африканския рог. Това е важно, защото Судан е сред страните, които са от голямо значение за Турция и Саудитска Арабия. Те инвестират в съседни на Судан регион заради участието във войната в Йемен. Това означава, че Иран също се интересува от това, което се случва там. \r\nПрез 2016 г. Судан изгони иранския посланик. Техеран обаче използва страната за контрабанда на оръжия. Там също имаше представителство и ХАМАС. Така че това, което се случва в Судан, засяга и Израел и Палестина. Хората са в очакване на това, което предстои да се случи.", "date": "2019.04.16", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/04/16/2647007/predstoyashti-sabitiya-v-stranata-za-16-april-agentsiya-fokus.html", "text": "*** \r\nОт 15.30 часа на „Дондуков“ 2 държавният глава Румен Радев ще разговаря с министър-председателя на Грузия Мамука Бахтадзе. \r\n*** \r\nОт 09.00 часа с молебен в Катедрален храм „Рождество на Св. Богородица“ ще започне тържественото честване на 140-ата  годишнина от приемането на Търновската конституция. Народните представители ще бъдат посрещнати в 10.00 часа в музей „Възраждане и Учредително събрание“, където ще бъде тържествената сесия на 44-то Народно събрание.  \r\n*** \r\nОт 10.30 часа в залата на Учредителното събрание ще започне възстановка на събитията от 1879 г. От 10.50 часа ще започне Тържествената сесия на Народното събрание по повод 140 години от приемането на Търновската конституция. На събитието ще присъства и президентът Румен Радев. Изказване ще направи председателят на Народното събрание Цвета Караянчева.  \r\n*** \r\nОт 12.30 часа народните представители ще поднесат венци и цветя на паметника „Майка България“. Те ще наблюдават спектакъла „Искри“ на Националната гвардейска част и изпълнения на младежите от Детско-юношески фолклорен ансамбъл „Българче“.  \r\n*** \r\nОт 20.30 часа ще започне тържествената заря-проверка на площад „Цар Асен I”. Присъстващите ще наблюдават и аудио-визуалния спектакъл „Царевград Търнов - звук и светлина“. \r\n*** \r\nОт 15.30 часа президентът Румен Радев ще се срещне с министър-председателя на Грузия Мамука Бахтадзе на „Дондуков“ 2. \r\n*** \r\nМинистър-председателят Бойко Борисов ще се срещне с премиера на Грузия Мамука Бахтадзе, който е на официално посещение в България по покана на българския премиер. След срещата на двамата премиери, около 10.00 часа,  са предвидени изявления за медиите. \r\n*** \r\nОт 08.00 часа в централата на ПП ГЕРБ (пл. „България“ 1, НДК Административна сграда, ет. 17) партията ще подпише политическо партньорство с ПП „Никола Петков“. По-късно представители на двете партии ще дадат пресконференция. \r\n*** \r\nОт 09.00 часа в хотел „Хилтън“ ще започне форумът „Дигитална трансформация: IT предизвикателства“. \r\n*** \r\nОт 09.30 часа в зала 6 на НДК ще започне десетото издание на форума „Шумът на парите“.  \r\n*** \r\nОт 09.30 часа 26-и състав на Софийски градски съд ще заседава по делото срещу Валентин Димитров и др., обвинени в длъжностно присвояване в особено големи размери. \r\n*** \r\nОт 10.00 часа във Висшето транспортно училище „Тодор Каблешков“ лидерът на БСП – София Калоян Паргов, който е и заместник-председател на Комисията по транспорт и туризъм в Столичния общински съвет, ще участва в тържественото откриване на изложението \"Транстренд 2019\" – Иновации, бизнес и образование в транспорта. \r\n*** \r\nОт 10.00 часа пред Министерството на правосъдието ще се състои протест, на който ще бъдат изгорени неизпълнени съдебни решения.  \r\n*** \r\nОт 10.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в Американския център към Столична библиотека ще се проведе национална конференция с международно участие на тема „Зависимият човек. Фактори на зависимостта“. \r\n*** \r\nОт 10.00 часа във фоайето на Учебен блок 12 на Техническия университет за осма поредна година ще се проведе изложението на работодатели – „Стажове“. \r\n*** \r\nОт 10.30 часа Центърът за развитие на човешките ресурси организира семинар за професионално развитие на тема „Принципите на европейската кредитна система за професионално образование и обучение /ECVET/ и обучението на работното място“. Събитието ще се проведе пресконференция на ул. „Граф Игнатиев“ 15, ет. 1. \r\n*** \r\nОт 10.30 часа в конферентна зала „Тракия“ на Хотел „Рослин Тракия“ ще бъдат представени дейностите по проект „Методическа подкрепа за развитието на „зелените“ обществени поръчки в България“, изпълняван от Агенцията по обществени поръчки. \r\n*** \r\nОт 10.00 часа в зала „Тържествена“ на УНСС ректорът проф. д.ик.н. Стати Статев и министърът на труда и социалната политика Бисер Петков ще открият третото издание на „Кариери УНСС 2019”. От 11.00 часа във фоайето на УНСС ще се проведе кариерният форум „Кариера УНСС – 2019“.  \r\n*** \r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа 16-и състав на Специализирания наказателен съд ще заседава по делото срещу Крум К., Мирослав Е. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се проведе пресконференция на Минно-геоложкият университет „Св. Иван Рилски“ във връзка с предстоящата инициатива за Ден на отворените врати. \r\n*** \r\nОт 11.00 часа в зала „Сердика“ на Гранд хотел София ще започне пресконференция по повод предстоящия панаир за металорежещи машини и машини за пластична деформация „ЕМО-Хановер“. \r\n*** \r\nОт 12.00 часа „Коалиция за България“ ще внесе в ЦИК листата си с кандидати за евродепутати. \r\n*** \r\nОт 13.30 часа 5-и състав на Специализирания наказателен съд ще заседава по делото срещу Васил А. и Орлин Б., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 11-и състав на Специализирания наказателен съд ще заседава за кумулиране на наказанията на Николай Илиев. \r\n*** \r\nОт 14.00 часа в заседателната зала на ХТМУ в сграда А ще бъде връчен Почетният знак на ХТМУ на проф. дтн инж. Цоло Вутов председател на НТС по минно дело, геология и металургия. \r\n*** \r\nОт 18.00 часа в Големия салон на БАН ще се състои премиерата на книгата на член-кор. Владко Панайотов „Срещата на две хилядолетия през моя поглед“. \r\n*** \r\nОт 18.00 часа в Софийската градска художествена галерия ще бъде открита изложбата „Портрет на приятел“ от проекта на галерията „Другото око“.  \r\n*** \r\nОт 18.30 часа македонският лауреат на Наградата за литература на Европейския съюз Ненад Йолдески ще представи лично българското издание на наградената си книга „Всеки със своето езеро“ в Македонския културно-информационен център на ул. Оборище № 7. \r\n*** \r\nОт 18.30 часа в ателие-книжарница „Къща за птици“ ще се проведе дискусия на тема „Има ли християнски модел на възпитание?“ от поредицата „Православие и съвремие“. \r\n*** \r\nОт 18.30 часа в Дома на архитекта ще се състои награждаването на победителите в архитектурния конкурс на Токуда Банк АД „Намерете своя първи клиент“.  \r\n*** \r\nОт 09.00 часа в Университетския център „Бачиново“ ще се проведе юбилейната 20-а студентска конференция на факултета „Обществено здраве, здравни грижи и спорт“ към ЮЗУ „Неофит Рилски“. \r\n*** \r\nОт 11.00 часа в спортна зала „Скаптопара“ ще се проведе спортно мероприятие, организирано от ОДМВР-Благоевград и ГД „Национална полиция“ под мотото „Спортът е по-добрия начин децата да пораснат“. \r\n*** Благоевград. \r\nОт 11.00 часа на улица „Марица“ № 2 ще се проведе официална церемония по откриването на обект „Благоустрояване на улица „Марица“ в участъка от бул. „Св. Димитър Солунски“ до ул. „Иван Михайлов“.  \r\n*** Благоевград. \r\nОт 11.45 часа на бул. „Св. св. Кирил и Методий“, при блок № 20 ще се проведе официална церемония по откриването на обект „Изграждане на велосипедна алея, свързваща бул. „Св. Димитър Солунски“ с ул. „Даме Груев“, бул. „Васил Левски“, бул. „Св. св. Кирил и Методий“ – до хотел Ален Мак и от ул. „Марица“ до ул. „Иван Михайлов“.  \r\n*** \r\nОт 10.00 часа в зала \"Георги Баев\" на Културен център \"Морско казино\" ученици от V-ти до VII-ми клас от бургаските училища  ще вземат участие в областна викторина \"Да запазим децата на пътя\".  \r\n*** \r\nОт 11.00 часа в зала 311 на Бургаски Свободен Университет  на пресконференция ще бъде представена Фондация „Евгений Мосинов“.  \r\n*** \r\nОт 18.00 часа на сцената в НХК ще се играе постановката БЛАГУНИТЕ на живо - \"Още един прекрасен ден\".  \r\n*** \r\nОт 18.00 часа в Културен център \"Морско казино\", зала \"Георги Баев\", Издателска къща \"Знаци\", Община Бургас, Регионална библиотека \"Пейо Яворов\" и Народно читалище \"Фар\" представят книга със събраните стихотворения на Николай Искъров - един от най-талантливите български поети, загинал през 2001 година при автомобилна катастрофа на 50-годишна възраст. \r\n*** \r\nОт 10.30 часа на борда на ескадрения миноносец „USS ROSS” от състава на ВМС на САЩ ще се проведе пресконференция. Корабът е на неофициално посещение във Варна до 18 април. \r\n*** \r\nОт 13.00 часа до 15.00 часа в Съдебната палата на пл. „Тракия“ ще има Ден на отворените врати.  \r\n*** \r\nОт 13.30 часа в наказателна зала 1, ет. 1 на Варненския окръжен съд ще се проведе симулиран наказателен процес с ученици от 11-те класове на Средно училище с езиково обучение „Ал. С. Пушкин“ с ментор съдия Яна Панева.  \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 Славчо Славов, председател на постоянната комисия „Наука и образование” към ОбС – Варна, ще приема граждани. \r\n*** \r\nОт 18.00 часа в читалище „Искра” ще започне благотворително представление на пиесата „Криворазбраната цивилизация” – оригинален прочит на българската класическа комедия на Добри Войников. Спектакълът е съвместен проект на ВЕСЕЛ и театралната студия с участието на младите актьори от Езикова гимназия „Проф. д-р Асен Златаров”. Приходът от спектакъла ще бъде дарен за лечението на Никол Владкова. \r\n*** \r\nОт 11.00 часа кметът Огнян Ценков ще присъства на открит урок по история на тема „Приемането на Търновската конституция – фундаменталното начало на модерната правова държава” в Административния съд по повод 140-ата годишнина от събитието.  \r\n*** \r\nОт 14.00 часа на 6 етаж в сградата на Община Видин ще се проведат консултации  за определяне поименния състав на СИК във  връзка с произвеждането на изборите за членове на Европейския парламент от Република България. \r\n*** \r\nОт 10.00 часа на площад „Македония“ ще се проведе поредното издание на Панаир на образованието. \r\n*** \r\nМузеят на хумора и сатирата ще отбележи 130 години от рождението на Чарли Чаплин. От 09.00 до 18.00 часа във фоайето на третия етаж ще могат да се видят едни от знаковите късометражни филми на Чаплин. \r\nОт 16.00 часа в Залата на жирафите Цветомир Цанков ще проведе кинолектория, след която публиката ще се наслади на филма „Светлините на града“, оценен от Британския филмов институт като най-доброто постижение на великия комик. \r\n*** \r\nОт 11.00 часа в Общинската библиотека ще бъде представено творчеството за деца на автора Пламен Цонев. \r\n*** \r\nОт 17.00 часа в Клуба на пенсионера „Асен Разцветников“ ще бъде представена книгата на краеведа инж. Илия Гогев „Из миналото на Драганово”. \r\n*** \r\nВ Общината започва традиционното пролетно почистване, което ще продължи до 23 април.   \r\n*** \r\nОт 13.00 часа в Художествената галерия ще бъдат представени абсолвентите от „Випуск 2019“ на Добруджански технологичен колеж. \r\n*** \r\nОт 18.00 часа в Регионална библиотека „Дора Габе“ ще бъде представена книгата „Патриотични уроци“ от доц. д-р Александър Йорданов с участието на кап. I ранг о.з. Васил Данов. \r\n*** \r\nОт 18.30 часа в Концертна зала „Добрич“ ще започне Великденски концерт на Български камерен оркестър – Добрич с диригент Алексей Измирлиев. \r\n***     \r\nОт 13.00 часа,  в съдебна зала № 1 в сградата на съда, Районен съд –и Районна прокуратура – Дулово организират Ден на отворените врати с основна тема:„140 години от приемането на Търновската конституция“.  \r\n*** \r\nОт 15.00 часа в залата на Младежкия дом ще се проведе семинар по програмата за младежки обмен „Еразъм+“. \r\n*** \r\nОт 17.00 часа в Художествена галерия „Кирил Петров” ще бъде открита изложба живопис на Петьо Начев от Видин. \r\n*** \r\nОт 10.00 часа в Регионална библиотека „Светослав Минков” ще бъде открита витрина по повод 100 години от създаването на ФК „Миньор“ – Перник. \r\n*** \r\nОт 11.00 часа пред Двореца на културата ще започне концерт на Духовия оркестър към ОК Дворец на културата с диригент Трифон Трифонов. \r\n*** \r\nОт 11.00 часа в НЧ „Искра – 1960 г.” ще се проведе среща-разговор с етнолог за пролетните празници в България.  \r\n*** \r\nОт 18.00 часа в Двореца на културата ще започне концерт на Народния оркестър при ОК Дворец на културата  с  ръководител Венцислав Андонов „Фолклорът – настояще и бъдеще”. \r\n*** \r\nОт 11.00 часа с панихида за загиналите ще бъде отбелязана тържествено 103-годишнината от освещаването на Военния паметник-чешма в село Дрангово. След това в 11.10 часа започва патриотична програма, подготвена от възпитаниците на Общински детски комплекс-Петрич. В 11.30 часа ще започне и ритуал по полагане на цветя и венци пред Военния паметник-чешма.  \r\n*** \r\nОт  14.00 часа на  в Заседателната зала на Община Плевен ще се проведат  консултации за определяне съставите на секционните избирателни комисии (СИК) в община Плевен. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката „Картоиграчи“ от Н. В. Гогол. \r\n*** \r\nОт 09.30 ч. в 5 зала на Окръжен съд ще се гледа делото срещу Илия Ст., обвинен в това, че на  2.07.2018 г. в гр. Пловдив умишлено е умъртвил другиго – С. Н. /71 г./, пенсионер, работил като научен сътрудник в Институт по растителни генетични ресурси гр. Садово.  \r\n*** \r\nОт 10.00 часа, в зала 1 на Апелативен съд ще се проведе тържествено събрание по повод 16 април-Деня на конституцията и Деня на юриста.  \r\n*** \r\nОт 13.00 часа в хотел „Санкт Петербург“ ще се проведе регионална дискусия за бъдещето на местното самоуправление в България под надслов „ОБЩИНИ БГ 2030“, организирана от Националното сдружение на общините в Република България. \r\n*** \r\nОт 16.00 до 19.00 часа в СКЛАД, в рамките на програмата на Европейска столица на културата Фотоколажно ателие “Сподели историята“ ще срещне пловдивчани с българи променили историята. Събитието е с вход свободен  \r\n*** \r\nОт 18.30 ч. в РЕМ ще се проведе Вечер на мароканската култура.   \r\n***   \r\nОт  10.30 часа в зала 105 ще се проведе среща на ръководството на община Сливен с европейския шампион по вдигане на тежести Божидар Андреев, на която той ще получи награда за спортното си постижение.  \r\n*** \r\nОт 16.00 часа до 18.00 часа в офиса на ПП ГЕРБ на бул. „България“ 14 общинските съветници от партията ще се срещнат с граждани.  \r\n*** \r\nОт 11.00 часа в Районния съд ще се проведе „Ден на отворените врати“ под надслов „140 години от приемането на Търновската конституция. Празник на юридическата общност“. \r\n*** \r\nОт 14.00 часа в зала „Славейков” ще се проведе открит „Урок по Конституция”. На него ще присъстват кметът Живко Тодоров, зам.-кметът Иванка Сотирова, представители на Областна управа – Стара Загора, председателят на ОбС – Стара Загора Таньо Брайков, Старозагорският омбудсман Надежда Чакъров и др. \r\n*** \r\nОт 14.00 часа ПП „Възраждане“ ще даде пресконференция в Регионалния пресклуб на БТА, с която ще даде началото на ежегодната си инициатива „Възраждане на семейните ценности”. \r\n*** \r\nОт 19.00 часа в Кукления театър ще започне благотворителният концерт-спектакъл „Българско да е“, част от инициативата „Възраждане на семейните ценности”. \r\n*** \r\nОт 11.00 часа в зала №205 в сградата на Община Хасково ще се състои пресконференция по повод предстоящото Държавно първенство по спортна аеробика. \r\n*** \r\nОт 09.00 часа Административния съд организира „Ден на отворените врати“. \r\n***   \r\nОт 09.30 часа в зала 203 на общината ще се проведат консултации за сформиране съставите на СИК на територията на Община Шумен за избори за членове на Европейския парламент от Република България.  \r\n*** \r\nОт 10.30 часа в Окръжния съд  ще се проведе „Час по Конституция“ по повод 140 години от приемането на Търновската Конституция и професионалния празник на юристите. \r\n*** \r\nОт 14.00 часа заместник-началникът на отбраната генерал-лейтенант Димитър Илиев ще даде пресконференция по повод провеждането на националната информационна кампания на Министерството на отбраната „Бъди войник“ във Военен клуб – Ямбол. В нея ще участват и началникът на гарнизон Ямбол  и командир на Авиобаза Безмер подполковник Милен Димитров, както и командирът на 42-ри механизиран батальон – Ямбол и старши на войскови район „Кабиле“ подполковник Ивайло Иванов. \r\n*** \r\nOт 17.00 часа в Културно-информационен център „Безистена“ ще се състои серия от граждански диалози „Европа в нашия дом“. В дискусията ще участва министърът на регионалното развитие и благоустройството Петя Аврамова.", "date": "2019.04.16", "title": "Предстоящи събития в страната за 16 април (Агенция „Фокус“)"}
{"url": "http://www.focus-news.net/news/2019/04/16/2647008/afp-osnovnata-konstruktsiya-na-notr-dam-e-spasena-ot-palno-razrushavane.html", "text": "Представител на френската пожарна служба заяви, че конструкцията на Нотр Дам, вероятно, е спасена от пълно разрушаване, предава  AFP . \r\nПревод и редакция:", "date": "2019.04.16", "title": "AFP: Основната конструкция на Нотр Дам е спасена от пълно разрушаване"}
{"url": "http://www.focus-news.net/news/2019/04/16/2647009/breitbart-parizhanite-peyat-himni-dokato-katedralata-notr-dam-gori.html", "text": "Медиите публикуваха кадри на събралите се хора около горящата катедрала Нотр Дам в Париж, които се молят и пеят химни, предава американският портал  Breitbart . \r\nЧлен на екипа на радио „Нотр Дам“, католическата станция на  Ил дьо Франс, записа кадри на двойка от Париж, която пее „Поздравявам те, Мария“ , като други минувачи по мост Сен Мишел се присъединяват. \r\nСлед малко към групата се присъединяват около 100 души, а с напредването на вечерта, групата се увеличаваше все повече. \r\nЕдин очевидец заяви пред американския телевизионен канал CBS News: „Мисля, че сега е толкова емоционално, че чувам хора по улиците да пеят. Пеят и се молят и гледат как този ужасен огън продължава да упорства“. \r\nОттогава пожарът се е разпростря до емблематичните камбанарии на сградата, като пожарникарите в Париж твърдят, че изобщо не могат да спасят катедралата. \r\nПревод и редакция:", "date": "2019.04.16", "title": "Breitbart: Парижаните пеят химни, докато катедралата Нотр Дам гори"}
{"url": "http://www.focus-news.net/news/2019/04/16/2647438/bfm-tv-makron-zapochna-obrashtenieto-si-kam-frenskata-natsiya-pohvali-sposobnostta-y-za-obedinenie.html", "text": "Държавният глава на Франция Еманюел Макрон започна обръщението си към нацията след трагедията с пожара в емблематичната катедрала Нотр Дам в Париж, предава телевизионният канал  BFM TV . \r\nВ речта си, която се очаква да бъде кратка, Макрон похвали способността на французите да се обединяват в трудни моменти. „Това, което видяхме тази вечер – всички заедно в Париж, е способността ни да се мобилизираме, да се обединяваме. В нашата история сме градили градове, пристанища, църкви (...) и винаги сме ги възстановявали\", бяха първите думи на френския президент след началото на телевизионното му обръщение. Тереза Герова", "date": "2019.04.16", "title": "BFM TV: Макрон започна обръщението си към френската нация, похвали способността й за обединение"}
{"url": "http://www.focus-news.net/news/2019/04/16/2647011/tass-kakvo-se-znae-za-pozhara-v-parizhkata-sveta-bogoroditsa.html", "text": "На 15 април в катедралата Нотр Дам в Париж избухна пожар. На мястото на произшествието работят няколко стотин пожарникари, отбелязва  ТАСС . \r\n•\tПървоначално пламъците са възникнали в района на строителните скелета, установени над покрива \r\n•\tСпоред предварителните данни, пожарът може да е свързан с ремонтните дейности. \r\n•\tВ течение на няколко месеца се прави капитален ремонт на катедралата \r\n•\tЗаради пожара се срина кулата на катедралата и рухна целия покрив. \r\n•\tОколо Нотр Дам е установен периметър на сигурност и дежурят спасителни служби. За гасенето се използват мощни маркучи. \r\n•\tПървоначално пожарникарите не можеха да направят нищо, защото мощността на маркучите не беше достатъчна, за да се достигне до горящата кула. \r\n•\tНа мястото на инцидента пристигнаха президентът на Франция Еманюел Макрон и премиерът Едуар Филип. \r\n•\tПарижката прокуратура вече започна разследване на пожара. \r\n•\tСпоред последната информация няма пострадали. \r\n•\tПредставители на Нотр Дам заявиха, че огънят не е засегнал свещените предмети. В катедралата се намира реликва, почитана като венеца от тръни на Христос. \r\n•\tВластите са евакуирали жителите на остров Сите, където се намира Парижката „Света Богородица“. \r\n•\t„Всичко гори“, заяви за разпространението на огъня представителят на катедралата Андре Фино. \r\n•\tДоналд Тръмп смята, че катедралата може да изгори изцяло и посъветва тя да бъде загасена с помощта на противопожарни самолети. Експертите обаче твърдят, че това може да доведе до пълно срутване сградата. \r\n•\tПожарникарите успяха да понижат интензивността на огъня. По техните думи, структурата на сградата, вероятно, ще бъде спасена от разрушаване. \r\nПревод и редакция:", "date": "2019.04.16", "title": "ТАСС: Какво се знае за пожара в Парижката „Света Богородица“"}
{"url": "http://www.focus-news.net/news/2019/04/16/2647014/ria-novosti-ukraintsite-v-yarost-sled-kato-pobeditelkata-v-tyahnata-evroviziya-se-obyasni-v-lyubov-na-rusiya.html", "text": "В социалните мрежи разкритикуваха яростно украинската певица Анна Корсун, известна като Maruv, след като тя сподели впечатленията от концерта си в Санкт Петербург, отбелязва  РИА Новости . \r\n„Беше невероятно! Обичам ви!“ – написа певицата в Instragram. \r\n„Изкара се жертва, разказа на целия свят за отказа си от Евровизия, докато е спала и мечтала за Русия“, отговори един от потребителите на социалната мрежа в коментарите, като добави, че Maruv е измамила сънародниците си. \r\n„Забавлява страната, с която се водят бойни действия – аморално, но парите не миришат“, счита друг коментатор. \r\n„Вашите фенове не вярваха, че ще изнесете концерти в Русия. Сега стана ясно каква украинка сте“, изказа се друг. \r\nНо част от потребителите на социалната мрежа застанаха на страната на певицата. \r\n„Който има мозък, той никога няма да дели хората според страната, където живеят – кой е лош и кой добър“, подчертава един от феновете на Анна Корсун. \r\n„Не обръщай внимание на критиците! Ти строиш мост на приятелството между страните, правиш всичко правилно“, обърна се към певицата друг. \r\n„Украинци, по-добре се гордейте със съотечествениците си, отколкото да пръскате отрова тук“, съветва друг ползвател на социалната мрежа. \r\nРИА Новости припомня, че Maruv победи в украинския конкурс Евровизия 2019. Но към певицата възникнаха претенции заради плановете й да прави концерти в Русия. Когато Анна Корсун се съгласи да се откаже от гастролите, Националната обществена телерадио компания на Украйна й предложи да подпише договор за участие в конкурса. Но Maruv не пожела да подписва контракт със „заробващи условия“ и заяви, че не е готова да „излиза с политически лозунги“ и да превръща участието си в конкурса в „промоакция“ на украинските политици. \r\nОсвен Maruv, от участие се отказаха още четирима финалисти на конкурса. В крайна сметка Украйна ще пропусне Евровизия. \r\nПревод и редакция:", "date": "2019.04.16", "title": "РИА Новости: Украинците в ярост, след като победителката в тяхната Евровизия се обясни в любов на Русия"}
{"url": "http://www.focus-news.net/news/2019/04/16/2647017/protothema-gartsiya-dvama-germanski-ofitseri-poluchiha-po-10-mesetsa-uslovno-za-tova-che-zabiha-germansko-zname-na-myastoto-na-gratsko-v-krit.html", "text": "Двама германски офицери бяха осъдени на по 10 месеца условно лишаване от свобода от Първоинстационния съд в Кания, след като свалиха гръцкото знаме от връх в Крит и го замениха с германско, пише електронното издание на вестник  Protothema . \r\nБезпрецедентният акт се е случил в неделя, когато двамата 23-годишни германски офицери, които служат в 115-и „Батальон Крило“ на НАТО, свалиха гръцко знаме в село Ставрос в района на Акротири близо до град Кания и го хвърлиха върху скалите, преди да издигнат германско на мястото му. \r\nТехните действия са докладвани на гръцките власти от шокирани местни жители, които са ги видели да свалят флага. \r\nСлед като Районният съд в Кания разгледа делото им, двамата са получили по 10 месеца лишаване от свобода условно с 3-годишен изпитателен срок, тъй като прокурорът не е бил убеден от твърденията им, че не са искали да осквернят гръцкото знаме. \r\nСпоред местните медии двамата млади офицери са казали на прокурора, че са се оказали в археологическия обект Ставрос след разходка и са се отнесли и вдигнали германски флаг! \r\nПри показанията си, двамата са твърдели, че не са искали да обидят Гърция или да осквернят нейния символ. \r\nИ двамата германски офицери вече са освободени. \r\nПревод и редакция:", "date": "2019.04.16", "title": "Protothema (Гърция): Двама германски офицери получиха по 10 месеца условно за това, че забиха германско знаме на мястото на гръцко в Крит"}
{"url": "http://www.focus-news.net/news/2019/04/16/2647015/emanyuel-makron-shte-vazstanovim-notr-dam.html", "text": "„Ще възстановим Нотр Дам“, обеща емоционалният френски президент Еманюел Макрон пред парижката катедрала, голяма част от която бе унищожена от избухналия в понеделник вечерта пожар, предава  AFP . \r\nСъс сълзи на очи, френският държавен глава заяви, че „най-лошото е избегнато“, благодарение на работата на пожарникарите, които спасиха двете камбанарии на Нотр Дам, както и фасадата. Макрон обеща да привлече „най-добрите таланти“ за възстановяването на останалото. \r\nПревод и редакция:", "date": "2019.04.16", "title": "Еманюел Макрон: Ще възстановим Нотр Дам"}
{"url": "http://www.focus-news.net/news/2019/04/16/2647439/emanyuel-makron-notr-dam-shte-bade-vazstanovena-za-pet-godini.html", "text": "В телевизионното си обръщение към нацията държавният глава на Франция Еманюел Макрон обяви, че катедралата Нотр Дам ще бъде възстановена за период от пет години, предава руската информационна агенция  TACC . \r\n\"Ще възстановим Парижката Света Богородица за пет години, започвайки от настоящия момент\", обеща Макрон в обръщението си към гражданите на Франция.  \r\nФренският президент започна речта си с похвала за способността на нацията да се обединява в трудни моменти. „Това, което видяхме тази вечер – всички заедно в Париж, е способността ни да се мобилизираме, да се обединяваме. В нашата история сме градили градове, пристанища, църкви (... ) и винаги сме ги възстановявали\", бяха първите думи на френския президент след началото на телевизионното му обръщение. Тереза Герова", "date": "2019.04.16", "title": "Еманюел Макрон: Нотр Дам ще бъде възстановена за пет години"}
{"url": "http://www.focus-news.net/news/2019/04/16/2647016/tass-prezidentat-na-frantsiya-obeshta-da-vazstanovi-katedralata-notr-dam.html", "text": "Президентът Еманюел Макрон обеща на френския народ, че пострадалата от пожара катедрала Нотр Дам ще бъде възстановена. Това, както съобщава кореспондент на  ТАСС , е заявил френският държавен глава пред журналистите на площада пред Парижката „Света Богородица“. \r\n„Тържествено ви обещавам, че ще възстановим катедралата. Всички заедно. От уртешния ден (16 април) започва набирането на средства както във Франция, така и извън нейните граници“, заяви Макрон. „Тази катедрала е част от френската история. Ние се гордеем с нея, успели сме да я издигнем преди повече от 800 години и я подобрявахме и надстроявахме век след век“, напомни той. \r\n„Давам тържествено обещание, че този проект ще бъде осъществен през идните години. Ще съберем за това най-добрите таланти, те ще са много и ще имат положителен принос във възстановяването“, продължи Макрон. „Ще възстановим катедралата Парижката „Света Богородица“ – всички французи го очакват от нас, нашата история и нашата съдба го изискват от нас“, подчерта той в заключение. \r\nДържавният глава заяви, че благодарение на парижките пожарникари, мобилизирани за гасенето на огъня в катедралата, е избегнат най-лошия сценарий. „Успяхме да избегнем най-лошото, но битката още не е спечелена“, заяви френският лидер пред журналистите, намиращи се на мястото на инцидента.Той добави, че „близките часове ще бъдат трудни“. „Благодарение на отдадеността на пожарникарите фасадата и двете главни камбанарии на катедралата не бяха разрушени“, съобщи Макрон. \r\nТой нарече пожара в катедралата „истинска трагедия“. „Искам да благодаря на служителите на пожарната служба, които продължават борбата с огъня. Те проявиха голям професионализъм“, каза още президентът. \r\nПревод и редакция:", "date": "2019.04.16", "title": "ТАСС: Президентът на Франция обеща да възстанови катедралата Нотр Дам"}
{"url": "http://www.focus-news.net/news/2019/04/16/2647034/le-figaro-pozharat-v-parizhkata-sveta-bogoroditsa-e-likvidiran.html", "text": "Пожарът в Парижката Света Богородица е ликвидиран, съобщава  вестник Le Figaro , като се позовава на противопожарната служба на френската столица. \r\n„Пожарът е потушен, продължаваме да следим остатъчните пламъци и да охлаждаме горещите части (на сградата), включително корабът и едновременно с това подсигуряваме, че пожарът няма да се възобнови“, се казва в съобщението. \r\nПревод и редакция:", "date": "2019.04.16", "title": "Le Figaro: Пожарът в Парижката Света Богородица е ликвидиран"}
{"url": "http://www.focus-news.net/news/2019/04/16/2647018/ukrainski-general-voenen-opit-za-vrashtane-na-donbas-shte-zavarshi-s-palen-krah-za-ukrayna.html", "text": "Всеки опит на Украйна да реши по военен път проблема с Донбас ще завърши с пълноценна война с Русия и възможно създаване на Новорусия, заяви в интервю пред украинското издание „Главред“ бившият заместник-началник на Генералния щаб на Въоръжените сили на Украйна генерал-лейтенант Игор Романенко, предава  руската агенция EA Daily . \r\nПо-думите на бившия високопоставен украински военен чиновник, „Путин няма причини да излиза от Донбас“. Той счита, че на територията на непризнатите републики в скоро време трябва да започне раздаване на руски паспорти. \r\nПри това както Донецк, така и Лугнаск получават всичко от Русия и населението на тези региони не гори от желание да се завръща в състава на Украйна. Затова ако украинската армия нападне Донбас, това действие ще бъде възприето от руското ръководство като еднозначна заплаха именно срещу Русия. \r\nВъзможно е ВСУ да успее да заеме за един месец териториите на ДНР и ЛНР, но на руската войска ще й трябват две седмици, за да отблъсне украинската армия обратно и да стигне до Киев. \r\nСлед това, счита генерал-лейтенант Романенко, е възможно абсолютно всичко. Дори на освободените от Украйна територии да бъде провъзгласено създаването на Република Новорусия, която ще влезе в състава на Русия, а под контрола на режима на Порошенко ще останат най-бедните области на Украйна в западната част на страната. \r\nСпоред мнението на бившия военен, всеки опит за военно решение на проблема с Донбас ще доведе Киев до загуба на независимост. \r\n„И така, казано ясно, да се започне война срещу Русия ще е възможно само тогава, когато се получи съответстваща благоприятна за Украйна военно-политическа ситуация. На първо място –вътре в Русия“, отбеляза Романенко. \r\nПри това той подчерта, че не си струва да се разчита на външна помощ. Според него, западните страни оказват помощ на Украйна, но тази поддръжка не е съпоставима с действията на Русия. \r\nРуската агенция отбелязва, че „всички тези предупреждения на Романенко може да са направени специално преди втория тур на президентските избори. Който и да победи на тях, новият президент на Украйна ще бъде твърде изкушен да реши всички проблеми на страната бързо и по насилствен път“. \r\nВ същото време „морлюбието“ на генерала изглежда много неочаквано на фона на предишните му войнствени изявления, посочва EA Daily, като припомня, че през януари Романенко е призовавал ръководството на Украйна да организира нов поход на военни кораби в Азовско море през Керченския пролив. \r\nПревод и редакция:", "date": "2019.04.16", "title": "Украински генерал: Военен опит за връщане на Донбас ще завърши с пълен крах за Украйна"}
{"url": "http://www.focus-news.net/news/2019/04/16/2647012/prezidentat-rumen-radev-vsyaka-shteta-po-notr-dam-nanasya-boleznena-rana-ne-samo-v-sartsata-na-frantsuzite-no-i-za-vseki-evropeets-za-tsyaloto-chovechestvo.html", "text": "Съкрушителна е гледката на горящия символ на вяра, епохи и култура, оцелял през всичките повратности на историята. Това е написал в профила си в социалната мрежа  \"Фейсбук\"  президентът Румен Радев по повод пожара в катедралата Нотр Дам в Париж. \"Виктор Юго е описал катедралата като \"Необятната каменна симфония, колосално дело на един човек и на цял народ, единна и сложна като „Илиадата“. Всяка щета по Нотр Дам нанася болезнена рана не само в сърцата на французите, но и за всеки европеец, за цялото човечество\", пише президентът. \r\nПо думите му Нотр Дам е част от човешката история и е олицетворение на най-красивите спомени и надежди от живота на тези, които са имали щастието да се докоснат до този Божи храм. \"Убеден съм, че френският народ ще надмогне болката със силата на вярата\", пише още Румен Радев.", "date": "2019.04.16", "title": "Президентът Румен Радев: Всяка щета по Нотр Дам нанася болезнена рана не само в сърцата на французите, но и за всеки европеец, за цялото човечество"}
{"url": "http://www.focus-news.net/news/2019/04/16/2647021/independent-hilyadi-prirodozashtitnitsi-blokiraha-tsentara-na-lodnon.html", "text": "Хиляди активисти на природозащитни организации блокираха най-оживените улици на Лондон в понеделник в опит да принудят правителството да вземе мерки срещу ескалиращите климатични промени, пише британското ляво-либерално издание  Independent . \r\nЧленове на Extinction Rebellion (XR) завзеха улиците около Парламента, Оксфорд съркъс, Марбъл Арк, моста Ватерло и Пикадили съркъс в това, което се надяват да се превърне в елемент от международна седмица на протестите. \r\nОрганизаторите заявиха, че са планирали да окупират улиците за дни, като много от тях дори са готови да бъдат арестувани. \r\nПротестите, които XR описват като ненасилствено гражданско неподчинение, идват след подобна акция през ноември, когато хиляди окупираха пет моста в центъра на Лондон. Тогава полицията задържа 85 души. \r\nВ лондонския офис на Shell, активистите написаха \"Shell убива\" по стените му, залепиха за прозорците и разбиваха стъкла в предните врати. \r\nПревод и редакция:", "date": "2019.04.16", "title": "Independent: Хиляди природозащитници блокираха центъра на Лоднон"}
{"url": "http://www.focus-news.net/news/2019/04/16/2647019/afp-sobstvenikat-na-guchi-i-iv-sen-loran-obeshta-100-miliona-evro-za-vazstanovyavaneto-na-notr-dam.html", "text": "Френският милиардер Франсоа-Анри Пино обеща 100 милиона евро за възстановяването на катедралата Нотр Дам в Париж, която бе частично разрушена от голяма пожар, избухнал в понеделник, предава  AFP . \r\nВ изявление, изпратено до френската агенция, изпълнителният директор на „Керинг груп“, която притежава модните къщи „Гучи“ и „Ив Сен Лоран“, заяви, че „средствата, нужни за цялостното възстановяване на Нотр Дам“, ще бъдат \tпредоставени от инвестиционната компания на семейство Пино „Артемида“ (Artemis). \r\nПревод и редакция:", "date": "2019.04.16", "title": "AFP: Собственикът на „Гучи“ и „Ив Сен Лоран“ обеща 100 милиона евро за възстановяването на Нотр Дам"}
{"url": "http://www.focus-news.net/news/2019/04/16/2647022/the-daily-express-puknatinite-v-es-se-poyavyavat-dokato-liderite-se-karat-dali-da-vkarat-london-v-polu-brekzit.html", "text": "Големи пукнатини са на път да се появят в обединения фронт на Европейския съюз, докато лидерите са в битка, дали да вкарат Великобритания в „полу-отделено“ състояние от брюкселския блок след Брекзит, или да се отърват изцяло от Обединеното кралство на фона на призивите за по-голяма централизация, пише британското евроскептично издание  The Daily Express . \r\nИкономистът Ричард Уелингс, действащият директор на изследванията на Института за икономически въпроси, заяви, че ЕС не трябва да бъде третиран като единен глас и предупреди, че разделението ще започне да се проявява с наближаването на крайния срок за Брекзит. \r\nВ интервю пред Express, Уелингс каза: „Има някои групи, които са склонни да се съобразят с позицията на Великобритания в елита на ЕС, докато други, мисля си, са готови да се отърват от Лондон, в смисъл, че Обединеното кралство често се съпротивлява на плановете за централизация и даване на повече правомощия на Брюксел. В същото време, тези хора всъщност не искат Великобритания да е напълно свободна от европейските институции и не искат да й дават възможност да постигне голям успех с Брекзит, защото в дългосрочен план това ще окуражи други страни-членки да напуснат. Наистина, за повечето от тях ще бъде по-трудно“. \r\nТой добави: „Така че, генерално, мисля, че те играха много твърдо, особено през последните месеци по отношение на относително тривиален въпрос като резервния план. Ако се бяха отместили дори с малко, можеха да помогнат на Тереза Мей да прокара сделката, но те отказаха да го направят“. \r\nСлед часове интензивни дебати миналата седмица, европейските лидери се съгласиха Брекзит да бъде отложен до 31 октомври, като решението ще бъде разгледано отново на срещата на върха на Европейския съвет на 21 юни. \r\nОтсрочката на излизането може да принуди Великобритания да проведе избори за Европейски парламент на 23 май, като една от гаранциите ,които бяха поискани от Брюксел. \r\nОчаква се Великобритания да напусне блока до 1 юни, ако страната не успее да участва в изборите за ЕС. \r\nГовори се, че председателят на Европейската комисия Жан-Клод Юнкер е бил „много ядосан“ на френския президент Емануел Макрон по време на кризисната среща на върха на ЕС в сряда вечерта, заяви дипломатически източник. \r\nИзточникът заяви: „Франция действа самостоятелно и разруши единството на ЕС, което ни изненадва“. \r\nФранция беше готова да приеме развод без сделка, ако това означава, че Великобритания е възпрепятствана да се намесва в процеса на вземане на решения в ЕС. \r\nЛидерите на ЕС проведоха вечерна среща в продължение на повече от шест часа, докато се бореха с опита на Макрон да форсира кратко отлагане клаузата за излизане от блока по член 50. \r\nПредседателят на Европейския съвет Доналд Туск настоя за едногодишно забавяне на Брекзит, като предложи краен срок от март 2020 г. \r\nПревод и редакция:", "date": "2019.04.16", "title": "The Daily Express: Пукнатините в ЕС се появяват, докато лидерите се карат дали да вкарат Лондон в „полу-Брекзит“"}
{"url": "http://www.focus-news.net/news/2019/04/16/2647024/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Британското правителство е подложено на сериозен натиск да спре преговорите за Брекзит с Лейбъристката партия и да се насочи към алтернативно решение, насред предупрежденията, че опозицията не бърза да сключва сделка преди европейските избори, пише британското левичарско издание  The Guardian  в материал, представен без редакторска намеса. \r\nРазговорите са в задънена улица и няма никакви индикации, че правителството е готово да се откаже от червените си линии. Нито Консерваторите, нито Лейбъристите искат да иглеждат отговорни за прекратяването на дискусии. \r\nНо правителствен източник признава, че Тереза Мей е под много по-голям натиск от Работническата партия, която не вижда голям смисъл в това да сключва сделка преди европейските и местните избори, които се очаква да донесат сериозни загуби на „Торите“ и отлив на гласове към партията „Брекзит“ на Найджъл Фараж. \r\nМинистрите и техните колеги от опозицията ще участват в работни групи по някои въпроси през тази седмица, но преди Великден (през тази година англиканската църква отбелязва Великден на 21 април) няма да има разговори по съществените въпроси за митническия съюз и референдума за потвърждаване на сделката, което улеснява Лейбъристите да отхвърлят овертюрите на премиера досега. \r\nАлтернативният план на Даунинг стрийт номер 10 е депутатите да изработят приемлива версия на сделката на Мей чрез серия гласувания, с които да допълнят споразумението за излизане от ЕС, но експертите смятат, че няма достатъчно време това да бъде направено преди 23 май. \r\nНикита да Коста, бивш юридически директор в канцеларията на премиера, предположи, че, за да бъде приета на 22 май сделката за Брекзит, ще „изисква ниво на законодателна агресия от правителството, каквато то не е демонстрирало досега в този парламент“. \r\nТереза Мей има опасения и че Лейбъристите няма да се присъединят към плана да се позволи на депутатите да променят сделката, за да се намери път за излизане от кризата. На Даунинг стрийт са разтревожена, че ако сделката за оттегляне бъде отхвърлена преди да дойде ред на допълненията, Мей ще трябва да се откаже от тази сесия на парламента и да започне отново с нова сесия и речта на кралицата, което също е изпълнено с трудности поради отслабените отношения на правителството с Демократичната юнионистка партия (ДЮП). \r\nМинистърът на външните работи Джеръми Хънт обаче предупреди в понеделник, че неуспехът да се намери някакъв начин за постигане на споразумение за сделката преди европейските избори ще бъде „изключително, изключително голямо предизвикателство“ за Мей и предположи, че ако това се случи, на нея ще й е много трудно да се задържи на премиерския пост. \r\n„Това би било много сериозна ситуация – не твърдя друго – но все още не сме стигнали дотам“, каза той по време на посещение в Япония. Запитан дали организирането на избори ще бъде катастрофа за „Торите“, той заяви пред Би Би Си: „По отношение на анкетата, това със сигурност изглежда по този начин“. \r\nТой дори предложи консерваторите да се върнат в преговорите с ДЮП, която многократно отхвърли споразумението на Мей за Брекзит заради плана, който може да задържи Северна Ирландия в митнически съюз. „Не знаем дали ще поискат да работят с нас и може да ни се наложи да намерим начин да възстановим коалицията с ДЮП“, заяви Хънт. \r\nДруги консерватори смятат, че европейските избори сега са почти неизбежни, въпреки твърденията на Мей, че те могат да бъдат избегнати. Един от консервативните членове на ЕП каза пред Guardian, че на този етап е лудост да се мисли, че европейските избори могат да бъдат избегнати. \r\nПредставители на „Торите“ признават в частни разговори, че партията ще загуби около половината си европейски депутати. Консерваторите са загрижени и от изтичането на гласове към „Партия Брекзит“ и „Промени Обединеното кралство“, от чиито кандидати се изисква да подпишат документ, че ще подадат оставка като европейски депутати, ако са решили да се прехвърлят в друга партия. \r\n„Те се притесняват, че ще загубят евродепутатите от двата края на спектъра. Може да се окаже голямо смущение”, заяви един кандидат за член на Европейския парламент. \r\n***  Големи пукнатини са на път да се появят в обединения фронт на Европейския съюз, докато лидерите са в битка, дали да вкарат Великобритания в „полу-отделено“ състояние от брюкселския блок след Брекзит, или да се отърват изцяло от Обединеното кралство на фона на призивите за по-голяма централизация, пише британското евроскептично издание  The Daily Express . \r\nИкономистът Ричард Уелингс, действащият директор на изследванията на Института за икономически въпроси, заяви, че ЕС не трябва да бъде третиран като единен глас и предупреди, че разделението ще започне да се проявява с наближаването на крайния срок за Брекзит. \r\nВ интервю пред Express, Уелингс каза: „Има някои групи, които са склонни да се съобразят с позицията на Великобритания в елита на ЕС, докато други, мисля си, са готови да се отърват от Лондон, в смисъл, че Обединеното кралство често се съпротивлява на плановете за централизация и даване на повече правомощия на Брюксел. В същото време, тези хора всъщност не искат Великобритания да е напълно свободна от европейските институции и не искат да й дават възможност да постигне голям успех с Брекзит, защото в дългосрочен план това ще окуражи други страни-членки да напуснат. Наистина, за повечето от тях ще бъде по-трудно“. \r\nТой добави: „Така че, генерално, мисля, че те играха много твърдо, особено през последните месеци по отношение на относително тривиален въпрос като резервния план. Ако се бяха отместили дори с малко, можеха да помогнат на Тереза Мей да прокара сделката, но те отказаха да го направят“. \r\nСлед часове интензивни дебати миналата седмица, европейските лидери се съгласиха Брекзит да бъде отложен до 31 октомври, като решението ще бъде разгледано отново на срещата на върха на Европейския съвет на 21 юни. \r\nОтсрочката на излизането може да принуди Великобритания да проведе избори за Европейски парламент на 23 май, като една от гаранциите ,които бяха поискани от Брюксел. \r\nОчаква се Великобритания да напусне блока до 1 юни, ако страната не успее да участва в изборите за ЕС. \r\nГовори се, че председателят на Европейската комисия Жан-Клод Юнкер е бил „много ядосан“ на френския президент Емануел Макрон по време на кризисната среща на върха на ЕС в сряда вечерта, заяви дипломатически източник. \r\nИзточникът заяви: „Франция действа самостоятелно и разруши единството на ЕС, което ни изненадва“. \r\nФранция беше готова да приеме развод без сделка, ако това означава, че Великобритания е възпрепятствана да се намесва в процеса на вземане на решения в ЕС. \r\nЛидерите на ЕС проведоха вечерна среща в продължение на повече от шест часа, докато се бореха с опита на Макрон да форсира кратко отлагане клаузата за излизане от блока по член 50. \r\nПредседателят на Европейския съвет Доналд Туск настоя за едногодишно забавяне на Брекзит, като предложи краен срок от март 2020 г. \r\n*** Хиляди активисти на природозащитни организации блокираха най-оживените улици на Лондон в понеделник в опит да принудят правителството да вземе мерки срещу ескалиращите климатични промени, пише британското ляво-либерално издание  Independent . \r\nЧленове на Extinction Rebellion (XR) завзеха улиците около Парламента, Оксфорд съркъс, Марбъл Арк, моста Ватерло и Пикадили съркъс в това, което се надяват да се превърне в елемент от международна седмица на протестите. \r\nОрганизаторите заявиха, че са планирали да окупират улиците за дни, като много от тях дори са готови да бъдат арестувани. \r\nПротестите, които XR описват като ненасилствено гражданско неподчинение, идват след подобна акция през ноември, когато хиляди окупираха пет моста в центъра на Лондон. Тогава полицията задържа 85 души. \r\nВ лондонския офис на Shell, активистите написаха \"Shell убива\" по стените му, залепиха за прозорците и разбиваха стъкла в предните врати.", "date": "2019.04.16", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2019/04/16/2647026/sport-real-madrid-i-leganes-zavarshiha-naravno-11.html", "text": "Реал Мадрид не успя да победи Леганес в последния мач от 32-ия кръг на испанската Примера дивисион. Срещата на „Естадио Бутарке“ завърши наравно 1:1 и след нея мадридският гранд остава на 3-о място във временното класиране с 61 точки, а домакините вече имат 41 точки и са 12-и.", "date": "2019.04.16", "title": "Спорт: Реал Мадрид и Леганес завършиха наравно 1:1"}
{"url": "http://www.focus-news.net/news/2019/04/16/2647010/parizhkata-pozharna-osnovnata-struktura-na-notr-dam-e-spasena-i-zapazena.html", "text": "Основната структура на катедралата Нотр Дам в Париж е спасена след часове борба с бушуващата огнена стихия, заяви високопоставен служител на противопожарната служба на френската столица, предава  AFP . \r\n„Можем да кажем, че основната структура на Нотр Дам е спасена и запазена“, заяви началникът на парижката пожарна Жан-Клод Галет пред журналистите, като добави, че двете основни камбанарии на сградата вече са спасени. \r\nПо неговите думи, сега задачата е температурата във вътрешността на катедралата да бъде намалена, като се очаква тази процедура да отнеме няколко часа. \r\nЗаместник-вътрешният министър Лоран Нунес, който също е на мястото на инцидента, заяви, че за първи път „интензивността на огъня е намаляла“, но в същото време призова за „изключителна предпазливост“. \r\nОсвен това той защити решението да не се използват противопожарни самолети, както призова американският президент Доналд Тръмп по-рано в „Туитър“, защото подобно действие би представлявало „голяма опасност“ за сградата. \r\nПревод и редакция:", "date": "2019.04.16", "title": "Парижката пожарна: Основната структура на Нотр Дам е спасена и запазена"}
{"url": "http://www.focus-news.net/news/2019/04/16/2647028/kmetat-na-parizh-oltarat-i-krastat-na-notr-dam-sa-spaseni.html", "text": "Олтарът и олтарният кръст на катедралата Нотр Дам в Париж, която частично изгоря в резултат от избухналия в понеделник пожар, са спасени, заяви кметът на френската столица Анн Идалго, предава  ТАСС . \r\n„На мястото на тавана, където беше кулата, зее дупка, а частите й лежат на пода“, заяви градоначалникът. „Олтарът и неговият кръст са спасени“, добави Идалго. „Всичко е по-малко ужасно, отколкото се страхувах“. \r\nПо-рано представителят на катедралата Андре Фино заяви, че всички свещени предмети се намират в ризницата и нищо не ги заплашва. \r\nПревод и редакция:", "date": "2019.04.16", "title": "Кметът на Париж: Олтарът и кръстът на Нотр Дам са спасени"}
{"url": "http://www.focus-news.net/news/2019/04/16/2647029/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Осемте години, минали след падането на либийската Джамахирия и варварската разправа с Муамар Кадафи, не донесоха на тази разпаднала се северноафриканска държава дори и подобие на стабилност. Напротив, хаосът не свършва, бандите на „демократите“, ислямистите и криминалните елементи продължават борбата за ресурси и контрол над най-важните находища и логистическите възели, пише руското официозно списание  „Експерт“  в материал, представен без редакторска намеса. \r\nВ столицата на Либия, Триполи, заседава международно признатото Правителство на националното съгласие (ПНС), оглавявано от премиера Файез Сарадж. Впрочем, тази организация може да се нарича правителство само условно, защото контролира неголяма част от страната. Тук се намира също и Новият Всеобщ национален конгрес, който изпълнява ролята на парламент. В него влизат основните ислямистки партии, които загубиха изборите през 2014 година, организираха въстание и изгониха своите светски колеги от законодателния орган, а и въобще от града. Тези „парламентаристи“ са близки до прокатарските „Братя мюсюлмани“. \r\nИзбягалите победители от изборите през 2014 година се установиха в Тобрук, нарекоха се Палата на представителите и днес подкрепят командващия Либийската национална армия (ЛНА) фелдмаршал Халифа Хафтар. Това е третата страна в конфликта. Именно Хафтар днес има инициативата на фронта и провежда мащабно настъпление срещу Триполи. \r\nНастъплението се развива едновременно по няколко направления. Вече са взети редица градове в близост до столицата, конкретно Гарян и Сурман, както и международното летище Митига. В отговор ПНС нанесе въздушни удари по армията на Хафтар, а от град Мисрата (бившият Мисурата) на помощ на ПНС се притекоха бойни формирования. В хода на настъплението ЛНА използва и бойна авиация. Жертвите от двете страни се измерват с десетки. Бежанците започнаха да се спасяват от столицата във всички посоки. \r\nНа този фон американското командване проведе спешна евакуация на своя контингент от Триполи. Призивите на ООН за сдържаност бяха ингорирани, което се превърна в традиция през последните години. Предложената от британците резолюция за свикване на спешно съвещание на Съвета за сигурност на ООН бе блокирана от Русия, която настоя, че призивът за прекратяване на военните действия вече е изпратен до всички страни в конфликта. Пътят на фелдмаршала \r\nЛичността Халифа Хафтар е вписана в историята на Либия с кърваво мастило и без сегашното настъпление срещу Триполи. През 1969 година той участва в свалянето на краля на Либия Мохамед Идрис ас Сануси и в продължение на дълги години се счита за един от приближените на полковник Муамар Кадафи. Но през 1987 година, в хода на либийско-чадската война за стратегически участък от границата, либийската армия претърпя поражение (Чад бе подкрепен от Франция), а самият Хафтар, който тогава командва силите на Либия, попада в плен. \r\nКадафи, не желаейки да признае, че има отношение към конфликта, се отрича от Хафтар. Смята се, че именно този инцидент довежда до това, фелдмаршалът да тръгне срещу своя лидер. По-късно той се опитва да атакува позициите на Кадафи, използвайки като плацдарм Чад. Но след преврата в тази страна през 1990 година Хафтар е принуден да бяга първо в Заир, а след това в Кения. Разбира се, такъв ценен кадър не може да не попадне в полезрението на ръководствата и спецслужбите на западните страни. Хафтар е прибран в САЩ. Именно в Лангли (щаб-квартирата на ЦРУ) се занимават с такова опекунство, използвайки подопечните в нужното време. Дори и след 20 години. \r\nКогато в началото на 2010-те години колективният Запад участваше активно в серията държавни преврати от „арабската пролет“, Либия стана една от първите й жертви и понесе най-големите разрушения. Западните разузнавателни служби успяха да подкупят част от военните от обкръжението на лидера на Джамахирията, което до голяма степен им позволи да съкрушат либийската армия. Кадафи бе убит, а върху отломките на страната се проведоха „демократични избори“, завършили с война всеки срещу всеки. След свалянето на бившия либийски владетел Хафтар не успя да оглави процеса и да стане лидер, способен да обедини страната. Реалните му успехи на либийското политическо поле дойдоха чак през 2014 година и, разбира се, не без подкрепа отвън. На първо място трябва да се отбележи помощта от страна на Саудитска Арабия, Обединените арабски емирства (ОАЕ) и Египет. Фелдмаршалът получи подкрепата и на Франция. На кръстопътя на противоречията \r\nПНС се опира на „Братя мюсюлмани“ и други организации от рода на Специалните сили за сдържане (състоят се от салафити-мадхалити), Бригадата на революционерите на Триполи, Централните сили за сигурност „Абу Салим“ и бригадата „Наваси“. В градовете-държави, като Мисрата и Зинтан, властта основно е децентрализирана и включва множество бригади. Част от тези партии и групировки са инструмент на външната политика на Катар и до някаква степен на Турция. \r\nНавсякъде, където присъстват интересите и влиянието на Катар, включително в Либия, има „Братя мюсюлмани“ или свързани с тях структури. По правило в тези страни се наблюдава директно противопоставяне между Катар и неговия най-заклет враг – Саудитска Арабия, както и близките й режими, като ОАЕ. В момента нещо подобно се случва в Йемен и Сирия. \r\nОт друга страна, Палатата на представителите в Тобрук, както и самият Хафтар, са подкрепяни от Египет, Саудитска Арабия и ОАЕ. По този начин, всеки от стопаните се стреми чрез своите прокси-сили в Либия да получи максимален, а в идеалния случай – пълен контрол над либийските земи. \r\nРазбира се, нещата не се ограничават до противоборството по оста Катар – Саудитска арабия. Между редица групировки и ПНС съществуват собствени противоречия и една от причините за разногласията е в това, че Сарадж няма достатъчно голям бюджет, за да купува лоялността на командирите на формированията. \r\nНаистина, на страната на Сарадж е и Рим. Италианските спецподразделения помагат активно на ПНС. Италия също участва във формирането на системата за сигурност в Триполи. Всъщност, върви недиректен конфликт между нея и Франция, която е на страната на Хафтар. Интересите им се пресичат по редица направления, включително миграционната бариера. Поради географското си положение италианците трябва да действат особено ревностно, за да предотвратят още по-голяма дестабилизация в Либия. В противен случай е гарантирана нова порция от мигранти. \r\nОсвен това, Рим е кръвно заинтересован в контрола над Триполи, тъй като от там започва газопроводът Greenstream, по който природният газ отива в Сицилия. Между другото, именно в сицилийският град Палермо през ноември миналата година се състоя конференцията, където бе уговорен да отиде и Хафтар (както се смята, за да се види с египетския президент Абдел Фатах ас Сиси). Само че на конференцията не бяха взети никакви важни решения. \r\nЗа Франция засилването на влиянието в Либия има както външнополитически, така и вътрешнополитически смисъл. При президента Еманюел Макрон Париж се активизира в Северна Африка. Но за Италия нейната бивша колония Либия е традиционна сфера на влияние и затова засилването на Париж на това направление се възприема враждебно. Също така, между европейските страни постоянно се води борба за петрол. Ненапразно през 2016 година силите на ПНС с поддръжката на италианците и американците изтласкаха терористите от „Ислямска държава“ от Сирт и т.нар. Нефтен полумесец в Северна Либия. На свой ред, през 2018 година Хафтар превзе от свързаните с „Ал Кайда“ елементи стратегически важния пристанищен град Дерна. Получавайки контрола над неговите терминали, Хафтар първо ги блокира, но след това Либийската национална компания (NOC) успя да се говори за вдигането на блокадата. Западът работи само с NOC и контролът над тези съоръжения даде на фелдмаршала възможност да влияе още повече на ситуацията в Либия, като заедно с това получи част от нефта. Освен това Хафтар успя да вземе под свой контрол най-голямото петролно находище Ел Шарара в Южна Либия, от което ислямистите добиваха по 315 хиляди барела на ден. Геополитическите интереси \r\nРазбира се, и други регионални играчи имат интереси в Либия. Египет, който е в тесни отношения с Рияд и Абу Даби, залага на Хафтар под диктовката на собствените си интереси, за да създаде единоначалие в Либия и по този начин да спомогне за относителната й стабилизация. След свалянето на Хосни Мубарак на власт в Египет до 2013 година беше Мохамед Морси, начело на „Партията на свободата и справедливостта“, израснала от поддържаните от Катар „Мюсюлмански братя“. След контрапреврата, не без подкрепата на саудитите, египетските военни успяха да вземат контрола от Морси и да върнат властта в свои ръце. По този начин Саудитска Арабия успя да премахне хората на Катар от Египет, през който минава стратегически важният Суецки канал. Но проблемите не изчезнаха: в Триполи продължават да са активни контролираните от Доха „Братя мюсюлмани“ и терористите от групировката „Ансар Бейт ал-Макдис“, която действа и на Синайския полуостров. \r\nГоляма роля играе и борбата за влияние в Себхе, съединяващ Либия с Алжир, Чад и Нигер логистически възел. Там редовно има сблъсъци между неподконтролните на нито една страна племена тубу и клана Авлад Сюлейман. Сарадж, с подкрепата на италианците, се опитва да изгради връзки с тях, засега безуспешно. Освен това през града се осъществява търговия с хора (съобщава се за продажба в робство по цена 800 долара на човек), контрабанда на оръжие и наркотици. Веднага щом „арабската пролет“ премина през Магреб, наркотрафикът се засили рязко. Потокът на кокаин през Западна Африка към Европа се сравнява с този към Северна Америка. Съответно, който контролира Либия, той контролира важните транзитни маршрути и колосалните потоци от наркотици. \r\nНе може да не се отбележи и ролята на Алжир, който си взаимодейства активно с племената както в Южна Либия, така и в Чад, опитвайки се да влияе на процесите в собствените си интереси. Наличието на терористически конгломерати и банди край границата тревожи алжирското ръководство, особено на фона на разгръщащата се вътрешна криза. Ненапразно началникът на Генералния щаб на Алжир Ахмед Гаид Салах обръща специално внимание на ситуацията на границите: рискът от инфилтрация на бойци-радикали от Либия остава висок. Фактът, че през последните години тази заплаха се е увеличила се потвърждава от предаването на контрола върху границите на въоръжените сили през 2014 година. По-рано това бе прерогатив на Министерството на вътрешните работи. Разгарящата се схватка за столицата на Либия, независимо от нейния изход, заплашва да доведе до увеличаване на потока на терористи през алжиро-либийската граница. Неясните перспективи на Хафтар \r\nПолучилият сериозна военно-политическа подкрепа фелдмаршал Хафтар обяви, че трябва да вземе контрола столицата и да обедини Либия под свое началство. Има обаче съмнения, че той ще може да постигне такъв стратегически резултат. През последните осем години нито една от страните в либийския хаос не успя да получи решаващо предимство. В лагера на Хафтар има противоречия, той има проблем с привличането на своя страна на редица племена и кланове. Като цяло, фелдмаршалът няма стопроцентови шансове да нанесе поражение на силите в Триполи, Мисрата и другите неподконтролни градове. \r\nНормализирането на ситуацията в страната би било възможно, ако всички външни сили бъдат консолидирани и подкрепят един от участниците във войната. В действителност такова обединение е възпрепятствано от непреодолимите различия между всички страни в конфликта и техните спонсори. Трябва да се отбележи, че настъплението срещу Триполи започна малко преди националната конференция, насрочена за 14-16 април под егидата на ООН в Гадамес, където трябваше да се реши въпросът за всеобщите избори. Русия и конфликтът \r\nОт руска страна, ключовите интереси в Либия са видими в нефтегазовата сфера. През 2018 година в кулоарите на форума „Руска енергийна седмица“, директорът на Либийската национална компания NOC Мустафа Санала обсъди с представителите на дъщерна компания на „Газпром“ възстановяването на сътрудничеството в сферата на добиването на петрол и газ. Руските компании са заинтересовани да се завърнат в Либия, откъдето се наложи да си тръгнат при свалянето на Кадафи. \r\nОсвен това в западната преса много години се разпространяват слухове за присъствието на представители на руските частни военни структури в Либия. Например, през 2017 година се обсъждаше информация, че на страната на Хафтар се бие RSB-Group, макар че, според заявленията на неин представител, нейните бойци не са вземали непосредствено участие във военните действия. Тяхната дейност е била концентрирана в разминирането, а в боевете те са участвали само в качеството на самозащита. В края на 2018 година се появиха непотвърдени данни за присъствието в Либия на т.нар. ЧВК „Вагнер“, която според твърденията се е била на страната на Хафтар и е била разположена в бази в Тобрук и Бенгази. Предполага се, че присъствието на такива частни военни организации, чиято дейност официално е забранена от руското законодателство, позволява да бъдат решавани специфични задачи, съпроводени с риск. \r\nЗа Русия най-логично сега е да играе на противоречията между участниците във войната, които преди осем години единодушно свалиха лидера на Либия и сега се сблъскаха в борба за нейните осколки. Признавайки ПНС, Москва продължава да контактува с Хафтар, който е преминал обучение в СССР и е добре известен на руските компетентни структури. След свалянето на Кадафи фелдмаршалът нееднократно е говорил с руски военни от най-висок ранг. През май миналата година той е преговарял с министъра на отбраната на Русия Сергей Шойгу и началника на Генералния щаб Валери Герасимов. През януари 2017 година фелдмаршалът е посетил руският самолетоносач „Адмирал Кузнецов“, където е бил посрещнат от вицеадмирал Виктор Соколов. Засега Русия продължава да се държи над схватката, участвайки в нея само като посредник. \r\n***  В НАТО се разтревожиха от охлаждането на отношенията между западните страни и Русия. Високопоставени представители на Алианса считат, че отсъствието на активен диалог може да доведе до въоръжена конфронтация. Мнението си, че отношенията между Северноатлантическата организация и Москва сега се по-лоши, отколкото по времето на Студената война изказа върховният главнокомандващ на обединените въоръжени сили на НАТО в Европа генерал Къртис Скапароти в интервю пред АП. По неговите думи, даже по времето на „желязната завеса“ между Алианса и СССР е имало диалог. „Ние разбирахме сигналите си. Говорихме си“, пише официалният печатен орган на руското правителство  „Российская газета“ . \r\nБезпокойството на четиризвездния генерал е предизвикано от обстоятелството, че всички контакти между страните практически са замразени и НАТО не знае какви са плановете на Русия. За трите години, през които той е главнокомандващ на европейските сили на Алианса, генералът се е срещал лично само два пъти с началника на руския Генерален щаб Валери Герасимов и няколко пъти е разговарял с него по телефона. \r\nВисокопоставеният офицер отбеляза, че смята комуникацията между военните за важна част от сдържането, тъй като противниците, които знаят възможностите и намеренията си, е по-малко вероятно да започнат конфликт. \r\n„Трябва да общуваме с Русия“, заяви командващият силите на НАТО в Европа. \r\n„Затова си мисля, че трябва да общуваме повече с Русия. Това гарантира, че ние се разбираме едни други и защо правим това, което правим“, заяви Скапароти. РГ отбелязва, че генералът не е говорил за това, кой пречи на Алианса да активизира диалога. \r\nЕксперти поясняват пред вестника, че Русия многократно е правила опити за активизиране на отношенията. „Алиансът бе канен да участва на конференции по международна сигурност, получиха предложение да пратят делегация на международните армейски игри. На полето на тези мероприятия бе напълно възможно да се започне неформален диалог, не те или въобще не отговаряха, или казваха категорично не“, припомня експерт, близък до руското министерство на отбраната. По неговите думи, не става ясно защо за необходимостта от затопляне на отношенията започват да говорят тези високопоставени офицери на НАТО, които или излизат в оставка, или вече са в такава. „Скоро на мястото на Скапароти ще дойде нов главнокомандващ и ще видим, дали той ще говори за необходимостта от затопляне на отношенията“, отбелязва събеседникът на изданието. \r\nСенатор Владимир Джабаров съобщи пред вестника, че ако заявлението на американския генерал бъде последвано от практически действия, то натрупалото се през последните десетилетия напрежение ще започне постепенно да отслабва. \r\n***  Уличните изяви на сръбската опозиция, чиито лидери очевидно очакваха да повторят сценария на киевския „Майдан“, се изчерпаха, както стана ясно след последния протест в столицата Белград. Директорът на Фондацията за прогресивна политика и главен редактор на портала Balkanist.ru, Олег Бондаренко, твърди в статия за руския вестник  „Известия“ , че вместо планираното „начало на края на Вучич\", започна „началото на края на протестите\". \r\nПоследните месеци в Сърбия бяха много неспокойни. Опозицията, която в продължение на редица съботи събира на улиците традиционно недоволната белградска интелигенция, обяви 13 април като ден за революция. Срокът на 30-дневния ултиматум с искане за оставки, отправен от прозападната опозиция към президента и правителството на Сърбия с искания за оставка, изтече точно миналия уикенд. По този повод те обещаха само обща стачка, масови протести и дори палатков лагер – по подобие на киевския „Майдан“.  \r\nНо всичко това се оказа блъф – събралите се от цялата страна, според най-оптимистичните изчисления, бяха малко повече от 10 хиляди души, които се срещнаха пред сградата на Скупщината, разходиха се под дъжда и в крайна сметка се пръснаха из близките кафенета.  \r\nЛидерите на протеста, осъзнавайки безсмислието на призивите за действие в настоящата ситуация, предпочетоха много по-спокоен тон, отколкото през изминалите седмици. А един от главните организатори - бившият кмет на Белград и телевизионен магнат Драган Джилас, изобщо отказа да говори с оглед на това, което се случва.  \r\nТрудно е да се каже какво сработи тук – дали неотдавнашното му посещение във Вашингтон за консултации или безсмислието на видимите с невъоръжено око усилия. Във всеки случай представянето на новата партия на Драган Джилас е насрочено за следващата събота, което означава, че нейният основен инициатор възнамерява да се насочи към създаването на политическа сила от уличните протести.  Може би това не е най-лошия вариант за него. \r\nОсобено предвид факта, че през последните няколко месеца опозицията бойкотира заседанията на парламента в Белград, а рейтингът на обединения „Съюз за Сърбия“, според социологическите проучвания, варира около 10%, понякога дори изоставайки от социалистите на външния министър Ивица Дачич (наследници на Комунистическата партия на Тито). \r\nВ същото време вече през юни в страната може да се проведат предсрочни парламентарни избори, за които говори сръбският лидер. И ако преди опозицията обещаваше да ги бойкотира, то сега, когато нейният действителен лидер създава своя собствената партия, очевидно иска и твърди обратното. \r\nВ резултат на това, вместо планираното „начало на края на Вучич”, започна „началото на края на протестите”. В по-голямата си част, обединени само от омраза към властите, дясно-левите, традиционните-нетрадиционни опозиционери не успяха дори да развият нито една платформа, да не говорим за нещо повече. С този подход можем спокойно да кажем: през следващия уикенд протестите ще отслабнат и ще завършат с настъпването на Великден - може би един от основните празници в Сърбия, по време на които страната официално празнува почти седмица. Кой ще се реши да протесира навръх Великден? Само завършените маргинали.  \r\nТактиката на сръбското правителство, въпреки съмненията, се оправдава. Вместо традиционния полицейски ескорт на протести, служителите на правоприлагащите органи се вляха с цивилни дрехи в тълпата, без да предизвикват ненужно напрежение. Само слуховете за укрепени в парламента специални сили провокираха реакции. Въпреки че, от друга страна, присъствието на протестите на полицейски служители може да бъде мощен терапевтичен инструмент за онези, които искат да завземат поредната сграда - както беше на 16 март, когато протестиращите влязоха в държавната телевизия РТС, а след това се опитаха да блокират президента в собствената му резиденция.  \r\nАлександър Вучич е първият лидер след Слободан Милошевич, който се опита да възстанови реда в Сърбия и да изгради ефективна вертикална власт в страната, която в продължение на 30 години е загубила повече от три четвърти от своята територия и население. Свикналите с щедрото финансиране от Запада за ултрадемократични практики, които отслабват държавната власт, сръбските либерали, както и някои националисти, са недоволни от изтласкването им от властта. Както и от укрепването на държавната власт, която преди това бе в състояние на вечен раздор.  \r\nОттук и опитите да се изгонят (в буквалния смисъл от думата) представители на управляващата Сръбска прогресивна партия от работните им места в общината Стари град в самия център на Белград, както се случи сутринта на обявената „революция”. Разбира се, за останалата част от предишния прозападен елит от обкръжението на бившия президент Борис Тадич (също протестиращ), който остана без работа, е по-добре за държавата да остане слаба. Тогава шансовете за връщане към властта са по-големи. Но, очевидно, времето им мина. \r\nПроучванията показват безусловното ръководство на сегашния президент в сръбската провинция. Русия е важна за стабилността на републиката, което не е възможно, при условие че сегашните членове на опозицията се върнат на власт. Те имаха възможност да се изразят от всички страни - и те го направиха, оставяйки Сърбия без Милошевич и генерал Младич, без Косово и Черна гора. Време е да съберем камъните и да се надяваме, че Александър Вучич ще бъде този, който ще се опитва да вземе лаврите на Тито. Но всичко с времето си, разбира се.", "date": "2019.04.16", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2019/04/16/2647030/koalitsiya-za-balgariya-nastoyava-za-vremenen-moratorium-varhu-sdelkata-za-zakupuvane-f-16-obzor.html", "text": "„Коалиция за България“ настоява за временен мораториум върху сделката за закупуване на нов боен самолет F-16. Това обяви проф. Боян Дуранкев, водач на листата на коалицията за предстоящите европейски избори по време на пресконференция в централата на АБВ. „Настояваме за преосмисляне на сделката и внимателно разходване на средствата, които не са излишни на българския народ. Тя трябва да бъде осъществена от легитимен парламент, с поименно гласуване от всички депутати“, отбеляза той. Според него няма ясна картина от следващия Европейски парламент за обща сигурност на държавите-членки. „Ние нямаме яснота за позицията на България, какво да прави с тези 2 млрд. евро, които ще бъдат дадени за Ф-16, особено в условия на тежки съмнения за тежка корупция по висшите етажи на властта“, посочи той. Проф. Дуранкев обяви, че политическата формация поставя под въпрос изискването за 2% разходи от БВП за отбрана.  \r\nПо време на срещата стана ясно, че „Коалиция за България“ организира фотоизложба „10 години грабим Европа и рушим България“. Това е оценката на АБВ-Младежи за 10-годишния период на управление в страната. Според лидера на АБВ Румен Петков процесът обаче е двустранен, защото в много случаи от събитията на фотоизложбата участват и представители на БСП. „Ние се стремим да покажем, какво изгуби България в тези 10 години, заради неадекватни стъпки и действия на Народното събрание и на правителствена република България“, изтъкна той.  \r\nПредседателят на АБВ Румен Петков засегна и темата за етническото напрежение и протестите в Габрово. Според него държавата има заслуга за това да се наложи атмосфера на омраза и непримиримост в обществото.  „Стремежът да се етнизира престъпността, не може да бъде продуктивен за държавата“, заяви Петков. По думите му престъпността при купуване на евтини имоти от властта и незаконни постройки трябва да се гледа с еднаква твърдост. „Когато отношението на един етнос се превръща във форма на политическо съществуване, то нещата добиват характера на истерия, омраза и отровена държавност“, допълни той.  \r\nПо време на пресконференцията беше засегната и темата за пренареждането на листата на БСП за евровота. Според ръководството на АБВ в БСП се води битка за имена и персони, а не за политики. Румен Петков изтъкна, че „Коалиция за България“ се различава коренно от ГЕРБ и БСП. „Процесите в двете партии са едни и същи, битката „кой“, а не „какво“. Битката е кой е в листата и на какво място. За съжаление, политически дебат за бъдещето на Европа и бъдещето на европейска България не се води и от това ще страда Европа, и нашата страна“, коментира още лидерът на АБВ. Той припомни, че ръководството на БСП преди месец е дало блестяща оценка на евродепутатите си, а в сегашната листа на партията липсват. Според него липсата на лидерство в БСП поражда невъзможност да се справят с политиката. Румен Петков смята, че участието на Иво Христов, началник на кабинета на президента Румен Радев, в листата на БСП не е правилната стъпка от страна на президента. „Тогава, когато президентът се ангажира така ясно, да не кажа грубо, с една политическа сила, това поставя под въпрос способността му да работи и да се бори за единството на нацията и за постигане на общонационални приоритети и интереси. Тези съмнения ще бъдат грубо използвани от опонентите, и не без основание“, уточни той. „Аз си мисля, че с този акт, хора, които не обичат ГЕРБ, ще отидат да гласуват за тях. Но това са мои лични притеснения“, допълни Румен Петков.  \r\nПред журналисти зам.-председателят на АБВ Владимир Маринов уточни, че Върховният административен съд оставя без разглеждане жалбата за името на „Коалиция за България“ и дава правото ѝ да участва в европейските избори.  \r\nДаяна ДЮЛГЕРОВА", "date": "2019.04.16", "title": "„Коалиция за България“ настоява за временен мораториум върху сделката за закупуване F-16 (ОБЗОР)"}
{"url": "http://www.focus-news.net/news/2019/04/16/2647013/mkd-makedoniya-kosovskiyat-parlament-ne-uspya-da-zabrani-na-hashim-tachi-da-pregovarya-za-razmyana-na-teritorii.html", "text": "Поради липса на кворум, косовският парламент не успя да гласува да се наложи забрана на президента на страната Хашим Тачи да преговаря с Белград за размяна на територии между Белград и Прищина в рамките на диалога под егидата на Брюксел, предава  скопското електронно издание „МКД“ . \r\nПо-рано в понеделник парламентът одобри формирането на комисия за утвърждаване на военните престъпления, извършени от Сърбия по време на войната в Косово през 1998-1999 година. \r\nСлед обсъждането на проекторезолюцията, която забранява на косовския президент Хашим Тачи да говори за обмен на територии или корекция на границите, когато диалога със Сърбия продължи , в парламента нямаше гласуване поради липса на кворум. \r\nПревод и редакция:", "date": "2019.04.16", "title": "„МКД“ (Македония): Косовският парламент не успя да забрани на Хашим Тачи да преговаря за размяна на територии"}
{"url": "http://www.focus-news.net/news/2019/04/16/2647036/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от  Агенция „Пътна инфраструктура“ .  Метеорологична обстановка: \r\nЩе има временни разкъсвания и намаления на облачността, но през деня на места в западната половина от страната отново ще превали дъжд, в планините над 1800 м – сняг. Вятърът ще се ориентира от северозапад, ще е предимно слаб. Минималните температури ще са между 1° и 6°,на отделни места в Североизточна България и по високите полета, при изясняване в нощните часове, ще се образува слаба слана. Максималните ще са между 12° и 17°.  \r\nНад планините ще е предимно облачно, на места, главно в масивите на Западна България ще превали дъжд, а над 1800 м - сняг. Ще духа до умерен северозападен вятър. Максималната температура на височина 1200 метра ще е около 6°, на 2000 метра – около минус 1°. Над Черноморието ще има разкъсана облачност. Ще духа слаб север-северозападен вятър. Остава хладно с максимални температури между 13° и 14°. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  АМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n• Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n• Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n• Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nОбласт Пловдив: \r\nПоетапно се ограничават пътните връзки на п.в. „Пловдив-изток“ при км 133+112 в района на с. Войводиново поради ремонтни дейности на асфалтовата настилката  \r\nДвижението се осъществява по обходни маршрути: \r\n- Пловдив – София - 16.04.2019, обходен маршрут през с. Войводиново; \r\n- София – Раковски - 17.04.2019, обходен маршрут през Пловдив по п.в. Север на км 126 и през с.Войводиново; \r\n- Бургас – Пловдив - 18.04.2019, обходен маршрут през гр. Пловдив по п.в. Север на км 126; \r\n- Раковски – София - 19.04.2019, обходен маршрут през с. Войводиново и гр. Пловдив. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nДвижението от км 168 до км 208+184 в посока Бургас се осъществява в една лента поради обследване на пътната настилка. Движението се осъществява в изпреварващата лента за движение. Регулира се от временна сигнализация. Срок до 21.04.2019 г. АМ „Хемус“:  \r\nОбласт София: \r\nДвижението по АМ \"Хемус\" от км 66+500 до км 67+600 посока Варна се осъществява в една лента поради ремонтни дейности по пътната настилка в активната и изпреварваща ленти. Движението се извършва в аварийната лента. Срок: от 09:00 до 17:00 часа на 16.04.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 28.05.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. АМ „Марица“:  няма ограничения. АМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 18.04.2019 г.; АМ „Струма“:  \r\nОбласт Перник: \r\nДвижението от км 28+353 до км 35+252 посока София е ограничено в лявото платно посока София поради аварийно-възстановителни дейности. Движението се осъществява двупосочно в дясното платно в активната и изпреварващата лента. Водачите на МПС да се движат с повишено внимание и съобразена скорост. Организацията на движение е сигнализирана с пътни знаци. Срок до 25.04.2019 г. Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Троянски“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа:  \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград: \r\nДвижението по път I-1 Благоевград – Кресна в участъка от гр. Благоевград до отклонение за с. Стара Кресна от км 360+000 до км 392+500, се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОбласт Монтана: \r\nДвижението в участъка с. Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали. Движението се регулира от сигналисти на място. Срок до 15.04.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 16.04.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението по Дунав мост Русе при км 0+500 се осъществява в една лента с пропускателен режим поради ремонтни дейности на асфалтовата настилка на мостовото съоръжение. Движението се регулира от сигналисти и скоростта е ограничена до 20 км/ч. Участъкът е сигнализиран с пътни знаци. Срок до 17.04.2019 г. \r\nОбласт Шумен: \r\nДвижението по път I-2 между Каспичан и гр. ОПУ Варна от км 134+013 до км 146+160 се осъществява в една лента поради облицоване на канавки и частични ремонтни дейности на асфалтовата настилка. Срок до 19.04.2019 г. \r\n - път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка граница Македония – с. Раненци от км 1+000 до км 7+000 се осъществява с повишено внимание поради профилиране на банкети и почистване на земни окопи. Движението се осъществява в свободните ленти съобразно създадената организация на движение. Срок до 17.04.2019 г. \r\nДвижението в участъка с. Цървеняно – с. Драгомирово от км 37+000 до км 42+000 се осъществява с повишено внимание и съобразена скорост поради профилиране на банкети и почистване на земни окопи. Движението се осъществява в свободните ленти съобразно създадената организация на движение. Срок до 17.04.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Сливен: \r\nДвижението в района на с. Калояново от км 102+000 до км 105+000 се извършва с повишено внимание поради полагане на хоризонтална маркировка. Участъкът е сигнализиран с пътни знаци. Срок до 25.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра – Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 19.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт Пазарджик: \r\nДвижението по път I-8 с. Звъничево – с. Мокрище се извършва в една лента от км 186+000 до км 187+000, поради ремонт на асфалтовата настилка. Срок до 16.04.2019 г. \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 22.04.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности:  \r\nПът ІІ-19: Движението по път IІ-19 Симитли – Разлог в участъка от гр. Симитли до проход Предела от км 0+000 до км 21+400, се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nПът ІІІ-106: Движението по път IІІ-106 Благоевград – ГКПП Станке Лисичково от км 0+000 до км 24+000, се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 от км 88+112 до км 89+598 в участъка „Средец-Бургас” в урбанизираната територия на гр Бургас (от кръстовище с ул. „Александър „Коджакафалията” до кръстовище с път 7909) съгласно  Заповед № РД-11-45/01.04.2019 г.извършват се ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок до 17.04.2019 г.; \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 19.04.2019 г. \r\nПът III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 19.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 19.04.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІ-16:  Движението по път ІІ-16 Ребърково-Зверино-Елисейна от км 162+500 до км 173+300 се осъществява с повишено внимание поради планово обрушване на скални окоси. При необходимост е възможно временно ограничаване на движението на определени интервали. Срок до 19.04.2019 г. \r\nПът ІІІ-101: Движението по път ІІІ-101 Хайредин – Бутан от км 72+000 до км 81+100 се осъществява с повишено внимание при стеснение на една от лентите за движение поради подмяна на ограничителни системи. Ограничението е сигнализирано с пътни знаци. Срок до 23.04.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 19.04.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 30.04.2019 г.; \r\nПът III-601: Движение с повишено внимание по път III-601 О.п. Кюстендил –Драговищница ¬– Долно Уйно-граница Сърбия от км 13+000 до км 27+000 поради правене и почистване на наземни изкопи. Срок до 19-04.2019 г. \r\n Път III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 30.04.2019 г.; \r\nПът III-6224: Движение с повишено внимание по път III-6224 от км 13+000 до км 27+000 поради ремонтни дейности на лентите за движение. Движението се регулира съобразно създадената организация на движение. Срок до 19.04.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-357: Движението по път III-357 Орешак – Дебнево в участъка от Драшкова поляна до Гумощник от км 7+800 до км 14+949 се извършва с повишено внимание поради почистване банкети и окопи. Водачите да се движат със съобразена скорост. Срок до 25.04.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът II-84: Движението по път II-84 с. Варвара – Гара Костандово от км 14+400 до км 30+000 се извършва в една лента чрез поетапно затваряне на лява лента за движение поради почистване на изкоп под еластична ограда. Движението се регулира с пътни знаци. Срок до 16.04.2019 г. \r\nПът III-375: Движението по път III-375 с. Бяга – с. Исперихово се извършва в една лента от км 9+000 до км 12+000, чрез поетапно затваряне на лява и дясна ленти за движение, поради ремонт на асфалтовата настилка. Срок до 16.04.2019 г.  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът II-63: Движението по път II-63 Перник – Брезник в участъка кв. Радина чешма - с. Мещица от 5 до 7 км се осъществява в дясната лента в посока гр. Перник - с. Мещица поради машинно оформяне на земни окопи. Затворена за движение е лявата лента. Срок до 25.04.2019 г.  \r\nПът III-623: Движението по път III-623 с. Жедна – с. Извор от км 24 до км 30 в участъка се осъществява в една лента, поради машинно подравняване на банкети, оформяне на земни окопи, изсичане на храсти, в двете направления. Срок до 25.04.2019 г. \r\nПът III-6041: Движението по път III-6041 Жедна –Долна Диканя от км 0+000 до км 16+400 се осъществява в една лента на определени участъци поради машинно оформяне на земни окопи. Организация на движението се регулира с пътни знаци. Срок до 25.04.2019 г.; \r\nПът III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-86: Движението по път II-86 Пловдив – Асеновград от км 14+860 до км 25+150 се осъществява с повишено внимание в едно платно поради ремонтни дейности. Поетапно се затварят платната за движение. \r\nДвижението се осъществява в свободното платно в условията на двулентов двупосочен път при ограничаване на скоростта на движение до 40км/час и 60 км/час. Движението се регулира от сигнализация, включваща бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив до елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството се осъществява в условията на неотбито движение. Срок до 25.04.2019 г. \r\nПът II-86: Движението по път II-86 Асеновград – Нареченски бани се осъществява с повишено внимание поради почистване на регулата от паднали камъни. Движението се регулира с пътни знаци и сигналисти. Срок до 24.04.2019 г. \r\nОПУ-Разград: \r\nВременно са въведени следните ограничения за движение на МПС:  \r\nРемонтни дейности:  \r\nПът III-204: Движение по път III-204 „Разград - Благоево - Попово“ в участъка от км 5+036 до км 16+332 се осъществява с повишено внимание поради извършване на частичен ремонт на асфалтовата настилка. Движението в работния участък се регулира с временна сигнализация и от сигналисти. Срок до 17.04.2019 г. \r\nПът III-205: Движение по път III-205 „Разград - Исперих - Веселец“ в участъка от км 39+200 до км 44+300 се осъществява с повишено внимание поради извършване на частичен ремонт на асфалтовата настилка. Движението в работния участък се регулира с временна сигнализация и от сигналисти. Срок до 17.04.2019 г. \r\nПът III-702: Движението по път II-23 Пристое – Исперих от км 2+000 до км 22+125 се осъществява с повишено внимание в една лента за движение поради частични ремонти на асфалтовата настилка. Участъкът е сигнализиран с пътни знаци. Срок: 30.04.2019 г. \r\nПът III-4902: Движение по път III-4902 „Побит камък - Завет - Веселец“ в участъка от км 20+547 до км 28+761 се осъществява с повишено внимание поради извършване на частичен ремонт на асфалтовата настилка. Движението в работния участък се регулира с временна сигнализация и от сигналисти. Срок до 17.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 22.04.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина - Пристанище Попина от км 0+000 до км 11+675 се извършва  в една  лента поради изсичане на храсти и млада гора по банкети и окопи, профилиране на банкети, ремонт на асфалтова настилка. Движението се извършва двупосочно в другата лента. Срок до 20.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ-53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.04.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.04.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът III-66: Движението по път II-66 Стара Загора – Нова Загора от км 39 +000 до км 57+000 в посока Нова Загора се извършва двупосочно в една лента поради ремонт на асфалтова настилка и профилиране на банкети. Движението в района се регулира от сигналисти и знаково стопанство. Срок до 25.04.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5503: Движението по път III-5503 Златаре – Бояджик от км 15+000 до км 23+000 се осъществява в една лента поради подравняване на пътния банкет. Движението се регулира чрез пътни знаци. Срок до 17.04.2019 г. \r\nПът III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира с пътни знаци. Срок до 30.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; \r\nПът III-7072: Движението по път III-7072 Чарган – Ямбол от км 17+000 до км 26+600 се осъществява една лента поради частични ремонтни дейности на асфалтовата настилка. Срок до 17.04.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.04.16", "title": "Актуална пътна обстановка"}
{"url": "http://www.focus-news.net/news/2019/04/16/2647035/sport-arsenal-pobedi-uotford-s-10-i-izmesti-chelsi-ot-top-4.html", "text": "Арсенал измести Челси и се завърна на 4-ото място в класирането на английската Висша лига, след като победи като гост Уотфорд с 1:0 в мач от 34-ия кръг на първенството. Единственият гол отбеляза Пиер-Емерик Обамеянг в 10-ата минута. Домакините играха почти целия мач с човек по-малко заради червен картон, получен от Трой Дийни. „Артилеристите“ са с 66 точки и изпревариха Челси по голова разлика. Уотфорд е 10-и с 46 точки.", "date": "2019.04.16", "title": "Спорт: Арсенал победи Уотфорд с 1:0 и измести Челси от топ 4"}
{"url": "http://www.focus-news.net/news/2019/04/16/2647027/rossiyskaya-gazeta-nato-izprashta-signali.html", "text": "В НАТО се разтревожиха от охлаждането на отношенията между западните страни и Русия. Високопоставени представители на Алианса считат, че отсъствието на активен диалог може да доведе до въоръжена конфронтация. Мнението си, че отношенията между Северноатлантическата организация и Москва сега се по-лоши, отколкото по времето на Студената война изказа върховният главнокомандващ на обединените въоръжени сили на НАТО в Европа генерал Къртис Скапароти в интервю пред АП. По неговите думи, даже по времето на „желязната завеса“ между Алианса и СССР е имало диалог. „Ние разбирахме сигналите си. Говорихме си“, пише официалният печатен орган на руското правителство  „Российская газета“ . \r\nБезпокойството на четиризвездния генерал е предизвикано от обстоятелството, че всички контакти между страните практически са замразени и НАТО не знае какви са плановете на Русия. За трите години, през които той е главнокомандващ на европейските сили на Алианса, генералът се е срещал лично само два пъти с началника на руския Генерален щаб Валери Герасимов и няколко пъти е разговарял с него по телефона. \r\nВисокопоставеният офицер отбеляза, че смята комуникацията между военните за важна част от сдържането, тъй като противниците, които знаят възможностите и намеренията си, е по-малко вероятно да започнат конфликт. \r\n„Трябва да общуваме с Русия“, заяви командващият силите на НАТО в Европа. \r\n„Затова си мисля, че трябва да общуваме повече с Русия. Това гарантира, че ние се разбираме едни други и защо правим това, което правим“, заяви Скапароти. РГ отбелязва, че генералът не е говорил за това, кой пречи на Алианса да активизира диалога. \r\nЕксперти поясняват пред вестника, че Русия многократно е правила опити за активизиране на отношенията. „Алиансът бе канен да участва на конференции по международна сигурност, получиха предложение да пратят делегация на международните армейски игри. На полето на тези мероприятия бе напълно възможно да се започне неформален диалог, не те или въобще не отговаряха, или казваха категорично не“, припомня експерт, близък до руското министерство на отбраната. По неговите думи, не става ясно защо за необходимостта от затопляне на отношенията започват да говорят тези високопоставени офицери на НАТО, които или излизат в оставка, или вече са в такава. „Скоро на мястото на Скапароти ще дойде нов главнокомандващ и ще видим, дали той ще говори за необходимостта от затопляне на отношенията“, отбелязва събеседникът на изданието. \r\nСенатор Владимир Джабаров съобщи пред вестника, че ако заявлението на американския генерал бъде последвано от практически действия, то натрупалото се през последните десетилетия напрежение ще започне постепенно да отслабва. \r\nПревод и редакция:", "date": "2019.04.16", "title": "„Российская газета“: НАТО изпраща сигнали"}
{"url": "http://www.focus-news.net/news/2019/04/16/2647025/afp-pozharat-v-notr-dam-e-pod-kontrol-i-e-chastichno-zagasen.html", "text": "Огромният пожар, който опустоши катедралата Нотр Дам в Париж е „под контрол“, заявиха от противопожарната служба на френската столица, след като пожарникарите се бориха часове с пламъците, предава  AFP . \r\n„Пожарът е изцяло под контрол. Той е частично погасен и има остатъчни огнища, които трябва да се потушат“, заяви лейтенант-полковник Габриел Плюс. \r\nПревод и редакция:", "date": "2019.04.16", "title": "AFP: Пожарът в Нотр Дам е „под контрол и е частично загасен“"}
{"url": "http://www.focus-news.net/news/2019/04/16/2647040/nimh-v-sledobednite-chasove-v-zapadna-balgariya-shte-prevali-dazhd-a-v-planinite-nad-1800-m-snyag.html", "text": "Днес ще има временни разкъсвания и намаления на облачността в много райони до предимно слънчево. На отделни места в западната половина от страната, главно в следобедните часове, ще превали дъжд, в планините над 1800 м – сняг. Вятърът ще се ориентира от северозапад, ще е предимно слаб. Максималните температури ще са между 12° и 17°. Атмосферното налягане слабо ще се повиши, ще е малко по-високо от средното за април. Това съобщи за  Агенция „Фокус“  дежурният синоптик Георги Цеков от  Националния институт по метеорология и хидрология .  \r\nНад Черноморието ще има разкъсана облачност. Ще духа слаб  север-северозападен вятър. Остава хладно с максимални температури между 13° и 14°. Температурата на морската вода е 11-12°. Вълнението на морето ще е 2-3 бала. \r\nНад планините ще е предимно облачно, на места, главно в масивите на Западна България ще превали дъжд, а над 1800 м - сняг. Ще духа до умерен северозападен вятър. Максималната температура на височина 1200 метра ще е около 6°, на 2000 метра – около минус 1°.", "date": "2019.04.16", "title": "НИМХ: В следобедните часове в Западна България ще превали дъжд, а в планините над 1800 м – сняг"}
{"url": "http://www.focus-news.net/news/2019/04/16/2647039/predstoyashti-sabitiya-v-stranata-za-16-april-agentsiya-fokus.html", "text": "*** \r\nОт 15.30 часа на „Дондуков“ 2 държавният глава Румен Радев ще разговаря с министър-председателя на Грузия Мамука Бахтадзе. \r\n*** \r\nОт 09.00 часа с молебен в Катедрален храм „Рождество на Св. Богородица“ ще започне тържественото честване на 140-ата  годишнина от приемането на Търновската конституция. Народните представители ще бъдат посрещнати в 10.00 часа в музей „Възраждане и Учредително събрание“, където ще бъде тържествената сесия на 44-то Народно събрание.  \r\n*** \r\nОт 10.30 часа в залата на Учредителното събрание ще започне възстановка на събитията от 1879 г. От 10.50 часа ще започне Тържествената сесия на Народното събрание по повод 140 години от приемането на Търновската конституция. На събитието ще присъства и президентът Румен Радев. Изказване ще направи председателят на Народното събрание Цвета Караянчева.  \r\n*** \r\nОт 12.30 часа народните представители ще поднесат венци и цветя на паметника „Майка България“. Те ще наблюдават спектакъла „Искри“ на Националната гвардейска част и изпълнения на младежите от Детско-юношески фолклорен ансамбъл „Българче“.  \r\n*** \r\nОт 20.30 часа ще започне тържествената заря-проверка на площад „Цар Асен I”. Присъстващите ще наблюдават и аудио-визуалния спектакъл „Царевград Търнов - звук и светлина“. \r\n*** \r\nОт 15.30 часа президентът Румен Радев ще се срещне с министър-председателя на Грузия Мамука Бахтадзе на „Дондуков“ 2. \r\n*** \r\nМинистър-председателят Бойко Борисов ще се срещне с премиера на Грузия Мамука Бахтадзе, който е на официално посещение в България по покана на българския премиер. След срещата на двамата премиери, около 10.00 часа,  са предвидени изявления за медиите. \r\n*** \r\nОт 08.00 часа в централата на ПП ГЕРБ (пл. „България“ 1, НДК Административна сграда, ет. 17) партията ще подпише политическо партньорство с ПП „Никола Петков“. По-късно представители на двете партии ще дадат пресконференция. \r\n*** \r\nОт 09.00 часа в хотел „Хилтън“ ще започне форумът „Дигитална трансформация: IT предизвикателства“. \r\n*** \r\nОт 09.30 часа в зала 6 на НДК ще започне десетото издание на форума „Шумът на парите“.  \r\n*** \r\nОт 09.30 часа 26-и състав на Софийски градски съд ще заседава по делото срещу Валентин Димитров и др., обвинени в длъжностно присвояване в особено големи размери. \r\n*** \r\nОт 10.00 часа във Висшето транспортно училище „Тодор Каблешков“ лидерът на БСП – София Калоян Паргов, който е и заместник-председател на Комисията по транспорт и туризъм в Столичния общински съвет, ще участва в тържественото откриване на изложението \"Транстренд 2019\" – Иновации, бизнес и образование в транспорта. \r\n*** \r\nОт 10.00 часа пред Министерството на правосъдието ще се състои протест, на който ще бъдат изгорени неизпълнени съдебни решения.  \r\n*** \r\nОт 10.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в Американския център към Столична библиотека ще се проведе национална конференция с международно участие на тема „Зависимият човек. Фактори на зависимостта“. \r\n*** \r\nОт 10.00 часа във фоайето на Учебен блок 12 на Техническия университет за осма поредна година ще се проведе изложението на работодатели – „Стажове“. \r\n*** \r\nОт 10.30 часа Центърът за развитие на човешките ресурси организира семинар за професионално развитие на тема „Принципите на европейската кредитна система за професионално образование и обучение /ECVET/ и обучението на работното място“. Събитието ще се проведе пресконференция на ул. „Граф Игнатиев“ 15, ет. 1. \r\n*** \r\nОт 10.30 часа в конферентна зала „Тракия“ на Хотел „Рослин Тракия“ ще бъдат представени дейностите по проект „Методическа подкрепа за развитието на „зелените“ обществени поръчки в България“, изпълняван от Агенцията по обществени поръчки. \r\n*** \r\nОт 10.00 часа в зала „Тържествена“ на УНСС ректорът проф. д.ик.н. Стати Статев и министърът на труда и социалната политика Бисер Петков ще открият третото издание на „Кариери УНСС 2019”. От 11.00 часа във фоайето на УНСС ще се проведе кариерният форум „Кариера УНСС – 2019“.  \r\n*** \r\nОт 11.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа 16-и състав на Специализирания наказателен съд ще заседава по делото срещу Крум К., Мирослав Е. и др., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в Националния пресклуб на БТА ще се проведе пресконференция на Минно-геоложкият университет „Св. Иван Рилски“ във връзка с предстоящата инициатива за Ден на отворените врати. \r\n*** \r\nОт 11.00 часа в зала „Сердика“ на Гранд хотел София ще започне пресконференция по повод предстоящия панаир за металорежещи машини и машини за пластична деформация „ЕМО-Хановер“. \r\n*** \r\nОт 12.00 часа „Коалиция за България“ ще внесе в ЦИК листата си с кандидати за евродепутати. \r\n*** \r\nОт 13.30 часа 5-и състав на Специализирания наказателен съд ще заседава по делото срещу Васил А. и Орлин Б., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа 11-и състав на Специализирания наказателен съд ще заседава за кумулиране на наказанията на Николай Илиев. \r\n*** \r\nОт 14.00 часа в заседателната зала на ХТМУ в сграда А ще бъде връчен Почетният знак на ХТМУ на проф. дтн инж. Цоло Вутов председател на НТС по минно дело, геология и металургия. \r\n*** \r\nОт 18.00 часа в Големия салон на БАН ще се състои премиерата на книгата на член-кор. Владко Панайотов „Срещата на две хилядолетия през моя поглед“. \r\n*** \r\nОт 18.00 часа в Софийската градска художествена галерия ще бъде открита изложбата „Портрет на приятел“ от проекта на галерията „Другото око“.  \r\n*** \r\nОт 18.30 часа македонският лауреат на Наградата за литература на Европейския съюз Ненад Йолдески ще представи лично българското издание на наградената си книга „Всеки със своето езеро“ в Македонския културно-информационен център на ул. Оборище № 7. \r\n*** \r\nОт 18.30 часа в ателие-книжарница „Къща за птици“ ще се проведе дискусия на тема „Има ли християнски модел на възпитание?“ от поредицата „Православие и съвремие“. \r\n*** \r\nОт 18.30 часа в Дома на архитекта ще се състои награждаването на победителите в архитектурния конкурс на Токуда Банк АД „Намерете своя първи клиент“.  \r\n*** \r\nОт 09.00 часа в Университетския център „Бачиново“ ще се проведе юбилейната 20-а студентска конференция на факултета „Обществено здраве, здравни грижи и спорт“ към ЮЗУ „Неофит Рилски“. \r\n*** \r\nОт 11.00 часа в спортна зала „Скаптопара“ ще се проведе спортно мероприятие, организирано от ОДМВР-Благоевград и ГД „Национална полиция“ под мотото „Спортът е по-добрия начин децата да пораснат“. \r\n*** Благоевград. \r\nОт 11.00 часа на улица „Марица“ № 2 ще се проведе официална церемония по откриването на обект „Благоустрояване на улица „Марица“ в участъка от бул. „Св. Димитър Солунски“ до ул. „Иван Михайлов“.  \r\n*** Благоевград. \r\nОт 11.45 часа на бул. „Св. св. Кирил и Методий“, при блок № 20 ще се проведе официална церемония по откриването на обект „Изграждане на велосипедна алея, свързваща бул. „Св. Димитър Солунски“ с ул. „Даме Груев“, бул. „Васил Левски“, бул. „Св. св. Кирил и Методий“ – до хотел Ален Мак и от ул. „Марица“ до ул. „Иван Михайлов“.  \r\n*** \r\nОт 10.00 часа в зала \"Георги Баев\" на Културен център \"Морско казино\" ученици от V-ти до VII-ми клас от бургаските училища  ще вземат участие в областна викторина \"Да запазим децата на пътя\".  \r\n*** \r\nОт 11.00 часа в зала 311 на Бургаски Свободен Университет  на пресконференция ще бъде представена Фондация „Евгений Мосинов“.  \r\n*** \r\nОт 18.00 часа на сцената в НХК ще се играе постановката БЛАГУНИТЕ на живо - \"Още един прекрасен ден\".  \r\n*** \r\nОт 18.00 часа в Културен център \"Морско казино\", зала \"Георги Баев\", Издателска къща \"Знаци\", Община Бургас, Регионална библиотека \"Пейо Яворов\" и Народно читалище \"Фар\" представят книга със събраните стихотворения на Николай Искъров - един от най-талантливите български поети, загинал през 2001 година при автомобилна катастрофа на 50-годишна възраст. \r\n*** \r\nОт 10.30 часа на борда на ескадрения миноносец „USS ROSS” от състава на ВМС на САЩ ще се проведе пресконференция. Корабът е на неофициално посещение във Варна до 18 април. \r\n*** \r\nОт 13.00 часа до 15.00 часа в Съдебната палата на пл. „Тракия“ ще има Ден на отворените врати.  \r\n*** \r\nОт 13.30 часа в наказателна зала 1, ет. 1 на Варненския окръжен съд ще се проведе симулиран наказателен процес с ученици от 11-те класове на Средно училище с езиково обучение „Ал. С. Пушкин“ с ментор съдия Яна Панева.  \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 Славчо Славов, председател на постоянната комисия „Наука и образование” към ОбС – Варна, ще приема граждани. \r\n*** \r\nОт 18.00 часа в читалище „Искра” ще започне благотворително представление на пиесата „Криворазбраната цивилизация” – оригинален прочит на българската класическа комедия на Добри Войников. Спектакълът е съвместен проект на ВЕСЕЛ и театралната студия с участието на младите актьори от Езикова гимназия „Проф. д-р Асен Златаров”. Приходът от спектакъла ще бъде дарен за лечението на Никол Владкова. \r\n*** \r\nОт 11.00 часа кметът Огнян Ценков ще присъства на открит урок по история на тема „Приемането на Търновската конституция – фундаменталното начало на модерната правова държава” в Административния съд по повод 140-ата годишнина от събитието.  \r\n*** \r\nОт 14.00 часа на 6 етаж в сградата на Община Видин ще се проведат консултации  за определяне поименния състав на СИК във  връзка с произвеждането на изборите за членове на Европейския парламент от Република България. \r\n*** \r\nОт 10.00 часа на площад „Македония“ ще се проведе поредното издание на Панаир на образованието. \r\n*** \r\nМузеят на хумора и сатирата ще отбележи 130 години от рождението на Чарли Чаплин. От 09.00 до 18.00 часа във фоайето на третия етаж ще могат да се видят едни от знаковите късометражни филми на Чаплин. \r\nОт 16.00 часа в Залата на жирафите Цветомир Цанков ще проведе кинолектория, след която публиката ще се наслади на филма „Светлините на града“, оценен от Британския филмов институт като най-доброто постижение на великия комик. \r\n*** \r\nОт 11.00 часа в Общинската библиотека ще бъде представено творчеството за деца на автора Пламен Цонев. \r\n*** \r\nОт 17.00 часа в Клуба на пенсионера „Асен Разцветников“ ще бъде представена книгата на краеведа инж. Илия Гогев „Из миналото на Драганово”. \r\n*** \r\nВ Общината започва традиционното пролетно почистване, което ще продължи до 23 април.   \r\n*** \r\nОт 13.00 часа в Художествената галерия ще бъдат представени абсолвентите от „Випуск 2019“ на Добруджански технологичен колеж. \r\n*** \r\nОт 18.00 часа в Регионална библиотека „Дора Габе“ ще бъде представена книгата „Патриотични уроци“ от доц. д-р Александър Йорданов с участието на кап. I ранг о.з. Васил Данов. \r\n*** \r\nОт 18.30 часа в Концертна зала „Добрич“ ще започне Великденски концерт на Български камерен оркестър – Добрич с диригент Алексей Измирлиев. \r\n***     \r\nОт 13.00 часа,  в съдебна зала № 1 в сградата на съда, Районен съд –и Районна прокуратура – Дулово организират Ден на отворените врати с основна тема:„140 години от приемането на Търновската конституция“.  \r\n*** \r\nОт 15.00 часа в залата на Младежкия дом ще се проведе семинар по програмата за младежки обмен „Еразъм+“. \r\n*** \r\nОт 17.00 часа в Художествена галерия „Кирил Петров” ще бъде открита изложба живопис на Петьо Начев от Видин. \r\n*** \r\nОт 10.00 часа в Регионална библиотека „Светослав Минков” ще бъде открита витрина по повод 100 години от създаването на ФК „Миньор“ – Перник. \r\n*** \r\nОт 11.00 часа пред Двореца на културата ще започне концерт на Духовия оркестър към ОК Дворец на културата с диригент Трифон Трифонов. \r\n*** \r\nОт 11.00 часа в НЧ „Искра – 1960 г.” ще се проведе среща-разговор с етнолог за пролетните празници в България.  \r\n*** \r\nОт 18.00 часа в Двореца на културата ще започне концерт на Народния оркестър при ОК Дворец на културата  с  ръководител Венцислав Андонов „Фолклорът – настояще и бъдеще”. \r\n*** \r\nОт 11.00 часа с панихида за загиналите ще бъде отбелязана тържествено 103-годишнината от освещаването на Военния паметник-чешма в село Дрангово. След това в 11.10 часа започва патриотична програма, подготвена от възпитаниците на Общински детски комплекс-Петрич. В 11.30 часа ще започне и ритуал по полагане на цветя и венци пред Военния паметник-чешма.  \r\n*** \r\nОт  14.00 часа на  в Заседателната зала на Община Плевен ще се проведат  консултации за определяне съставите на секционните избирателни комисии (СИК) в община Плевен. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката „Картоиграчи“ от Н. В. Гогол. \r\n*** \r\nОт 09.30 ч. в 5 зала на Окръжен съд ще се гледа делото срещу Илия Ст., обвинен в това, че на  2.07.2018 г. в гр. Пловдив умишлено е умъртвил другиго – С. Н. /71 г./, пенсионер, работил като научен сътрудник в Институт по растителни генетични ресурси гр. Садово.  \r\n*** \r\nОт 10.00 часа, в зала 1 на Апелативен съд ще се проведе тържествено събрание по повод 16 април-Деня на конституцията и Деня на юриста.  \r\n*** \r\nОт 13.00 часа в хотел „Санкт Петербург“ ще се проведе регионална дискусия за бъдещето на местното самоуправление в България под надслов „ОБЩИНИ БГ 2030“, организирана от Националното сдружение на общините в Република България. \r\n*** \r\nОт 16.00 до 19.00 часа в СКЛАД, в рамките на програмата на Европейска столица на културата Фотоколажно ателие “Сподели историята“ ще срещне пловдивчани с българи променили историята. Събитието е с вход свободен  \r\n*** \r\nОт 18.30 ч. в РЕМ ще се проведе Вечер на мароканската култура.   \r\n***   \r\nОт  10.30 часа в зала 105 ще се проведе среща на ръководството на община Сливен с европейския шампион по вдигане на тежести Божидар Андреев, на която той ще получи награда за спортното си постижение.  \r\n*** \r\nОт 16.00 часа до 18.00 часа в офиса на ПП ГЕРБ на бул. „България“ 14 общинските съветници от партията ще се срещнат с граждани.  \r\n*** \r\nОт 11.00 часа в Районния съд ще се проведе „Ден на отворените врати“ под надслов „140 години от приемането на Търновската конституция. Празник на юридическата общност“. \r\n*** \r\nОт 14.00 часа в зала „Славейков” ще се проведе открит „Урок по Конституция”. На него ще присъстват кметът Живко Тодоров, зам.-кметът Иванка Сотирова, представители на Областна управа – Стара Загора, председателят на ОбС – Стара Загора Таньо Брайков, Старозагорският омбудсман Надежда Чакъров и др. \r\n*** \r\nОт 14.00 часа ПП „Възраждане“ ще даде пресконференция в Регионалния пресклуб на БТА, с която ще даде началото на ежегодната си инициатива „Възраждане на семейните ценности”. \r\n*** \r\nОт 19.00 часа в Кукления театър ще започне благотворителният концерт-спектакъл „Българско да е“, част от инициативата „Възраждане на семейните ценности”. \r\n*** \r\nОт 11.00 часа в зала №205 в сградата на Община Хасково ще се състои пресконференция по повод предстоящото Държавно първенство по спортна аеробика. \r\n*** \r\nОт 09.00 часа Административния съд организира „Ден на отворените врати“. \r\n***   \r\nОт 09.30 часа в зала 203 на общината ще се проведат консултации за сформиране съставите на СИК на територията на Община Шумен за избори за членове на Европейския парламент от Република България.  \r\n*** \r\nОт 10.30 часа в Окръжния съд  ще се проведе „Час по Конституция“ по повод 140 години от приемането на Търновската Конституция и професионалния празник на юристите. \r\n*** \r\nОт 14.00 часа заместник-началникът на отбраната генерал-лейтенант Димитър Илиев ще даде пресконференция по повод провеждането на националната информационна кампания на Министерството на отбраната „Бъди войник“ във Военен клуб – Ямбол. В нея ще участват и началникът на гарнизон Ямбол  и командир на Авиобаза Безмер подполковник Милен Димитров, както и командирът на 42-ри механизиран батальон – Ямбол и старши на войскови район „Кабиле“ подполковник Ивайло Иванов. \r\n*** \r\nOт 17.00 часа в Културно-информационен център „Безистена“ ще се състои серия от граждански диалози „Европа в нашия дом“. В дискусията ще участва министърът на регионалното развитие и благоустройството Петя Аврамова.", "date": "2019.04.16", "title": "Предстоящи събития в страната за 16 април (Агенция „Фокус“)"}
{"url": "http://www.focus-news.net/news/2019/04/16/2647037/gd-granichna-politsiya-intenziven-e-trafikat-za-tovarni-avtomobili-na-punkta-dunav-most-vidin-na-izhod-ot-stranata.html", "text": "Интензивен е трафикът за товарни автомобили на пункта „Дунав мост Видин“ на изход от страната. Това съобщиха от  ГД „Гранична полиция“ . По границите със Сърбия, Северна Македония, Гърция и Турция трафикът е нормален.", "date": "2019.04.16", "title": "ГД „Гранична полиция“: Интензивен е трафикът за товарни автомобили на пункта „Дунав мост Видин“ на изход от страната"}
{"url": "http://www.focus-news.net/news/2019/04/16/2647038/parizh-e-obezobrazen-shok-i-salzi-predizvika-pozhara-v-parizhkata-sveta-bogoroditsa-obzor.html", "text": "Тълпи от зашеметени парижани и туристи - някои плачещи, други с молитви - гледаха с ужас в центъра на Париж в понеделник вечерта, когато пожарникарите се бориха с часове да потушат пламъците, поглъщащи катедралата Нотр Дам. За щастие, трагедията се размина без жертви и ранени. \r\nВсичко започна в 18:50 местно време (19:50 българско), когато над покрива на Парижката Света Богородица, една от най-посещаваните забележителности в Европа, към небето се извиха пламъци и облаци сив дим. Веднага към мястото на инцидента, Ил дьо ла Сите, остров на река Сена в сърцето на френската столица, се забързаха стотици пожарни. \r\nСпоред информация на „Франс прес“, най-вероятно пожарът е възникнал заради ремонтните дейности, тъй като от няколко месеца се прави капитален ремонт на катедралата. \r\nАхвания и викове „О, Господи“ обаче изригнаха в 19:50, когато горната част на кулата на Нотр Дам се срути в огнения ад, който се беше разпрострял по целия покрив. \r\nФренският президент Еманюел Макрон отмени своя важна политическа реч и веднага тръгна към Нотр Дам, където малко след това падна целият покрив, а медиите съобщиха, че пламъците са обхванали носещата конструкция. \r\nВ същото време около Парижката Света Богородица се бяха събрали хиляди парижани и гости на френската столица, които в реално време споделяха видео, снимки и коментираха в социалните мрежи, докато наблюдаваха инферното. Около сградата бе установен периметър за сигурност. Както показаха кадри в социалните мрежи, събралите се наблюдатели на ужасното зрелищи запяха „Поздравявам те, Мария“ и други църковни химни. \r\nВеднага към френската столица потекоха съболезнователни съобщения: от Доналд Тръмп, който предложи в гасенето да се включат пожарогасителни самолети, Ангела Меркел, Тереза Мей и т.н. и т.н. Руската църква също изрази съпричасността си с парижаните, но отбеляза, че трагедията, случила се на Първия ден от Страстната седмица преди католическия Великден е „страшна поличба, чийто смисъл тепърва ще разберем“. \r\nВ гасенето на пламъците се включиха повече от 400 пожарникари, които се опитваха да предотвратят прехвърлянето на пламъците към фасадата и двете основни камбанарии на Нотр Дам и в крайна сметка успяха да го направят. \r\nСлужителите на противопожарната служба дори влязоха във вътрешността на катедралата, откъдето извадиха олтарът и неговия кръст преди да излязат заради бързо разпространяващия се огън по дървените греди. \r\nМалко след това настъпи облекчение, когато пожарникарите успяха да понижат интензивността на огъня.  Еманюел Макрон Президентът Еманюел Макрон обеща на френския народ, че пострадалата от пожара катедрала Нотр Дам ще бъде възстановена.  \r\n„Тържествено ви обещавам, че ще възстановим катедралата. Всички заедно. От утрешния ден (16 април) започва набирането на средства както във Франция, така и извън нейните граници“, заяви Макрон. „Тази катедрала е част от френската история. Ние се гордеем с нея, успели сме да я издигнем преди повече от 800 години и я подобрявахме и надстроявахме век след век“, напомни той. \r\n„Давам тържествено обещание, че този проект ще бъде осъществен през идните години. Ще съберем за това най-добрите таланти, те ще са много и ще имат положителен принос във възстановяването“, продължи Макрон. „Ще възстановим катедралата Парижката „Света Богородица“ – всички французи го очакват от нас, нашата история и нашата съдба го изискват от нас“, подчерта той в заключение. \r\nДържавният глава заяви, че благодарение на парижките пожарникари, мобилизирани за гасенето на огъня в катедралата, е избегнат най-лошия сценарий. „Успяхме да избегнем най-лошото, но битката още не е спечелена“, заяви френският лидер пред журналистите, намиращи се на мястото на инцидента.Той добави, че „близките часове ще бъдат трудни“. „Благодарение на отдадеността на пожарникарите фасадата и двете главни камбанарии на катедралата не бяха разрушени“, съобщи Макрон. \r\nТой нарече пожара в катедралата „истинска трагедия“. „Искам да благодаря на служителите на пожарната служба, които продължават борбата с огъня. Те проявиха голям професионализъм“, каза още президентът.  \r\nВеднага на неговия призив за набиране на средства откликна собственика на прочутите модни къщи „Гучи“ и „Ив Сен Лоран“ – фамилията Пино, която обеща 100 милиона евро. \r\nВ около 05:00 часа във вторник от пожарната служба съобщиха, че пожарът е потушен. + История на Нотр Дам „Света Богородица“, наричана още Парижката „Света Богородица“ (на френски: Notre-Dame de Paris – Нотърдам дьо Пари), е католическа катедрала в Париж. \r\nПостроена е през 1163 – 1345 г. като една от първите катедрали в готически стил на остров Сите на река Сена, в центъра на града. Повечето скулптурна украса на фасадата, която се смята за една от най-красивите, датира от 19 век. Тук Наполеон I е коронясан като император. \r\nНотърдам буквално означава „Нашата Дама\", и е популярно римокатолическо наименование на Пресвета Богородица, отговарящо например на немското Unsere Liebe Frau / Liebfrauenkirche, италианското Nostra Signora, испанското Nuestra Seňora, полското Nasza Panna и хърватското Velika Gospa. Съществуват много християнски храмове, носещи подобно име. \r\nКатедралата „Парижката Света Богородица\" е издигната на остров Сите върху основите на древен римски храм. Идеята за изграждането ѝ е на парижкия епископ Морис де Сюли, който финансира проекта със средства, получени от духовенството, кралят, благородниците, дори и от дребната буржоазия. През 1163 г. папа Александър III полага първия камък и в продължение на близо 2 века няколко поколения архитекти и работници работят по нея. Катедралата е напълно завършена през 1345 г. Тя е едно от най-великите постижения на готическата архитектура. \r\nКатедралата „Парижката Света Богородица\" е един от върховете във френското изкуство с удивителното равновесие на пропорциите и хармоничната си фасада. Дълга е 130 m и е широка 50 m, а 3-етажните квадратни кули са високи 69 m. В южната кула са разположени камбаните, най-голямата от които тежи 15 t., а само езикът ѝ надвишава 500 kg. Стрелата е с височина 96 m. \r\nКатедралата има 3 портала. Първият е на Св. Ана (майката на Дева Мария), средният изобразява Страшния съд, а третият е на Дева Мария. Двата крайни портала са напълно еднакви. Легендата разказва, че майсторът на порталите не могъл да направи средния, тъй като бил продал душата си на дявола, затова той бил направен от друг и се различавал от останалите портали. Над порталите е разположена розетката с диаметър 10 m, а под нея се намират 28 статуи на библейски личности. \r\nОще с влизането погледът на посетителя обхваща високия кораб, широката напречна галерия и дълбок хор и централния олтар. Прекрасни розети от 13 век красят катедралата от запад, север и юг. Витражът на северната розета изобразява Света Богородица, заобиколена от персонажи от Стария завет. Витражът на южната розета показва Христос, заобиколен от девите, светците и 12-те апостоли. Западната розета изобразява Светата Дева, заобиколена от добродетелите и пороците. В катедралата се намира статуя, известна под името „Парижката Света Богородица“. Тази скулптура от 14 век е пренесена тук от параклиса Сент Енян. Зад главния олтар се намира прекрасната скулптурна композиция на Никола Кусту – „Пиета“. Там се намират и статуите на Луи XIII и Луи XIV. \r\nСлед дълъг брачен период без да има наследник, Луи XIII дава обет, че ако има син, ще реконструира катедралата. Когато през 1638 г. му се ражда момче, той започва изпълнението на обета си. Тази работа отнема 60 години. От този обет са креслата в хора на катедралата, покрити с чудесни дърворезби, изобразяващи сцени от живота на Света Богородица. \r\nВ западната част на „Парижката Света Богородица\" се намира съкровищницата, където се съхраняват ценни богослужебни предмети. В археологическата крипта под площада пред катедралата са изложени гало-римски и по-късни останки, намерени на това място. \r\n„Парижката Света Богородица\" има чудесен орган и съвършена акустика. Там всяка неделя в 17:30 часа се провеждат безплатни концерти. Катедралата побира 9000 души. \r\nКатедралата „Парижката Света Богородица\" е свидетел на редица важни събития от живота на Париж. Тук през втората половина на 16 век се състои сватбата между Маргьорит дьо Валоа и Анри Наварски, който обаче по време на церемонията стои вън. През 1804 г. в катедралата е бил коронясан Наполеон Бонапарт I. Също тук е извършено опелото на генерал Дьо Гол през 1970 г. Известни случаи на пожари в християнски храмове \r\nНа 15 април 2019 година в парижката катедрала Нотр Дам избухна опустошителен пожар. Редакцията на  ТАСС  подготви хронология на десетте най-гръмки случая на пожари в каменни християнски храмове по света след 2000-та година. \r\nВ нощта на 9 юни 2000-та година в резултат от пожар пострада силно  църквата „Вси Светии“  в  Лондон , издигната през XIX век в района Западен Далвич. Покривът на сградата се срутва и огънят унищожава напълно интериорът на този класически образец на викторианската архитектура. Няма жертви и пострадали.  Причина за пожара е оставена включена печка . Църквата е възстановена напълно през 2006-та година. \r\nНа 22 ноември 2001 година в  Питърбъро  (графство Кеймбриджшир, Великобритания) избухва пожар в средновековната  катедрала Свети Петър  (XIII век). Пламъците са погасени бързо, но органът и таванът са увредени сериозно. Според предположенията на следствието,  причината за пожара е палеж . Възстановителните работи са завършени през юли 2006 година. \r\nНа 18 декември 2001 година в  Ню Йорк  избухва пожар в най-голямата в света англиканска  катедрала Свети Йоан Спасител , разположена в Манхатън (строителството на храма започва през 1892 година и завършва напълно през 1999 година).  Огнището на пожара се намира в църковно магазинче в една от пристройките . Основното здание успява да устои на огъня, но част от покрива над постройката рухва. Няма жертви и пострадали. След това са необходими сложни процедури за почистване на храмовия орган от саждите. \r\nНа 29 май 2006 година във финландския град  Порвоо  се запалва катедралният  лютерански храм от XV век . В резултат от това се срива външната конструкция на тавана, но благодарни на усилията на пожарникарите огънят не се разпространява повече.  Причината за пожара е палеж , извършен от 18-годишен местен жител. През 2007-а година той е осъден на шест години и половина лишаване от свобода. Храмът е открит отново през юли 2008 година след реставрация. \r\nНа 25 август 2006 година в  Санкт Петербург  по време на реставрационни работи се запалва дървеното скеле на главния купол на  Троице-Измаиловската катедрала , която е постройка от 1835 година. В резултат се сриват главният и два малки купола, а украсата на храма пострадва сериозно. Реставрацията е завършена през 2017 година. \r\nНа 25 декември 2009 година в  Лонгфорд  (Ирландия) изгаря напълно  храма Свети Мел , постройка от 1856 година.  Източник на пожара се оказва стара отоплителна печка . Църквата, от която остават само външните стени, е възстановена за 5 години. \r\nНа 28 юли 2014 година в  Нинбо  (провинция Чжецзян, Китай) в резултат от пожар изгаря напълно един от най-старите християнски храмове в Китай –  католическата катедрала Дева Мария на Седемте Скърби , постройка от 1876 година. Катедралата е възстановена през 2018 година. \r\nНа 15 март 2015 г. в  Москва , по време на реставрационните работи, се запали камбанарията на  Новодевическия манастир  (края на XVII век). В резултат на това кулата е деформирана, но са избегнати по-сериозни повреди.  Причината за пожара е късо съединение . Реставрационните работи по камбанарията продължават и до днес. \r\nНа 15 юни 2015 г. в  Нант  (Франция) избухва пожар в  базиликата Сен-Донатиен , построена през 1889 година. Покривът на храма се  запали по време на инсталацията на хидроизолацията . Украсата на базиликата е сериозно повредена. Завършването на ремонтните работи се очаква през 2019 година. \r\nНа 1 май 2016 година в  Ню Йорк  се запалва  храмът Свети Сава Сръбски , разположен в неоготическа сграда от 1855 година (до 1915 година църквата е на Епископалната църква). В резултат от пожара рухва таванът на храма и вътрешният интериор изгаря изцяло.  Пожарът възниква по вина на пазача на храма, който не загася свещите след края на Велкиденската служба.   Планира се църквата да бъде възстановена. \r\nРедакция:", "date": "2019.04.16", "title": "„Париж е обезобразен“: Шок и сълзи предизвика пожара в Парижката Света Богородица (ОБЗОР)"}
{"url": "http://www.focus-news.net/news/2019/04/16/2647041/predstoyashti-mezhdunarodni-sabitiya-za-16-aprilagentsiya-fokus.html", "text": "***  Среща Русия-Арабската лига. \r\n***  Канцлерът на ФРГ Ангела Меркел приема за среща президентът на Киргизстан. \r\n***  Съдът в Германия ще се произнесе за евтаназията. \r\n***  Бившата първа дама на САЩ Мишел Обама ще посети Париж като част от турнето за представяне на мемоарите й. \r\n***  Публикуване на данните за безработицата през февруари.  \r\n*** Съдът ще се произнесе по дело срещу гражданин на Норвегия, шпионирал ядрени подводници. \r\n***", "date": "2019.04.16", "title": "Предстоящи международни събития за 16 април(Агенция „Фокус“)"}
{"url": "http://www.focus-news.net/news/2019/04/16/2647042/nigg-zemetresenie-s-magnitud-23-e-registrirano-kray-gotse-delchev.html", "text": "Слабо земетресение е регистрирано край Гоце Делчев. Това съобщиха за  Агенция „Фокус“  от  Националния институт по геофизика, геодезия и география  към БАН. Трусът е с магнитуд 2.3 по скалата на Рихтер и е регистриран в 05.35 часа. Дълбочината на земетресението е около 20 км. Няма данни трусът да е бил усетен. \r\nИрина ИВАНОВА", "date": "2019.04.16", "title": "НИГГ: Земетресение с магнитуд 2.3 е регистрирано край Гоце Делчев"}
{"url": "http://www.focus-news.net/news/2019/04/16/2647043/prezidentat-rumen-radev-shte-se-sreshtne-s-ministar-predsedatelya-na-gruziya-mamuka-bahtadze.html", "text": "От 15.30 часа на „Дондуков“ 2 държавният глава Румен Радев ще разговаря с министър-председателя на Грузия Мамука Бахтадзе.", "date": "2019.04.16", "title": "Президентът Румен Радев ще се срещне с министър-председателя на Грузия Мамука Бахтадзе"}
{"url": "http://www.focus-news.net/news/2019/04/16/2647046/pp-gerb-i-pp-nikola-petkov-shte-podpishat-sporazumenie-za-politichesko-partnyorstvo.html", "text": "ПП ГЕРБ ще подпише споразумение за политическо партньорство с ПП „Никола Петков“. Това съобщиха от пресцентъра на  ПП ГЕРБ . Подписването ще се състои в Централата на партията (пл. България 1, НДК Административна сграда, ет. 17) от 8.00 часа. \r\nПо-късно представители на двете партии ще дадат пресконференция, която също ще се проведе в Централата на партията.", "date": "2019.04.16", "title": "ПП ГЕРБ и ПП „Никола Петков“ ще подпишат споразумение за политическо партньорство"}
{"url": "http://www.focus-news.net/news/2019/04/16/2647047/kp-koalitsiya-za-balgariya-shte-vnese-v-tsik-dokumentite-si-za-registratsiya-na-listata-za-uchastie-v-predstoyashtite-evroizbori.html", "text": "В 12.00 часа КП „Коалиция за България“ ще внесе в ЦИК документите сиза регистрация на листата за участие в предстоящите избори за членове на Европейския парламент 2019 г. Това съобщиха от пресцентъра на  ПП АБВ .", "date": "2019.04.16", "title": "КП „Коалиция за България“ ще внесе в ЦИК документите си за регистрация на листата за участие в предстоящите евроизбори"}
{"url": "http://www.focus-news.net/news/2019/04/16/2647044/ministar-predsedatelyat-boyko-borisov-shte-se-sreshtne-s-premiera-na-gruziya-mamuka-bahtadze.html", "text": "Министър-председателят Бойко Борисов ще се срещне с премиера на Грузия Мамука Бахтадзе, който е на официално посещение в България по покана на българския премиер. Двамата ще проведат разговор на четири очи, последван от пленарно заседание на двете делегации. Това съобщиха от   правителствената информационна служба.  Във фокуса на разговорите ще бъдат активизирането на икономическите и търговските отношения, както и сътрудничеството в сферата на инфраструктурата, транспорта и енергетиката между България и Грузия. \r\nПоследната среща на премиерите Борисов и Бахтадзе беше през септември 2018 г. в Ню Йорк по време на 73-ата сесия на Общото събрание на Организацията на обединените нации. Сред обсъжданите теми тогава бяха подкрепата на България за евроатлантическата перспектива на Грузия, както и партньорството в отбраната и сигурността.  \r\nВ делегацията на грузинския министър-председател Мамука Бахтадзе са министърът на външните работи на Грузия Давид Залкалиани, зам.-министърът на икономиката и устойчивото развитие Акаки Сагирашвили и председателят на Комисията по външна политика в парламента на Грузия - Софио Кацарава. От българска страна с премиера Бойко Борисов ще бъдат вицепремиерът и министър на външните работи Екатерина Захариева и зам.-министърът на икономиката Лилия Иванова.", "date": "2019.04.16", "title": "Министър-председателят Бойко Борисов ще се срещне с премиера на Грузия Мамука Бахтадзе"}
{"url": "http://www.focus-news.net/news/2019/04/16/2647051/blagoevgrad-kmetat-d-r-atanas-kambitov-shte-otkrie-obekt-po-proekt-blagoustroyavane-na-gradska-sreda.html", "text": "Кметът д-р Атанас Камбитов официално ще открие обект „Изграждане на велосипедна алея, свързваща бул. „Св. Димитър Солунски“,ул. „Даме Груев“, бул. „Васил Левски“, бул. „Св.св. Кирил и Методий“- до хотел Ален Мак“ и от улица „Марица“ до ул. „Иван Михайлов“. Официалното откриване ще започне в 11.45 часа на бул. „Св. св. Кирил и Методий“ №20. Това съобщиха от пресцентъра на  Община Благоевград . \r\nОбектът е част от мащабния проект „Благоустрояване на градската среда“, който се осъществява с финансовата подкрепа на Оперативна програма „Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие. \r\nПроектът стартира на 18 ноември 2016 г. със сключения между Община Благоевград и Управляващия орган на ОПРР Договор за предоставяне на безвъзмездна финансова помощ.", "date": "2019.04.16", "title": "Благоевград: Кметът д-р Атанас Камбитов ще открие обект по проект „Благоустрояване на градска среда“"}
{"url": "http://www.focus-news.net/news/2019/04/16/2647050/liderat-na-bsp-sofiya-kaloyan-pargov-shte-uchastva-v-otkrivaneto-na-izlozhenieto-transtrend-2019-inovatsii-biznes-i-obrazovanie-v-transporta.html", "text": "Лидерът на БСП – София Калоян Паргов, който е и заместник-председател на Комисията по транспорт и туризъм в Столичния общински съвет, ще участва в тържественото откриване на изложението \"Транстренд 2019\" – Иновации, бизнес и образование в транспорта. Това съобщиха от пресцентъра на  ГС на БСП-София . \r\nСъбитието ще се състои от 10.00 часа във Висшето транспортно училище „Тодор Каблешков“.", "date": "2019.04.16", "title": "Лидерът на БСП-София Калоян Паргов ще участва в откриването на изложението \"Транстренд 2019\" - Иновации, бизнес и образование в транспорта"}
{"url": "http://www.focus-news.net/news/2019/04/16/2647053/burgas-vremenno-shte-bade-ogranichen-avtomobilniyat-dostap-v-rayona-na-ul-adam-mitskevich.html", "text": "До 18 април временно ще бъде затруднен достъпът на автомобили до сгради с адрес на ул. „Адам Мицкевич“ № 7 и 9 в Бургас и близки край улични паркоместа. Това съобщиха от пресцентъра на  Община Бургас . Причината е свързана с изграждане на уличен водопровод по плана на ж. к. „Лазур“ за сградата на Професионална гимназия по транспорт. Призовават се шофьорите да карат внимателно и да се съобразяват с временната организация на движението в участъка за посочения период.", "date": "2019.04.16", "title": "Бургас: Временно ще бъде ограничен автомобилният достъп в района на ул. „Адам Мицкевич“"}
{"url": "http://www.focus-news.net/news/2019/04/16/2647054/pregled-na-osnovnite-temi-v-dobrudzhanskiya-pechat.html", "text": "„Д-р Десислав Тасков е номиниран за евродепутат“ е водещо заглавие от страниците на вестник  „Добруджанска трибуна“ . Управителят на общинската болница в Каварна и уважавам уролог-онколог ще разчита на преференциален вот, за да може да представлява гражданите в Брюксел от листата на БСП. Д-р Тасков заема 15-то място.  Той е и единственият в листата на партията, който живее в провинцията. Винаги е твърдял, че медицината не е елитарна практика, че призванието на лекарите е да спасяват животи, не да бъдат търговци. Като продължение на темата за предстоящите евроизбори „БСП-Добрич защити в РИК интереса на левицата“. „Счетохме. че е по-удачно да получим мястото на секретар вместо ЦИК да назначи Районната избирателна комисия и да не получим никакво място в ръководството“, това твърди шефката на добруджанската левица Мая Димитрова. На проведените на 28 март тази година консултации при областния управител на Добрич с представители на парламентарно представените партии и коалиции в 44-то Народно събрание упълномощените за преговорите представители от БСП са защитили интереса на левицата като са получили мястото на секретар в Районната избирателна комисия. Позицията е ключова. В рубриката „Новини“: „Почнаха предпразнични проверки на яйца козунаци и агнешко месо“. Синя здравна маркировка обозначава мръвката с БГ произход. Текат инспекции на пазарите с животни. Извънредни тематични проверки в цялата страна по повод предстоящите официални празници Великден и Гергьовден планира и тази година Българската агенция по безопасност на храните. В търговската мрежа и заведенията за обществено хранене ще се следи за правилно съхранение на храните, сроковете на съхранение, наличие на здравна маркировка, етикетиране и маркиране на яйцата. В обектите за производство ще се проверява за произход, срокове и условия на съхранение на суровини и храни, наличие на документация, етикетиране и придружаващи документи на храните. „Две първи награди за славейковци от детския фестивал „Бялата лястовица“, съобщава на първа страница другият  регионален вестник „Нова добруджанска трибуна“. Първа награда в категория „Драматичен театър“ и първа награда за изпълнение в категория „Музикален театър“ са получили ученици от театралното студио при средното училище на десетото юбилейно издание на детския фестивал. Председателят на журито актьорът Красимир Демирев е връчил наградите и е поздравил младите си колеги като им е пожелал следващи творчески успехи. Фестивалът има за цел да покаже оригинални тематични и сюжетни произведения в различни жанрове на танцовото и театрално изкуство, както и да даде възможност за нови контакти и шанс за изява на значителен брой деца и млади хора. „Цветница в Добрич“, съобщава изданието. И тази година Община Добрич е подготвила богата програма от събития, посветени на големите християнски празници Цветница и Великден. Днес от 18.30 часа в концертна зала „Добрич“ в рамките на предстоящите християнски празници е концертът на Български камерен оркестър - Добрич с диригент Алексей Измирлиев. В програмата са включени произведения от епохата на английския барок и 20 век. Всекидневникът анонсира и още едно културно събитие: „Директно от Хонконг с концерт в Добрич - световноизвестният пианист Иван Янъков“. Събитието е утре - 17 април от 18 часа в Огледална зала „Нели Божкова“. Уникална възможност добричката публика да чуе на живо един от съоснователите на проекта Четиримата Пианисти. В няколко поредни концерта Янъков, заедно с Георги Черкин, Живко Петров и Ангел Заберски взривяват публиката на зала 1 на НДК, концертът има в Лондонската зала Cadogan hall е разпродаден месеци предварително. Билети за утре вечер - на входа на концертна зала „Добрич“ и преди началото на концерта в Огледална зала „Нели Божкова“.", "date": "2019.04.16", "title": "Преглед на основните теми в добруджанския печат"}
{"url": "http://www.focus-news.net/news/2019/04/16/2647055/smolyan-obshtinskite-savetnitsi-ot-gerb-organizirat-priemna-za-grazhdani.html", "text": "Общинските съветници от ПП ГЕРБ – Смолян, ще се срещнат с гражданите. Това съобщиха от пресцентъра на  ГЕРБ – Смолян . Приемното време ще бъде от 16.00 до 18.00 ч. в офиса на партията на бул. България №14. Записвания могат да се правят на тел: 0884 800 259.", "date": "2019.04.16", "title": "Смолян: Общинските съветници от ГЕРБ организират приемна за граждани"}
{"url": "http://www.focus-news.net/news/2019/04/16/2647052/sport-dzhiro-ditaliya-zapochva-v-ungariya-prez-2020-godina.html", "text": "Една от най-престижните обиколки – тази на Италия, ще започне от Унгария през лятото на 2020 година, съобщиха организаторите на надпреварата. Това е 14-ият случай, в който първият етап на Джиро д‘Италия ще се проведе извън страната, като преди състезанието е стартирало в градове като Атина, Амстердам и Белфаст. Миналата година колоездачната обиколка на Италия започна в Ерусалим, а през тази година то стартира в Болоня на 11 май, а финалът е във Верона на 2 юни.", "date": "2019.04.16", "title": "Спорт: Джиро д‘Италия започва в Унгария през 2020 година"}
{"url": "http://www.focus-news.net/news/2019/04/16/2647056/hashim-tachi-grazhdanite-na-kosovo-gubyat-tarpenie.html", "text": "Президентът на Косово Хашим Тачи оцени, че гражданите на страната са започнали да губят търпение, докато чакат визовата либерализация за Европейския съюз, предава  скопското електронно издание „МКД“ . \r\nСпоред думите на държавния глава, липсата на ясна перспектива за интеграцията на Западните Балкани в Съюза създава опасни антиевропейски идеологии. \r\nКакто съобщават от кабинета косовския президент, Тачи и европейският комисар по разширяването Йоханес Хан са разговаряли за либерализация на визите, диалога за нормализация на отношенията между Прищина и Белград, както и за перспективата за членство на Косово и страните от Западните Балкани в ЕС. \r\n„Гражданите на Косово, като проевропейски народ, започнаха да губят търпение. Решение за визите през тази година и ангажираност с новата динамика на европейската интеграция ще върнат загубеното доверие в Съюза“, заяви държавният глава. \r\nНа срещата е говорено и за необходимостта от намаляване на разногласията между страните от региона и за нуждата от постигане на всеобхватен, правно обвързващ договор между Косово и Сърбия, се казва още в съобщението от кабинета на Тачи. \r\nПреди това той се е срещнал и с председателя на Европейския съвет Доналд Туск. \r\nПревод и редакция:", "date": "2019.04.16", "title": "Хашим Тачи: Гражданите на Косово губят търпение"}
{"url": "http://www.focus-news.net/news/2019/04/16/2647059/veliko-tarnovo-vavezhda-se-vremenna-organizatsiya-na-dvizhenieto-na-linii-ot-gradskiya-transport.html", "text": "Във връзка с въведената временна организация на движение ще настъпи промяна в движението на линиите на градския транспорт. Това съобщиха от пресцентъра на  Община Велико Търново .  \r\nПромените ще са както следва: \r\nЗа времето от 06.30 до 15.00 ч. или до приключване на събитията автобусни линия № 20, 40, 110 се определя крайна спирка Обръщало на летен театър, автобусна линия № 5 се изпълнява маршрута до ул. \"Крайбрежна\" и обратно. Автобусна линия № 50 от спирка \"Кооперативен пазар\" ще се движи по маршрут ул. \"Мармарлийска\", ул. \"Магистрална\", у \"Теодосий Търновски\", ул. \"Димитър Найденов, \"Сливница\", ул.\"Митрополска\" до ж.к. \"Асенов\". \r\nПредвид удължаването на маршрута на автобусна линия № 50 се очаква закъснение от разписанието.", "date": "2019.04.16", "title": "Велико Търново: Въвежда се временна организация на движението на линии от градския транспорт"}
{"url": "http://www.focus-news.net/news/2019/04/16/2647057/plovdiv-arestuvan-e-inspektor-opital-da-obsledva-obshtinskata-toaleta-v-parka-zad-hotel-sankt-peterburg-bez-razreshenie.html", "text": "Арестуваха мъж, опитал да обследва общинската тоалетна на територията на парка зад хотел „Санкт Петербург“, заради който протестират жителите на кв. „Кършияка“, предаде репортер на  Радио „Фокус“- Пловдив . Благодарение на бързата и адекватна намеса на протестиращите граждани, мъжът бе задържан. В началото той отказа да се лeгитимира пред представителите на Инициативния комитет, но благодарение на момчетата, които ежедневно пазят парка от посегателства и ново изсичане на дървета там, той призна, че е инспектор „Фирмен контрол“ във ВиК и е изпратен там, след подадено заявление от фирмата на Байрям Солак, собственик на имота. Молбата била да се обследва дали има вода в общинското съоръжение, което представлява изоставена градска тоалетна. Адвокатът на Байрям Солак също беше дошъл в парка, като също не можа да защити правото си да влязат в общинското съоръжение. Това се случва след посещението на омбудсмана Мая Манолова в парка, която обяви, че ще настоява общината да защити собствеността си, което на практика ще намали стойността на имота, в случая че реши да си го откупи заради хората. \r\nСлед поголовното изсичане на 64 дървета в парка протестиращите днес не позволиха на нито един от двамата мъже да влезе в тоалетната, като казаха, че това е неправомерно и може да стане само, ако имат официално разрешение от общината. Близо половин час продължиха пререканията между тях снощи, докато не дойде полиция, извикана и от двете страни. В крайна сметка мъжът, опитал се да влезе в общинското съоръжение, без да има разрешение за това, бе отведен от полицаите в 3-то Районно управление.  \r\nЦветана ТОНЧЕВА", "date": "2019.04.16", "title": "Пловдив: Арестуван е инспектор, опитал да обследва общинската тоалета в парка зад хотел „Санкт Петербург“ без разрешение"}
{"url": "http://www.focus-news.net/news/2019/04/16/2647061/dobrich-dvizhenieto-po-pat-general-toshevo-gkpp-kardam-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Движението по път Генерал Тошево – ГКПП „Кардам“ се осъществява с повишено внимание поради ремонтни дейности на асфалтовата настилка, предаде кореспондентът на  Радио „Фокус” – Варна . И друга пътна отсечка е в ремонт - Добрич – Силистра. Движението на автомобили и по това направление се осъществява с повишено внимание поради частични ремонтни дейности на асфалтовата настилка и се регулира с пътни знаци. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Община Каварна се рехабилитират четири пътни участъка от общинската мрежа - Топола Шабла- Каварна – Раковски – Иречек, Каварна – Балчик- Божурец, Каварна – Топола и Каварна – Балчик – Топола – местността „Иканталъка“. В Добрич заради работа по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е ясно, тихо е, температурата на въздуха е около 1 градус.  \r\nЖулиета НИКОЛОВА", "date": "2019.04.16", "title": "Добрич: Движението по път Генерал Тошево – ГКПП „Кардам“ се осъществява с повишено внимание поради ремонтни дейности на асфалтовата настилка"}
{"url": "http://www.focus-news.net/news/2019/04/16/2647048/narodnite-predstaviteli-shte-priemat-obrashtenie-kam-balgarskiya-narod-po-povod-140-godishninata-ot-uchreditelnoto-sabranie-i-priemaneto-na-tarnovskata-konstitutsiya.html", "text": "Народните представители от 44-то Народно събрание ще приемат Обръщение към българския народ на тържествено заседание във Велико Търново по повод 140-годишнината от Учредителното събрание и приемането на Търновската конституция. Това съобщиха от  пресцентъра на Народното събрание . \r\nТържествената сесия ще започне в 10.30 часа в залата на Учредителното събрание с възстановка на събитията от 1879 г. Председателят на парламента ще открие заседанието със звънеца, с който през 1879 г. е открито Учредителното събрание във Велико Търново. Деца от вокална група „Пеещи камбанки“ ще изпълнят акапелно химните на Република България и на Европейския съюз. Оригиналът на Търновската конституция ще бъде внесен от гвардейци в залата, където преди 140 години е подписан документът.  \r\nПредседателят на Народното събрание Цвета Караянчева и председателите на парламентарни групи в 44-ото Народно събрание ще направят изказвания по повод годишнината. Проектът на обръщение към българския народ ще бъде излъчен на запис, в който участват едни от най-младите парламентаристи от всички парламентарни групи. След това той ще бъде гласуван от народните представители.  \r\nНа тържественото заседание са поканени да присъстват президентът на Република България Румен Радев, министър-председателят Бойко Борисов, членовете на Министерския съвет, на Конституционния съд, ръководителите на Върховния административен съд и на Върховния касационен съд, главният прокурор, омбудсманът, членовете на Висшия съдебен съвет, предишни председатели на Народното събрание, евродепутати и представители на различните вероизповедания в Република България и др.  \r\nПредвижда се обща снимка на депутатите и гостите на тържествената сесия пред сградата на Учредителното събрание.", "date": "2019.04.16", "title": "Народните представители ще приемат Обръщение към българския народ по повод 140-годишнината от Учредителното събрание и приемането на Търновската конституция"}
{"url": "http://www.focus-news.net/news/2019/04/16/2647020/ekspert-rusiya-ofanzivata-sreshtu-tripoli.html", "text": "Осемте години, минали след падането на либийската Джамахирия и варварската разправа с Муамар Кадафи, не донесоха на тази разпаднала се северноафриканска държава дори и подобие на стабилност. Напротив, хаосът не свършва, бандите на „демократите“, ислямистите и криминалните елементи продължават борбата за ресурси и контрол над най-важните находища и логистическите възели, пише руското официозно списание  „Експерт“  в материал, представен без редакторска намеса. \r\nВ столицата на Либия, Триполи, заседава международно признатото Правителство на националното съгласие (ПНС), оглавявано от премиера Файез Сарадж. Впрочем, тази организация може да се нарича правителство само условно, защото контролира неголяма част от страната. Тук се намира също и Новият Всеобщ национален конгрес, който изпълнява ролята на парламент. В него влизат основните ислямистки партии, които загубиха изборите през 2014 година, организираха въстание и изгониха своите светски колеги от законодателния орган, а и въобще от града. Тези „парламентаристи“ са близки до прокатарските „Братя мюсюлмани“. \r\nИзбягалите победители от изборите през 2014 година се установиха в Тобрук, нарекоха се Палата на представителите и днес подкрепят командващия Либийската национална армия (ЛНА) фелдмаршал Халифа Хафтар. Това е третата страна в конфликта. Именно Хафтар днес има инициативата на фронта и провежда мащабно настъпление срещу Триполи. \r\nНастъплението се развива едновременно по няколко направления. Вече са взети редица градове в близост до столицата, конкретно Гарян и Сурман, както и международното летище Митига. В отговор ПНС нанесе въздушни удари по армията на Хафтар, а от град Мисрата (бившият Мисурата) на помощ на ПНС се притекоха бойни формирования. В хода на настъплението ЛНА използва и бойна авиация. Жертвите от двете страни се измерват с десетки. Бежанците започнаха да се спасяват от столицата във всички посоки. \r\nНа този фон американското командване проведе спешна евакуация на своя контингент от Триполи. Призивите на ООН за сдържаност бяха ингорирани, което се превърна в традиция през последните години. Предложената от британците резолюция за свикване на спешно съвещание на Съвета за сигурност на ООН бе блокирана от Русия, която настоя, че призивът за прекратяване на военните действия вече е изпратен до всички страни в конфликта. Пътят на фелдмаршала \r\nЛичността Халифа Хафтар е вписана в историята на Либия с кърваво мастило и без сегашното настъпление срещу Триполи. През 1969 година той участва в свалянето на краля на Либия Мохамед Идрис ас Сануси и в продължение на дълги години се счита за един от приближените на полковник Муамар Кадафи. Но през 1987 година, в хода на либийско-чадската война за стратегически участък от границата, либийската армия претърпя поражение (Чад бе подкрепен от Франция), а самият Хафтар, който тогава командва силите на Либия, попада в плен. \r\nКадафи, не желаейки да признае, че има отношение към конфликта, се отрича от Хафтар. Смята се, че именно този инцидент довежда до това, фелдмаршалът да тръгне срещу своя лидер. По-късно той се опитва да атакува позициите на Кадафи, използвайки като плацдарм Чад. Но след преврата в тази страна през 1990 година Хафтар е принуден да бяга първо в Заир, а след това в Кения. Разбира се, такъв ценен кадър не може да не попадне в полезрението на ръководствата и спецслужбите на западните страни. Хафтар е прибран в САЩ. Именно в Лангли (щаб-квартирата на ЦРУ) се занимават с такова опекунство, използвайки подопечните в нужното време. Дори и след 20 години. \r\nКогато в началото на 2010-те години колективният Запад участваше активно в серията държавни преврати от „арабската пролет“, Либия стана една от първите й жертви и понесе най-големите разрушения. Западните разузнавателни служби успяха да подкупят част от военните от обкръжението на лидера на Джамахирията, което до голяма степен им позволи да съкрушат либийската армия. Кадафи бе убит, а върху отломките на страната се проведоха „демократични избори“, завършили с война всеки срещу всеки. След свалянето на бившия либийски владетел Хафтар не успя да оглави процеса и да стане лидер, способен да обедини страната. Реалните му успехи на либийското политическо поле дойдоха чак през 2014 година и, разбира се, не без подкрепа отвън. На първо място трябва да се отбележи помощта от страна на Саудитска Арабия, Обединените арабски емирства (ОАЕ) и Египет. Фелдмаршалът получи подкрепата и на Франция. На кръстопътя на противоречията \r\nПНС се опира на „Братя мюсюлмани“ и други организации от рода на Специалните сили за сдържане (състоят се от салафити-мадхалити), Бригадата на революционерите на Триполи, Централните сили за сигурност „Абу Салим“ и бригадата „Наваси“. В градовете-държави, като Мисрата и Зинтан, властта основно е децентрализирана и включва множество бригади. Част от тези партии и групировки са инструмент на външната политика на Катар и до някаква степен на Турция. \r\nНавсякъде, където присъстват интересите и влиянието на Катар, включително в Либия, има „Братя мюсюлмани“ или свързани с тях структури. По правило в тези страни се наблюдава директно противопоставяне между Катар и неговия най-заклет враг – Саудитска Арабия, както и близките й режими, като ОАЕ. В момента нещо подобно се случва в Йемен и Сирия. \r\nОт друга страна, Палатата на представителите в Тобрук, както и самият Хафтар, са подкрепяни от Египет, Саудитска Арабия и ОАЕ. По този начин, всеки от стопаните се стреми чрез своите прокси-сили в Либия да получи максимален, а в идеалния случай – пълен контрол над либийските земи. \r\nРазбира се, нещата не се ограничават до противоборството по оста Катар – Саудитска арабия. Между редица групировки и ПНС съществуват собствени противоречия и една от причините за разногласията е в това, че Сарадж няма достатъчно голям бюджет, за да купува лоялността на командирите на формированията. \r\nНаистина, на страната на Сарадж е и Рим. Италианските спецподразделения помагат активно на ПНС. Италия също участва във формирането на системата за сигурност в Триполи. Всъщност, върви недиректен конфликт между нея и Франция, която е на страната на Хафтар. Интересите им се пресичат по редица направления, включително миграционната бариера. Поради географското си положение италианците трябва да действат особено ревностно, за да предотвратят още по-голяма дестабилизация в Либия. В противен случай е гарантирана нова порция от мигранти. \r\nОсвен това, Рим е кръвно заинтересован в контрола над Триполи, тъй като от там започва газопроводът Greenstream, по който природният газ отива в Сицилия. Между другото, именно в сицилийският град Палермо през ноември миналата година се състоя конференцията, където бе уговорен да отиде и Хафтар (както се смята, за да се види с египетския президент Абдел Фатах ас Сиси). Само че на конференцията не бяха взети никакви важни решения. \r\nЗа Франция засилването на влиянието в Либия има както външнополитически, така и вътрешнополитически смисъл. При президента Еманюел Макрон Париж се активизира в Северна Африка. Но за Италия нейната бивша колония Либия е традиционна сфера на влияние и затова засилването на Париж на това направление се възприема враждебно. Също така, между европейските страни постоянно се води борба за петрол. Ненапразно през 2016 година силите на ПНС с поддръжката на италианците и американците изтласкаха терористите от „Ислямска държава“ от Сирт и т.нар. Нефтен полумесец в Северна Либия. На свой ред, през 2018 година Хафтар превзе от свързаните с „Ал Кайда“ елементи стратегически важния пристанищен град Дерна. Получавайки контрола над неговите терминали, Хафтар първо ги блокира, но след това Либийската национална компания (NOC) успя да се говори за вдигането на блокадата. Западът работи само с NOC и контролът над тези съоръжения даде на фелдмаршала възможност да влияе още повече на ситуацията в Либия, като заедно с това получи част от нефта. Освен това Хафтар успя да вземе под свой контрол най-голямото петролно находище Ел Шарара в Южна Либия, от което ислямистите добиваха по 315 хиляди барела на ден. Геополитическите интереси \r\nРазбира се, и други регионални играчи имат интереси в Либия. Египет, който е в тесни отношения с Рияд и Абу Даби, залага на Хафтар под диктовката на собствените си интереси, за да създаде единоначалие в Либия и по този начин да спомогне за относителната й стабилизация. След свалянето на Хосни Мубарак на власт в Египет до 2013 година беше Мохамед Морси, начело на „Партията на свободата и справедливостта“, израснала от поддържаните от Катар „Мюсюлмански братя“. След контрапреврата, не без подкрепата на саудитите, египетските военни успяха да вземат контрола от Морси и да върнат властта в свои ръце. По този начин Саудитска Арабия успя да премахне хората на Катар от Египет, през който минава стратегически важният Суецки канал. Но проблемите не изчезнаха: в Триполи продължават да са активни контролираните от Доха „Братя мюсюлмани“ и терористите от групировката „Ансар Бейт ал-Макдис“, която действа и на Синайския полуостров. \r\nГоляма роля играе и борбата за влияние в Себхе, съединяващ Либия с Алжир, Чад и Нигер логистически възел. Там редовно има сблъсъци между неподконтролните на нито една страна племена тубу и клана Авлад Сюлейман. Сарадж, с подкрепата на италианците, се опитва да изгради връзки с тях, засега безуспешно. Освен това през града се осъществява търговия с хора (съобщава се за продажба в робство по цена 800 долара на човек), контрабанда на оръжие и наркотици. Веднага щом „арабската пролет“ премина през Магреб, наркотрафикът се засили рязко. Потокът на кокаин през Западна Африка към Европа се сравнява с този към Северна Америка. Съответно, който контролира Либия, той контролира важните транзитни маршрути и колосалните потоци от наркотици. \r\nНе може да не се отбележи и ролята на Алжир, който си взаимодейства активно с племената както в Южна Либия, така и в Чад, опитвайки се да влияе на процесите в собствените си интереси. Наличието на терористически конгломерати и банди край границата тревожи алжирското ръководство, особено на фона на разгръщащата се вътрешна криза. Ненапразно началникът на Генералния щаб на Алжир Ахмед Гаид Салах обръща специално внимание на ситуацията на границите: рискът от инфилтрация на бойци-радикали от Либия остава висок. Фактът, че през последните години тази заплаха се е увеличила се потвърждава от предаването на контрола върху границите на въоръжените сили през 2014 година. По-рано това бе прерогатив на Министерството на вътрешните работи. Разгарящата се схватка за столицата на Либия, независимо от нейния изход, заплашва да доведе до увеличаване на потока на терористи през алжиро-либийската граница. Неясните перспективи на Хафтар \r\nПолучилият сериозна военно-политическа подкрепа фелдмаршал Хафтар обяви, че трябва да вземе контрола столицата и да обедини Либия под свое началство. Има обаче съмнения, че той ще може да постигне такъв стратегически резултат. През последните осем години нито една от страните в либийския хаос не успя да получи решаващо предимство. В лагера на Хафтар има противоречия, той има проблем с привличането на своя страна на редица племена и кланове. Като цяло, фелдмаршалът няма стопроцентови шансове да нанесе поражение на силите в Триполи, Мисрата и другите неподконтролни градове. \r\nНормализирането на ситуацията в страната би било възможно, ако всички външни сили бъдат консолидирани и подкрепят един от участниците във войната. В действителност такова обединение е възпрепятствано от непреодолимите различия между всички страни в конфликта и техните спонсори. Трябва да се отбележи, че настъплението срещу Триполи започна малко преди националната конференция, насрочена за 14-16 април под егидата на ООН в Гадамес, където трябваше да се реши въпросът за всеобщите избори. Русия и конфликтът \r\nОт руска страна, ключовите интереси в Либия са видими в нефтегазовата сфера. През 2018 година в кулоарите на форума „Руска енергийна седмица“, директорът на Либийската национална компания NOC Мустафа Санала обсъди с представителите на дъщерна компания на „Газпром“ възстановяването на сътрудничеството в сферата на добиването на петрол и газ. Руските компании са заинтересовани да се завърнат в Либия, откъдето се наложи да си тръгнат при свалянето на Кадафи. \r\nОсвен това в западната преса много години се разпространяват слухове за присъствието на представители на руските частни военни структури в Либия. Например, през 2017 година се обсъждаше информация, че на страната на Хафтар се бие RSB-Group, макар че, според заявленията на неин представител, нейните бойци не са вземали непосредствено участие във военните действия. Тяхната дейност е била концентрирана в разминирането, а в боевете те са участвали само в качеството на самозащита. В края на 2018 година се появиха непотвърдени данни за присъствието в Либия на т.нар. ЧВК „Вагнер“, която според твърденията се е била на страната на Хафтар и е била разположена в бази в Тобрук и Бенгази. Предполага се, че присъствието на такива частни военни организации, чиято дейност официално е забранена от руското законодателство, позволява да бъдат решавани специфични задачи, съпроводени с риск. \r\nЗа Русия най-логично сега е да играе на противоречията между участниците във войната, които преди осем години единодушно свалиха лидера на Либия и сега се сблъскаха в борба за нейните осколки. Признавайки ПНС, Москва продължава да контактува с Хафтар, който е преминал обучение в СССР и е добре известен на руските компетентни структури. След свалянето на Кадафи фелдмаршалът нееднократно е говорил с руски военни от най-висок ранг. През май миналата година той е преговарял с министъра на отбраната на Русия Сергей Шойгу и началника на Генералния щаб Валери Герасимов. През януари 2017 година фелдмаршалът е посетил руският самолетоносач „Адмирал Кузнецов“, където е бил посрещнат от вицеадмирал Виктор Соколов. Засега Русия продължава да се държи над схватката, участвайки в нея само като посредник. \r\nПревод и редакция:", "date": "2019.04.16", "title": "„Експерт“ (Русия): Офанзивата срещу Триполи"}
{"url": "http://www.focus-news.net/news/2019/04/16/2647062/shte-bade-otkrito-tretoto-izdanie-na-karieri-unss-2019.html", "text": "От 10.00 часа в зала „Тържествена“ на УНСС ректорът проф. д.ик.н. Стати Статев и министърът на труда и социалната политика Бисер Петков ще открият третото издание на „Кариери УНСС 2019”. Организатори на двудневния форум са Студентският съвет и Rabota.bg с подкрепата на Междууниверситетския център за развитие на кариерата. Това съобщиха от  пресцентъра на УНСС.   \r\nВ „Кариери УНСС 2019“ ще участват близо 60 големи български и международни компании, предлагащи стажантски и работни позиции в различни бизнес сектори от сферата на ИТ, консултантски фирми, рекламни агенции, производители, търговски фирми, финансови институции, банки, телекомуникации и др. Идеята е да се активизира връзката между бизнеса, университета и професионалното развитие на студентската общност на УНСС. \r\nПрез тази година студентите ще имат възможност за кариерна консултация със специалисти, ще могат да се включат в конферентна програма с лекции и дискусии, работилници, фирмени презентации и др. По време на форума ще бъдат направени презентации и workshops на водещи компании. Студентите, търсещи работа или стаж, ще могат да представят своите CV-та на предпочитаните от тях компании, както и да се явят на интервюта с представители на HR отделите им. \r\nПо време на събитието студентите ще получат информация и как да се предпазят от фалшивите обяви за работа, публикувани в онлайн пространството, да получат съвети как да подготвят своето CV, как да се представят най-добре по време на интервю и пр. \r\nПрез 2018 г. кариерният форум беше посетен от близо 6500 студенти.", "date": "2019.04.16", "title": "Ще бъде открито третото издание на „Кариери УНСС 2019”"}
{"url": "http://www.focus-news.net/news/2019/04/16/2647060/denyat-16-april-v-balgarskata-istoriya.html", "text": "На тази дата през 1876 г. завършва Оборищенското събрание. В него вземат участие 65 представители на революционните комитети на около 58 селища от IV-Панагюрски, революционен окръг в историческата местност Оборище, намираща се на 11 км северозападно от Панагюрище. През 1879 г. е приета Търновската конституция. На тази дата през 1925 г. е извършен атентат в софийската катедрала \"Св. Неделя\" по нареждане на ръководителите на Военната организация на БКП (т. с.). На тази дата са родени: актьорът Константин Василев Кисимов и поетесата Елисавета Багряна. На 16 април умират: Сергей Румянцев (псевд. на Димитър Диловски Митов)- поет; Илия Николов Булев - писател, публицист и учител. \r\n1998 г. \r\nТридесет и осмото Народно събрание приема концепция за национална сигурност, предложена от правителството на Иван Костов. Тя е подкрепена от 170 депутати, а само 48 (от ПГДЛ) са против. \r\n1976 г. \r\nЗавършва официалното посещение в България на министъра на външните работи на Франция Жан Сованярг. \r\n1948 г. \r\nЗавършва съдебният процес срещу бившия лидер на БЗНС “Врабча-1” Димитър Гичев, обвинен в съдействие за “организиране на въоръжени чети” за борба срещу властта, в даване на нареждания за “организиране на саботажи”, в “разпространяване на слухове”. Димитър Гичев не се признава за виновен. Осъден е на доживотен строг тъмничен затвор. Имотите му са конфискувани в полза на държавата.  \r\nДимитър Любомиров Гичев е политически и държавен деец. Роден е в Перущица. Първоначално учи в родния си град, след което продължава образованието си в Софийската духовна семинария. Влиза в редовете на Българския земеделски народен съюз. Участва в Първата световна война (1914-1918 г.) и развива активна антивоенна дейност между войниците на фронта, за което е съден от военен съд. След това се отдава на активна обществена дейност. Издигнат е за окръжен организатор на БЗНС в Пловдивския край (1919-1922 г.). През 1922-1923 г. е окръжен управител в Пловдив. Избран е за народен представител в ХХ Обикновено народно събрание. След държавния преврат на 9 юни 1923 г. минава в нелегалност, но няколко месеца по-късно е заловен и подложен на жестоко малтретиране. Пуснат е на свобода след голяма парична гаранция. След атентата в софийската катедрала “Св. Неделя” през април 1925 г. отново минава в нелегалност, без да прекъсва политическата си дейност. Усилията му са насочени към възстановяването на БЗНС и на неговия печатен орган в. “Земеделско знаме” след удара, нанесен на съюза по време на априлските събития 1925 г. От есента на 1925 г. постепенно се утвърждава като лидер на БЗНС “Врабча 1”. Под негово ръководство съюзът напуска позицията си за самостоятелна борба и приема сътрудничеството на десните политически партии в страната. След победата на Народния блок в парламентарните избори през юни 1931 г. Гичев е включен в правителството отначало като министър на земеделието и държавните имоти (юни 1931 г. - декември 1932 г.), а след това възглавява Министерството на търговията, промишлеността и труда (декември 1932 - май 1934 г.). След държавния преврат на 19 май 1934 г., поради разтурянето на политическите партии развива полулегална обществено-политическа дейност. Включва се в редовете на легалната опозиция на монархическия режим и се обявява против външнополитическото обвързване на България с държавите от хитлеристката ос. В началото на септември 1944 г. влиза в кабинета на К. Муравиев като министър без портфейл. След 9 септември 1944 г. е съден от Народния съд, но след едногодишнен затвор е пуснат на свобода. Заради отрицателното му отношение към отечественофронтовската власт е подложен на ново преследване и получава доживотна присъда. Освободен в началото на 60-те г., но поради сериозно влошеното му здравословно състояние скоро след това умира. \r\n1925 г. \r\nИзвършен е атентат в софийската катедрала “Св. Неделя” по нареждане на ръководителите на Военната организация на БКП (т. с.). Той представлява отговор на масовия терор на сговористкото правителство срещу левите сили в страната след държавния преврат на 9 юни 1923 г. до пролетта на 1925 г. Най-напред са смазани Юнското въстание (1923 г.) и Септемврийското въстание (1923 г.), след което се пристъпва към физическото ликвидиране на отделни партийни функционери. В началото на януари 1924 г. е прокаран и Законът за защита на държавата, по силата на който през април същата година са забранени БКП (т. с.) и нейните поделения в лицето на Комсомола и кооперация “Освобождение”. В същото положение фактически се оказва и БЗНС. Убийствата на комунисти и леви земеделци не стихват. Една от големите жертви е П. Д. Петков, убит през юни 1924 г. Сговористите също дават жертви. Сред тях е Н. Милев, проф. по история в Софийския университет “Св. Климент Охридски”, и директорът на проправителствения в. “Слово”, с голямо влияние сред водителите на ВМРО. В отговор на неговото убийство загиват комунистическите депутати Т. Страшимиров и Х. Стоянов. Убит е и народният трибун В. Иванов, както и журналистът Й. Хербст. При такава обстановка ръководителите на Военната организация К. Янков, Ив. Минков и др., без съгласието на Задграничното ръководство на БКП (т. с.), решават да отговорят на белия терор с червен. Замислят най-различни варианти за ликвидирането на сговористкото правителство. Спират се на убийството на о.з. ген. К. Георгиев, който по онова време е председател на градското бюро на Демократическия сговор в столицата като се надяват, че на неговото погребение ще се стече цялото правителство. Месеци преди това незабелязано от властите те внасят взривни материали в столичния храм “Св. Неделя”. На 14 април 1925 г. неочаквано е извършено нападение върху цар Борис III от анархистката чета на Тумангелови в Арабаконашкия проход. Акцията не отменя решението на К. Янков и неговите съратници. На следващия ден привечер в центъра на столицата (при храма “Св. Седмочисленици”) е прострелян о.з. ген. К. Георгиев. По време на опелото му в катедралата “Св. Неделя” на 16 април 1925 г. в присъствието на почти цялото правителство взривните материали са запалени, в резултат на което покривът се срутва. От падащите каменни късове на място загиват над 140 души, а десетки други са ранени. Някои от тях през следващите дни също умират от получените рани, поради което броят на жертвите достига около 200 души. Сред тях са и видни военачалници. Нито един от присъстващите министри не загива. Някои от тях получават само леки наранявания. Атентатът заварва цар Борис III, който също е трябвало да присъства на опелото, на път за катедралата. \r\n1879 г. \r\nПриета е Търновската конституция. В нея е прокаран принципът на разделение на властите на законодателна, изпълнителна и съдебна. Тя определя структурата и компетенциите на висшите държавни органи - монархически институт, парламент, правителство, както и основните права, свободи и задължения на българските граждани. Първата българска конституция е една от най-демократичните за времето си в Европа. Отменяна е през 1881 г. и през 1883 г., изменяна е през 1893 г., 1911 г. и 1946 г. и е в сила до 1947 г. По време на конституционните дебати (след 21 март) се оформят първите български партии - Консервативна и Либерална. \r\n1876 г. \r\nЗавършва Оборищенското събрание. В него вземат участие 65 представители на революционните комитети на около 58 селища от IV-Панагюрски революционен окръг в историческата местност Оборище, намираща се на 11 км северозападно от Панагюрище. Съгласно решението на Гюргевския революционен комитет трябва да се проведат предварителни събрания за уточняване на някои въпроси по хода на подготовката на Априлското въстание. Ръководните дейци на IV революционен окръг определят Оборище за място на срещата. С цел да не се допуснат шпиони и случайни лица делегатите са снабдени с пълномощни писма от съответните революционни комитети. Делегатите полагат клетва, след което пристъпват към своята работа. Те преглеждат сметките на всяко село, представени от революционните им комитети, и правят равносметка за цялостната подготовка на въстанието. Определят и датата на въстанието (1 май). Избрана е комисия, която да изработи устав и програма, подробен план за въстаническите действия, военни инструкции, прокламации и т. н. След бурни разисквания делегатите приемат предложението на Г. Бенковски (на снимката) и гласуват пълномощия на апостолите да ръководят въстанието, като с това утвърждават принципа на демократическия централизъм. Оборищенско събрание е най-ярката проява на организираност на българското националнореволюционно движение. Взетите от него решения са направени достояние и на останалите революционни окръзи чрез специално изпратени до тях куриери. \r\n1873 г. \r\nВ Шумен завършва учителски събор. Той е организиран по инициатива на варненско-преславския митрополит Симеон Варненско-Преславски. На събора присъстват 20 делегати - учители от цялата епархия. \r\nСимеон Варненско-Преславски е висш духовник, митрополит. Той е роден е в Бургас. През 1863 г. завършва Духовна семинария на о. Халки, след което е учител в Цариград и в родния си град. Приема монашески сан през 1870 г. и в продължение на 2 години е протосингел на видинския митрополит Антим I, който става и първи български екзарх. През 1872 г.е ръкоположен за варненски и преславски митрополит, който пост заема до края на живота си. От 1874 г. до 1913 г. е постоянен член на Светия синод, като през 1888 г. и от 1902 до 1905 г. е и негов председател. Участва дейно и в обществено-политическия живот на страната. Той е депутат в Учредителното събрание от 1879 г., в I Обикновено народно събрание и във II Велико народно събрание и председател на III Обикновено народно събрание (11 декември 1882 г. - 8 септември 1883 г.). Има големи заслуги за изграждането на църковната организация в България след Освобождението. Освен с преките си църковни задължения се занимава и с преводаческа дейност на византийски извори за българската история, сред които “Посланието на Цариградския патриарх Фотия до българския княз Бориса I” (1917 г.), “Писмата на Теофилакта Охридски, архиепископ български” (1931 г.) и др. \r\n1872 г. \r\nДелегация от трима български представители - Гаврил Кръстевич (на снимката), Иванчо Пенчович и Георги Чалъкоглу, посещава вселенския патриарх. От името на Антим І те го молят да даде позволението си на българския екзарх да го посети и “да му целуне ръка” в знак на помирение между българи и гърци. Патриархът обещава да предаде молбата на Антим І за разглеждане от Светия синод. \r\n1404 г. \r\nВ писмо до бургундския херцог Филип Добри крал Сигизмунд съобщава за съвместни антиосмански действия на влашкия воевода Мирчо Стари и Константин, който в писмото е наречен “император на България”.  \r\nМирчо Стари е воевода във Влашко. Той оказва решителен отпор на османската армия в Ровинската битка през 1395 г. След Никополската битка през 1396 г. е принуден да стане васал, но през 1402 г. отхвърля васалитета. Възползва се от избухналото въстание на Константин и Фружин през 1404 г. и завзема Добруджа. Скоро след това е притиснат от султан Мехмед I и отново признава своя васалитет към османлиите. На тази дата са родени: \r\n1897 г. \r\nРоден е Константин Василев Кисимов - български актьор. Следва право и философия в Софийския университет “Св. Климент Охридски” (1921-1922 г.). До 1924 г. играе в “Театър - студио” на И. Даниел. Завършва Драматичната школа при Народния театър “Иван Вазов”. Най-характерните му роли в киното са във филмите “След пожара над Русия” (1929 г.), “Безкръстни гробове” (1931 г.), “Грамада” (1936 г.), “Калин Орелът” (1950 г.), “Под игото” (1952 г.), “Героите на Шипка” (1955 г.), “Хайдушка клетва” (1958 г.), “Хитър Петър” (1960 г.), “Стубленските липи” (1960 г.), “Вятърната мелница” (1961 г.), “Българи от старо време” (тв, 1963 г.), “Грамофон и маслини за моите приятели” (тв, 1965 г.). \r\n1893 г. \r\nРодена е Елисавета Багряна (псевдоним на Елисавета Любомирова Белчева) – българска поетеса. Завършва славянска филология в Софийския университет “Св. Климент Охридски”. Известно време е гимназиална учителка. От 1921 г. активно участва в литературния живот на България. През 1927 г. издава стихосбирката си “Вечната и святата”. Елисавета Багряна е авторка на “Звезда на моряка” (1932 г.), “Сърце човешко” (1936 г.), “От бряг до бряг” (1962 г.) и др. Поезията й е превеждана на повече от 25 езика. Умира на 23 март 1991 г. в София. На тази дата умират: \r\n1966 г. \r\nУмира Илия Николов Булев - български писател, публицист и учител. Участва в списването на различни учителски, ученически и детско-юношески издания (“Педагогическа практика”, “Венец”, “Детски живот”, “Просветно единство”, “Светулка”, “Другарче” и др.). Автор на съчинението “Илия Р. Блъсков” (1934 г.). \r\n1949 г. \r\nУмира Юрдан Цветков Трифонов - български историк, литературовед, езиковед и фолклорист, действителен член на БКД (1906 г.). Учи в Петропавловското духовно училище край Лясковец по времето на епископ Климент Браницки (Васил Друмев). През 1893 г. завършва филология и история във Висшето училище в София . Работи като учител в Търново и София. В периода 1923-31 г. е секретар, а през 1936-1938 г. е председател на Историко-филологическия клон на БАН. Първите му изследвания са свързани със старобългарския език. Като фолклорист проучва български юнашки исторически песни. Посвещава текстологични проучвания на българската историография от втората половина на ХVIII в., внимание отделя на историко-филологическите проблеми на Възраждането. В културно-историческите си изследвания въз основа на богат фактически материал очертава цялостната картина на културния живот в България през II половина на ХIХ и началото на ХХ в. Най-добрите си качества на изследовател проявява в областта на българската средновековна история и литература: владее старобългарски, гръцки, латински език, познава отлично български и чужди литературни извори, стреми се към задълбочен анализ на всички известни факти. Отделни съчинения “Психологическа христоматия” (1897 г., съвм. с Н. Станев), “Царуването на Бориса-Михаила” (1907 г.), “Иван Вазов. Живот, произведения и възгледи” (1920 г.), “Васил Друмев - Климент Браницки и Търновски. Живот, дейност и характер” (1926 г.), “Цар Борис-Михаил” (1921 г.), “История на града Плевен до Освободителната война” (1938 г.). \r\n1925 г. \r\nУмира Георги Гъдев – български офицер, кавалерист. В Балканската война се отличава при щурма на форта Айваз баба от Одринската крепост (13.03.1913 г.). По време на Първата световна война е командир на ескадрон и проявява изключителна храброст. Загива при атентата в църквата “Св. Неделя”. \r\n1925 г. \r\nУмира Григор Георгиев Кюркчиев - български офицер, генерал-майор. През 1885 г. завършва Военното училище в София . Взема участие в Сръбско-българската (1885 г.), в Балканската и Междусъюзническата войни (1913 г.). През Първата световна война като командир на 2-ра бригада от 11-а пехотна Македонска дивизия на 1 ноември 1915 г. е ранен в боя при Долно Чичено и кракът му е ампутиран. След оздравяването си се връща в частта си и я командва до края на войната. Загива при атентата в катедралата “Св. Неделя” в София. \r\n1925 г. \r\nУмира Петър Георгиев Лолов - български офицер, генерал-майор. Участва в Сръбско-българската война (1885 г.) като доброволец в Първи пехотен полк. Завършва Военното училище (1887 г.) и военно-инженерна школа в Торино, Италия (1891 г.). Като военен инженер служи в инженерните войски като командир на 2-а пионерна дружина и командир на ЖП дружина. През Първа световна война (1915-1918 г.) е заместник-инспектор на инженерните войски. През 1918 г. е уволнен от армията. Загива при атентата в църквата “Св. Неделя”.  \r\n1925 г. \r\nУмира Калин Георгиев Найденов - български офицер, генерал-лейтенант (1917 г.). През 1885 г. завършва Военното училище в София и през 1891 г. Артилерийска военна академия в Торино. През Балканската война (1912-1913 г.) е помощник-началник на артилерията в щаба на действащата армия. Има изключителен принос за широкото използване на артилерията във войната. Инспектор е на артилерията (1913-1915 г.), ген.-майор (1914 г.). От 21 септември 1915 г. до 21 юни 1918 г. е министър на войната.След войната е професор във Военното училище. Загива при атентата в църквата “Св. Неделя”. \r\n1925 г. \r\nУмира Стефан Михайлов Нерезов - български военачалник, генерал-лейтенант (1917 г.). Участва като доброволец в Сръбско-българската война (1885 г.), след което завършва Военната академия в Торино. През Балканската война (1912-1913 г.) е началник на оперативния отдел в щаба на действащата армия, а през Междусъюзническата война (1913 г.) - началник на щаба на действащата армия. През I световна война командва 9-та пехотна Плевенска дивизия, която води боевете на Косово поле и на Дойранския фронт. В края на I световна война е командващ I отделна армия на Вардаро-дойранския фронт. От 1920 г. до 1921 г. е началник-щаб на българската армия. През 1921 г. е пенсиониран с чин генерал от пехотата. Загива при атентата в църквата \"Света Неделя\" в София. \r\n1925 г. \r\nУмира Иван Тодоров Попов - български офицер, генерал-майор. Участва в четата на Филип Тотю (1876 г.). След Освобождението завършва Военното училище в София с първия випуск (1879 г.). Служи в пехотата. През Сръбско-българската война (1885 г.) като капитан командва дружина във 2-ри пехотен Струмски полк и се сражава при Сливница и Пирот. След приключването на войната заема редица строеви длъжности - командир на дружина, командир на 22-ри, 27-ми и 8-ми пехотен полк (1893 г.). Получава звание полковник на 2 август 1895 г., командва бригади в 5-та, 7-ма и 9-та пехотни дивизии. По време на Балканската война (1912-1913 г.) е командир на 2-ри бригада от 1-ва пехотна Софийска дивизия, която воюва при Люлебургаз. В навечерието на Междусъюзническата война (1913 г.) поема командването на 1-ва пехотна дивизия (май), а впоследствие на 13-та пехотна дивизия (юни). След войната излиза в запаса. Иван Тодоров Попов е народен представител в ХVII ОНС. Загива при атентата в църквата “Св. Неделя\". \r\n1925 г. \r\nУмира Иван Великов Стойков - български офицер, генерал-майор (1918 г.). През 1887 г. завършва Военното училище в София и Военна академия в Торино, Италия. Служи в конницата. През Балканската война (1912-1913 г.) е началник-щаб на 9-та пехотна дивизия. През Първата световна война (1915-1918 г.) е командир на 1-ва конна бригада и воюва при Трън и Прищина. От ноември 1915 г. е командир на конната дивизия, която освобождава Охрид. От май 1916 г. командва новосформираната конна дивизия. Началник на 9-та дивизионна област (1917 г.). Загива при атентата в църквата “Св. Неделя”. \r\n1925 г. \r\nУмира Сергей Румянцев (псевд. на Димитър Диловски Митов) - български поет. През 1916 г. завършва гимназия в Плевен. Учител по литература му е Н. В. Ракитин, който го насочва към творчеството на А. С. Пушкин, Лермонтов, Некрасов, Толстой, Хр. Ботев, Иван Вазов. През 1917 г. Завършва Школата за запасни офицери в София . През 1917 г. е адютант на дружина в щаба на полка в Плевен и командир на рота. Участва в Първата световна война, в която е раняван 3 пъти. Учителства в с. Златна Панега (1918-1919 г.) и в с. Блъсничево (1919-1921 г.). През 1919 г. членува в организацията на тесните социалисти. Наклеветен, че е извел децата на “червената първомайска манифестация” през 1921 г., е уволнен от министъра на народното просвещение Ст. Омарчевски. Преместен е на работа в Народния театър в София. През април 1922 г. заедно с Ал. Стамболийски участва в международната конференция в Генуа, където се среща с министъра на външните работи Г. В. Чичерин. Придружава Стамболийски в обиколката му във Франция, Италия, Швейцария и Англия. След завръщането си е един от основателите и ред. на хумористичния вестник “Див дядо”. Живее нелегално. На 16 април 1925 г. е разкрит, арестуван в Ст. Загора и откаран в София, където изчезва безследно. Автор е на съчиненията “Селски бодили” (1924), “Стихотворения. Под ред. Н. Пенчев. Рупци, Луковитско” (1945 г.), “Избрани стихотворения. Под ред. на Д. Гундов” (1955 г.), “Избрани стихотворения. Под ред. на В. Андреев” (1959 г.), “Избрани стихотворения”. \r\n1903 г. \r\nУмира Владимир Пингов - деец на национало-освободителното движение. Учи в Солунската мъжка гимназия. Другар на Й. Попйорданов и участник в Солунските атентати. Загива при опит да взриви газовата станция.  За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.16", "title": "Денят 16 април в българската история"}
{"url": "http://www.focus-news.net/news/2019/04/16/2647063/tass-braziliya-izliza-ot-sayuza-na-yuzhnoamerikanskite-natsii.html", "text": "Бразилия обяви в понеделник, че излиза от Съюза на южноамериканските нации (УНАСУР). Това се казва в съобщение, публикувано на сайта на МВнР на най-голямата държава в Латинска Америка, предава  ТАСС . \r\n„Днес (15 април) правителството на Бразилия денонсира договора със Съюза на американските нации, завършвайки предвидената процедура по излизането от тази организация. Уведомлението за това решение е предадено официално на правителството на Еквадор, което е депозитар на договора“, се отбелязва в съобщението на дипломатическото ведомство. Както се уточнява, решението ще влезе в сила шест месеца след обнародването му, т.е. в средата на октомври. \r\nПо-рано на фона на кризата в обединението за решението си да излязат окончателно от него съобщиха Колумбия, Еквадор, Парагвай, Перу и Аржентина. Чили преустанови своето участие в организацията. В състава на УНАСУР, създадена като политическо и икономическо обединение на Южна Америка през 2008 година, остават Боливия, Венецуела, Уругвай, Суринам и Гаяна. \r\nПрез март президентите на Аржентина, Бразилия, Колумбия, Парагвай, Перу, Чили и Еквадор подписаха споразумение за създаване на нов регионален блок – Форума за развитие на Южна Америка (ПРОСУР). \r\nПревод и редакция:", "date": "2019.04.16", "title": "ТАСС: Бразилия излиза от Съюза на южноамериканските нации"}
{"url": "http://www.focus-news.net/news/2019/04/16/2647064/yambol-shte-se-provede-grazhdanski-dialog-evropa-v-nashiya-dom-na-tema-regionalno-razvitie.html", "text": "Серията от граждански диалози „Европа в нашия дом“ продължава в Ямбол от 17.00 часа в Културно-информационен център „Безистена“. Това съобщиха от пресцентъра на  партията . В дискусията ще участва министърът на регионалното развитие и благоустройството Петя Аврамова. \r\nВ рамките на форума ще бъдат дискутирани националните и местни политики в сферата на регионалното развитие. На вниманието на обществеността ще бъде представено развитието на инфраструктурата в различните населени места и как европейската солидарност е допринесла за това. \r\nВ събитието ще се включат също кметове и председатели на общински съвети от областта, общински съветници, представители на различни институции, организации и граждани.", "date": "2019.04.16", "title": "Ямбол: Ще се проведе граждански диалог „Европа в нашия дом“ на тема регионално развитие"}
{"url": "http://www.focus-news.net/news/2019/04/16/2647023/the-guardian-britanskoto-pravitelstvo-e-podlozheno-na-seriozen-natisk-da-spre-pregovorite-s-leybaristite-za-brekzit.html", "text": "Британското правителство е подложено на сериозен натиск да спре преговорите за Брекзит с Лейбъристката партия и да се насочи към алтернативно решение, насред предупрежденията, че опозицията не бърза да сключва сделка преди европейските избори, пише британското левичарско издание  The Guardian  в материал, представен без редакторска намеса. \r\nРазговорите са в задънена улица и няма никакви индикации, че правителството е готово да се откаже от червените си линии. Нито Консерваторите, нито Лейбъристите искат да иглеждат отговорни за прекратяването на дискусии. \r\nНо правителствен източник признава, че Тереза Мей е под много по-голям натиск от Работническата партия, която не вижда голям смисъл в това да сключва сделка преди европейските и местните избори, които се очаква да донесат сериозни загуби на „Торите“ и отлив на гласове към партията „Брекзит“ на Найджъл Фараж. \r\nМинистрите и техните колеги от опозицията ще участват в работни групи по някои въпроси през тази седмица, но преди Великден (през тази година англиканската църква отбелязва Великден на 21 април) няма да има разговори по съществените въпроси за митническия съюз и референдума за потвърждаване на сделката, което улеснява Лейбъристите да отхвърлят овертюрите на премиера досега. \r\nАлтернативният план на Даунинг стрийт номер 10 е депутатите да изработят приемлива версия на сделката на Мей чрез серия гласувания, с които да допълнят споразумението за излизане от ЕС, но експертите смятат, че няма достатъчно време това да бъде направено преди 23 май. \r\nНикита да Коста, бивш юридически директор в канцеларията на премиера, предположи, че, за да бъде приета на 22 май сделката за Брекзит, ще „изисква ниво на законодателна агресия от правителството, каквато то не е демонстрирало досега в този парламент“. \r\nТереза Мей има опасения и че Лейбъристите няма да се присъединят към плана да се позволи на депутатите да променят сделката, за да се намери път за излизане от кризата. На Даунинг стрийт са разтревожена, че ако сделката за оттегляне бъде отхвърлена преди да дойде ред на допълненията, Мей ще трябва да се откаже от тази сесия на парламента и да започне отново с нова сесия и речта на кралицата, което също е изпълнено с трудности поради отслабените отношения на правителството с Демократичната юнионистка партия (ДЮП). \r\nМинистърът на външните работи Джеръми Хънт обаче предупреди в понеделник, че неуспехът да се намери някакъв начин за постигане на споразумение за сделката преди европейските избори ще бъде „изключително, изключително голямо предизвикателство“ за Мей и предположи, че ако това се случи, на нея ще й е много трудно да се задържи на премиерския пост. \r\n„Това би било много сериозна ситуация – не твърдя друго – но все още не сме стигнали дотам“, каза той по време на посещение в Япония. Запитан дали организирането на избори ще бъде катастрофа за „Торите“, той заяви пред Би Би Си: „По отношение на анкетата, това със сигурност изглежда по този начин“. \r\nТой дори предложи консерваторите да се върнат в преговорите с ДЮП, която многократно отхвърли споразумението на Мей за Брекзит заради плана, който може да задържи Северна Ирландия в митнически съюз. „Не знаем дали ще поискат да работят с нас и може да ни се наложи да намерим начин да възстановим коалицията с ДЮП“, заяви Хънт. \r\nДруги консерватори смятат, че европейските избори сега са почти неизбежни, въпреки твърденията на Мей, че те могат да бъдат избегнати. Един от консервативните членове на ЕП каза пред Guardian, че на този етап е лудост да се мисли, че европейските избори могат да бъдат избегнати. \r\nПредставители на „Торите“ признават в частни разговори, че партията ще загуби около половината си европейски депутати. Консерваторите са загрижени и от изтичането на гласове към „Партия Брекзит“ и „Промени Обединеното кралство“, от чиито кандидати се изисква да подпишат документ, че ще подадат оставка като европейски депутати, ако са решили да се прехвърлят в друга партия. \r\n„Те се притесняват, че ще загубят евродепутатите от двата края на спектъра. Може да се окаже голямо смущение”, заяви един кандидат за член на Европейския парламент. \r\nПревод и редакция:", "date": "2019.04.16", "title": "The Guardian: Британското правителство е подложено на сериозен натиск да спре преговорите с Лейбъристите за Брекзит"}
{"url": "http://www.focus-news.net/news/2019/04/16/2647066/haskovo-v-obshtinata-shte-se-provede-preskonferentsiya-po-povod-darzhavnoto-parvenstvo-po-sportna-aerobika.html", "text": "Ще се състои пресконференция по повод Държавното първенство по спортна аеробика, което ще се проведе за първи път в Хасково, съобщиха от  пресцентъра на Общината.  Пресконференцията ще бъде от 11.00 часа в зала №205 (залата на втория етаж) в община Хасково. Състезанието ще се състои от 19 до 21 април 2019 година в спортна зала „Дружба“. Заявка за участие са подали едни от най-добрите състезатели по спортна аеробика от България.", "date": "2019.04.16", "title": "Хасково: В общината ще се проведе пресконференция по повод Държавното първенство по спортна аеробика"}
{"url": "http://www.focus-news.net/news/2019/04/16/2647065/s-promenen-chas-shte-bade-izlacheno-predavaneto-dobre-doshli-v-svishtov-na-radio-fokus-veliko-tarnovo.html", "text": "С променен час ще бъде излъчено предаването  „Добре дошли в Свищов“  на  Радио „Фокус“ – Велико Търново . Вместо от 11.00 часа, то ще започне от 15.00 и ще продължи до 16.00 часа. Промяната е еднократна и важи само за конкретното издание на предаването. Тя се налага поради технически причини.", "date": "2019.04.16", "title": "С променен час ще бъде излъчено предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/04/16/2647058/blagoevgrad-kmetat-d-r-atanas-kambitov-shte-otkrie-remontiranata-ulitsa-maritsa.html", "text": "Кметът на Благоевград д-р Атанас Камбитов официално ще открие ремонтираната улица „Марица“ в Благоевград. Церемонията ще се състои от 11.00 часа при бл. №2, в близост до ЕГ и ПМГ. Това съобщиха от пресцентъра на  Община Благоевград . \r\nОбектът „Благоустрояване на ул. „Марица”, в участъка от бул. „Св. Димитър Солунски” до ул. „Иван Михайлов” е част от мащабния проект „Благоустрояване на градската среда” . \r\nПроект „Благоустрояване на градската среда” се осъществява с финансовата подкрепа на Оперативна програма „Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие. \r\nПроектът стартира на 18 ноември 2016 г. със сключения между Община Благоевград и Управляващия орган на ОПРР Договор за предоставяне на безвъзмездна финансова помощ.", "date": "2019.04.16", "title": "Благоевград: Кметът д-р Атанас Камбитов ще открие ремонтираната улица „Марица“"}
{"url": "http://www.focus-news.net/news/2019/04/16/2647069/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  „Софийска вода“ . във връзка с монтаж на спирателен кран на ул. „Цар Симеон“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n - ул. „Цар Симеон“ от ул. „Георги Сава Раковски“ до ул. „Сердика“; \r\n - ул. „Сердика“ от  ул. „Цар Симеон“ до ул. „Искър“; \r\n - ул. „Екзарх Йосиф“ от ул. „Сердика“ до ул. „Искър“; \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“.  \r\nВъв връзка с подмяна на сградно водопроводно отклонение на ул. „Лепенец“ кв. „Васил Левски“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: \r\n - ул. „Лепенец“ от ул. „Витиня“ до ул. „Бесарабия“; \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лепенец“ №9.  \r\nВъв връзка с реконструкция на уличен водопровод на бул. „Св. Климент Охридски“ местност „Малинова долина“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n - бул. „Св. Климент Охридски“ от №100 до ул. „Георги Кьосеиванов“; \r\n - бул. „Св. Климент Охридски“ от №67 до №105; \r\n - ул. „Георги Кьосеиванов“, ул. „Евгений Силянов“, ул. 5; \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Св. Климент Охридски“ ъгъла с ул. 5. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.04.16", "title": "Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/16/2647067/burgas-shte-bade-predstaven-sbornik-s-nay-dobroto-ot-poeta-nikolay-iskarov-i-film-za-nego.html", "text": "От 18.00 часа в Културен център \"Морско казино\", зала \"Георги Баев\", Издателска къща \"Знаци\", Община Бургас, Регионална библиотека \"Пейо Яворов\" и Народно читалище \"Фар\" представят книга със събраните стихотворения на Николай Искъров - един от най-талантливите български поети, загинал през 2001 година при автомобилна катастрофа на 50-годишна възраст. Това съобщиха от  пресцентъра на Общината. \r\nКнигата \"Скитникът на моята душа\" (ИК \"Знаци\", 2019 г.) съдържа 126 стихотворения. В нея, освен поезията на Николай Искъров, са добавени слова за него от Недялко Йорданов, Керана Ангелова и Владимир Янев. На последна корица има думи на Румен Леонидов, написани специално за това издание. \r\nКнигата съдържа и интервю с Николай Искъров от 1996 година, публикувано тогава в националния вестник \"Континент\", първото интервю на Румяна Емануилиду от поредицата \"Лица\". \r\nНиколай Искъров работеше като прокурор, беше председател на Писателското дружество в Бургас и негов стожер. Беше от основателите на националното списание \"Море\" и едно от неговите достойни лица. \r\nНосител е на много литературни награди - на град Бургас (1977, 1980 г.), на националната награда на в. \"Пулс\" - \"1 300 години България\" за 1981 г., наградата \"Атанас Манчев\" - 1985 г., награда \"Пегас\" - 1995 г. \r\nОще първата му стихосбирка \"Далече от снега\" (1976) получава наградата \"Димчо Дебелянов\"; същата година негови стихотворения са отличени с националните награди \"Цветан Зангов\" и \"Сливенски огньове\". \r\nПрез 1980 г. издава своята втора стихосбирка \"Пясъци\". Следват \"Цяр за цар\" (стихове за деца, 1989 г.), \"Нима\" (стихотворения, 1990 г.), \"Стихове\" (1996 г.). Негови творби са включени в \"Млада българска поезия\" (антология на английски език, 1989 г.). Публикува свои преводи, произведения за деца, проза. \r\n\"Той бе дете на Свищов, но биде осиновен от Бургас - градът, в който Николай стана и остана Поет. При това в знаменитата атмосфера и вълшебния въздух на по-големия му събрат Христо Фотев, с когото бяха неразделни съратници, макар много различни. Друг на мястото на Искъров би останал в магнетичното поле на Фотев, би се превърнал в негов подражател, но поетичният му характер се оказа по-силен от притегателната мощ на магьосника Фотев\", пише друг техен събрат - поетът Румен Леонидов. \r\nПо време на Творческата вечер в Казиното ще прозвучат стихове на поета, изпълнени от актьора Никола Парашкевов и музика в изпълнение на Тодор Тодоров. Ще бъде излъчен 13-минутен филм, идея и монтаж на Нели Колева. Кадри и снимки за него са предоставени от БНТ, Регионална библиотека \"Пейо Яворов\", децата на Николай и приятели.", "date": "2019.04.16", "title": "Бургас: Ще бъде представен сборник с най-доброто от поета Николай Искъров и филм за него"}
{"url": "http://www.focus-news.net/news/2019/04/16/2647068/navarshvat-se-94-godini-ot-atentata-v-tsarkvata-sveta-nedelya.html", "text": "Навършват се 94 години от най-големия терористичен акт в историята на България - атентата  в софийската катедрала \"Света Неделя\". Той е извършен на Велики Четвъртък - 16 април 1925 г. по нареждане на ръководителите на Военната организация на БКП и представлява отговор на масовия терор на сговористкото правителство срещу левите сили в страната след държавния преврат на 9 юни 1923 г. до пролетта на 1925 г.  \r\nНай-напред са смазани Юнското въстание (1923 г.) и Септемврийското въстание (1923 г.), след което се пристъпва към физическото ликвидиране на отделни партийни функционери. В началото на януари 1924 г. е прокаран и Законът за защита на държавата, по силата на който през април същата година са забранени БКП (т. с.) и нейните поделения в лицето на Комсомола и кооперация “Освобождение”. В същото положение фактически се оказва и БЗНС. Убийствата на комунисти и леви земеделци не стихват. Една от големите жертви е П. Д. Петков, убит през юни 1924 г. Сговористите също дават жертви. Сред тях е Н. Милев, проф. по история в Софийския университет “Св. Климент Охридски”, и директорът на проправителствения в. “Слово”, с голямо влияние сред водителите на ВМРО. В отговор на неговото убийство загиват комунистическите депутати Т. Страшимиров и Х. Стоянов. Убит е и народният трибун В. Иванов, както и журналистът Й. Хербст. При такава обстановка ръководителите на Военната организация К. Янков, Ив. Минков и др., без съгласието на Задграничното ръководство на БКП (т. с.), решават да отговорят на белия терор с червен. Замислят най-различни варианти за ликвидирането на сговористкото правителство. Спират се на убийството на о.з. ген. К. Георгиев, който по онова време е председател на градското бюро на Демократическия сговор в столицата като се надяват, че на неговото погребение ще се стече цялото правителство. Месеци преди това незабелязано от властите те внасят взривни материали в столичния храм “Св. Неделя”. На 14 април 1925 г. неочаквано е извършено нападение върху цар Борис III от анархистката чета на Тумангелови в Арабаконашкия проход. Акцията не отменя решението на К. Янков и неговите съратници. На следващия ден привечер в центъра на столицата (при храма “Св. Седмочисленици”) е прострелян о.з. ген. К. Георгиев. По време на опелото му в катедралата “Св. Неделя” на 16 април 1925 г. в присъствието на почти цялото правителство взривните материали са запалени, в резултат на което покривът се срутва. От падащите каменни късове на място загиват над 140 души, а десетки други са ранени. Някои от тях през следващите дни също умират от получените рани, поради което броят на жертвите достига около 200 души. Сред тях са и видни военачалници. Нито един от присъстващите министри не загива. Някои от тях получават само леки наранявания. Атентатът заварва цар Борис III, който също е трябвало да присъства на опелото, на път за катедралата.", "date": "2019.04.16", "title": "Навършват се 94 години от атентата в църквата \"Света Неделя\""}
{"url": "http://www.focus-news.net/news/2019/04/16/2647072/denyat-16-april-v-svetovnata-istoriya.html", "text": "На тази дата през 1871 г. Берлин е провъзгласен за столица на Германия. През 1912 г. американката Хариет Куимби става първата жена, извършила самолетен полет над Ла Манша. На тази дата през 1947 г. в сената в Южна Каролина американският политик и финансист Бърнард Барух за първи път употребява израза “Студена война”. През 1705 г. английската кралица Ана удостоява Исак Нютон с рицарско звание. На 16 април са родени: папа Бенедикт ХVІ (преди началото на понтификата – кардинал Йозеф Рацингер); Павел Лвович Шилинг – руски учен, електротехник и специалист по източни езици. На тази дата умират: Франсиско Хосе де Гойя и Лусиентес- испански художник и гравьор; Ханс Дриш - германски биолог и философ, един от основоположниците на съвременния витализъм, ученик на Е. Хекел. \r\n2016 г.  \r\nНай-мощното земетресение в Еквадор от десетилетия насам удари тихоокеанското крайбрежие на страната, загиват над 500 души. \r\n2014 г. \r\nПри корабокрушение на кораба „Севол“ до югозападното крайбрежие на Южна Корея загиват 56 човека, 174 човека са спасени, а 250 пасажера биват безследно изчезнали. \r\n2013 г. \r\nНад 40 човека са убити от земетресение с магнитуд 7,5 (по други данни — 7,8) в югоизточната част на Иран. \r\n2012 г. \r\nПървата група от наблюдатели на ООН започва работа в Сирия. \r\nСъветът на директорите на Световната банка избира Джин Йон Ким за президент на организацията по предложение на Обама. Официално встъпва в длъжност на 1 юли за период от 5 години. \r\nВ Осло започва съдебният процес срещу Андерс Брейвик във връзка с убийството на 77 човека. \r\nВ Източен Тимор се провежда втори тур на президентските избори. \r\nПарламентът на Судан обяви Южен Судан за вражеска държава и иска Хеглиг да се върне незабавно под контрола на Судан. Председателят на парламента призовава за сваляне на южносуданското правителство. Южен Судан заявява, че ще изтегли войските си само ако ООН разположи неутрални части, за да следят спазването на мира между Джуба и Хартум. \r\n2011 г. \r\nВ Нигерия се провеждат президентски избори. \r\n2009 г. \r\nРусия приключва успешно своята контратерористична операция в Чечня, започнала през 1999 г. \r\n2007 г. \r\nВ Политехническия институт на Блексбърг, щата Вирджиния, 23-годишният студент от корейски произход Чо Сюн Ху открива огън по присъстващите на територията на колежа. В резултат са убити 32 души и са ранени около 40. \r\n2003 г. \r\nВ Гърция е подписан договор за присъединяване на 10 нови страни-членки на ЕС. \r\n1972 г. \r\nПровежда се първият концерт в Англия на групата Electric Light Orchestra.  \r\nElectric Light Orchest е сформирана в Бърмингам, Англия, през есента на 1970 г. с фронтмен Рой Ууд, китарист/композитор Джеф Лин, басист Рик Прайс и барабанист Бев Бевън. В САЩ групата пожънва най-голям успех в началото. Впоследствие популярността им на местна почва във Великобритания се увеличава. Мениджър на Electric Light Orchestra е Дон Ардън (баща на Шарън Осбърн). До средата на 70-те години на миналия век групата се превръща в една от най-добре продаващите се рок групи в света. Под лидерството на Лин групата издава 20 сингъла от върховете на UK top-20, както и 15 топ-20 появявания в американската класация Билборд. \r\n1970 г. \r\nЗапочват преговорите между САЩ и СССР за ограничаване на стратегическото въоръжение. \r\n1947 г. \r\nВ сената в Южна Каролина американският политик и финансист Бърнард Барух за първи път употребява израза “Студена война”. Студената война е открито, но ограничено съперничество и враждебност, които се развиват след Втората световна война между съединените американски щати и съюза на съветските социалистически републики и съответните съюзници на двете фракции. САЩ и Великобритания, алармирани от съветското доминиране над Източна Европа, се страхуват от разширяването на съветската мощ и комунизма в западна Европа и навсякъде другаде. СССР е решителен да поддържа контрола си над Източна Европа отчасти за да се защити от евентуална нова заплаха от Германия. Студената война се развива основно на политическата, икономическата и пропагандната сцена, като има ограничено прибягване до оръжие. Върхът на Студената война е достигнат в периода 1958-62 г. с Кубинската ракетна криза, която довежда до масирано въоръжаване и от двете страни. Следва период на отбранителност през 70-те години на ХХ век, последван от обновена враждебност. Студената война приключва през 1991 г. с разпадането на Съветския съюз.  \r\n1946 г. \r\nСирия получава независимостта си. Сирия е държава от Близкия Изток на източния бряг на Средиземно море. Територията на страната е 185 180 кв. Км, а населението през 2005 г. е 17 794 000 души. Столицата е Дамаск. Основната етническа група е араби, а кюрдите са най-значителното малцинство. Официален език е арабският, говорят се още кюрдски и арменски. Основната религия е ислямът (сунитски). Паричната единица е сирийски паунд. Сирия се състои от крайбрежна зона с изобилни водни запаси, планинска зона, която включва Анти-Ливанските планини, и част от Сирийската пустиня. Реката Ефрат е най-важният воден източник и е единствената плавателна река. Сирия има смесена икономика, основаваща се на селско стопанство, търговия, рудодобив и производство. Земеделието произвежда памук, зърнени храни, плодове, тютюн и добитък. Главните минерални ресурси са петрол, природен газ и желязна руда. Индустрията включва текстил, цимент и стомана. Сирия е република с еднокамарен законодателен орган. Главата на държавата и правителството е президентът, който трябва да бъде мюсюлманин по закон. Правната система се базира основно върху ислямското право. Областта, която в момента съставя Сирия, от третото хилядолетие пр. Хр. е населявана от шумерци, акадийци, аморити, египтяни, хитити, асирийци и вавилонци. През VІ век пр. Хр. Става част от Персийската Ахеменийска империя, която пада от Александър велики през 330 г. пр. Хр. Селевсидски владетели управляват територията от 301 до 164 г. пр Хр., след това партианци и набатийски араби. Процъфтява като римска провинция от 64 г. пр. Хр. до 300 г. сл. Хр., част е от Византийската империя от 300 до 634 г., докато арабски мюсюлмани нахлуват и установяват контрол. Оттогава регионът е управляван от различни мюсюлмански династии. През 1516 г. влиза в рамките на Османската империя, която го задържа до британското нахлуване през Първата световна война от 1914-18 г. След войната става територия под френски мандат и става напълно независима през 1946 г. Сирия се обединява с Египет в Обединената арабска република, просъществувала от 1958 г. до 1961 г. По време на Шестдневната война от 1967 г. Сирия губи Голанските възвишения в полза на Израел. Сирийски войски често се сблъскват с израелски сили на ливанска територия през 80-те и 90-те години на ХХ век. Режимът на Хафиз ал-Асад от 1971 до 2000 г. е маркиран от противоречиви желания за близост с Турция и Ирак. \r\n1945 г. \r\nВ хода на Втората световна война започва Берлинската настъпателна операция на съветските войски. \r\nВъв Втората световна война участват 61 държави, което е 80% от населението на Земята. Военни действия се водят на териториите на 40 от държавите, на морски и океански театри. Воюващи страни са Германия, Италия, Япония, Унгария, Финландия, Румъния, България, Хърватско и Испания срещу Англия, Франция, СССР, САЩ, Полша, Чехословакия и др. В навечерието на войната в Москва се водят преговори между Великобритания, Франция и СССР за сключване на военен пакт срещу Германия и нейните съюзници. Неясната и недостатъчно твърда и искрена позиция на съветската делегация проваля преговорите. На 23 август 1939 г. в Москва е сключен пактът за ненападение между Германия и СССР, наречен пакт Молотов-Рибентроп. На 26 август са оформени тайните клаузи на пакта. Двете тоталитарни държави си поделят Европа и се договарят за съвместни действия при постигане на интересите. На 1 септември 1939 г. Германия напада Полша и до 15 септември я завладява. На 3 септември Великобритания и Франция обявяват война на Германия, но не предприемат решителни действия до май 1940 г. Това е периодът на т.нар “Странна война” . На 17 септември СССР напада Полша от изток и за кратко време окупира останалата част от страната, като между Вермахта и Червената армия се установява демаркационна линия. В Брест се провежда съвместен парад на Вермахта и Червената армия. В края на септември и началото на октомври СССР заставя Естония, Латвия и Литва да подпишат договори за взаимопомощ, по силата на които през август 1940 г. Съветския съюз анексира трите независими държави. Финландия отказва да подпише такъв договор и след последвалата Съветско-финландска война загубва някои територии, но запазва независимостта си. През април и май 1940 г. Германия завладява Норвегия и Дания, окупира Белгия, Холандия и Люксембург и до 22 юни 1940 г. завзема Франция. На 10 юни 1940 г. във войната се намесва Италия. Италианските войски завладяват Британска Сомалия, Кения, Судан и в средата на септември нападат Египет. Настъплението на италианците срещу Албания и Гърция се оказва неуспешно и италианската армия е спряна. През периода януари-май 1941 г. британската армия успява да изгони италианците от Британска Сомалия, Кения, Судан, Етиопия, Италианска Сомалия и Еритрея. След като България се присъединява към държавите от Оста и става техен съюзник; германските войски преминават през страната и окупират Гърция и Югославия. На 22 юни 1941 г. Германия започва война със СССР. За няколко месеца германската армия завладява Белорусия, Молдова, Украйна и голяма част от европейската част на Русия. С цената на много жертви Червената армия успява да спре германското настъпление и да разбие германците в битката за Москва, водена през периода 30 септември 1941 – 20 април 1942 г. След неуспешното съветско контранастъпление при Харков през май 1942 г. германците стигат на изток до Волга и на юг до Кавказ. След японското нападение на американската база Пърл Харбър от 7 декември 1941 г. във войната се намесват САЩ. Създава се военен съюз на държавите, борещи се против фашизма, оформен на 1 януари 1942 г. чрез Декларацията на 26 държави. След като разгромява главните сили на американския Тихоокеански флот, Япония окупира Тайланд, Хонг-Конг, Бирма, Малая, Сингапур, Филипините и по-голямата част от Индонезия. Японският флот завладява част от Нова Гвинея и голяма част от тихоокеанските острови. На 2 февруари 1943 г. завършва Сталинградската битка, която изменя хода на войната на Източния фронт. В края на юни 1942 г. при Ел Аламейн е разбита обединената италиано-германска армия, командвана от фелдмаршал Ервин Ромел. Тези две загуби на германците изменят коренно хода на Втората световна война. След 1943 г. силите на Оста започват да отстъпват. На 8 ноември 1942 г. в Северна Африка е стоварен десант на англо-американските войски. В края на март британските войски завладяват цяла Северна Африка. През юли 1943 г. съюзниците правят десант на остров Сицилия и от септември започват освобождаването на Италия. След Курската битка от юли – август 1943 г. - Червената армия започва постепенно да изтласква германската армия от територията на СССР и през лятото са възстановени съветските граници. През август 1944 г. Червената армия окупира Румъния и спира на българо-румънската граница. На 6 септември 1944 г. съюзниците извършват десант в Северна Франция и откриват Втория фронт срещу Германия. През втората половина на 1944 г. и началото на 1945 г. съюзниците на Германия са извадени от войната и капитулират, както следва Румъния на 23 август 1944 г., България на 9 септември 1944 г., Финландия през септември 1944 г. и Унгария през декември 1944 г. След капитулацията на Германия на 6 и 8 август американската авиация извършва атомни бомбардировки на японските градове Хирошима и Нагасаки. През август 1945 г. Червената армия разгромява японските войски в Манджурия, Корея и на остров Сахалин. На 2 септември 1945 г. Япония безусловно капитулира. От 17 юни до 2 август 1945 г. се провежда Потсдамската конференция на ръководителите на САЩ - Хари Труман, на СССР - Й. В. Сталин, и на Великобритания - Уинстън Чърчил. Конференцията приема решения за пълно разоръжаване на Германия, ликвидиране на нацизма и за следвоенното устройство на света. \r\n1917 г. \r\nВладимир Ленин се завръща в Петроград (дн. Санкт Петербург) от изгнанието си във Финландия.  \r\nВладимир Илич Улянов Ленин, роден на 22 април 1870 г. в Симбирск, е руски политик, общественик, публицист, философ, държавник; създател и теоретик на болшевизма. Издига в догма идеите на К. Маркс за общественото преустройство, формулирани в средата на ХIХ в. (революциите от 1848 г. в Европа), и ги прилага на практика в Русия. След като по-големият му брат Александър е екзекутиран за участие в покушение срещу император Александър III (1887 г.), Ленин възприема крайните радикални идеи за обществено преустройство чрез въоръжено насилие. През 1887 г. завършва Симбирската гимназия и постъпва в Юридическия факултет на Казанския университетт. Изключен е за разпространение на радикални идеи и е заточен. През 1891 г. завършва като екстернант Юридическия факултет на Петербургския университет. През 1897 за противодържавна дейност е осъден на заточение за 3 год. в с. Шушенское (Централен Сибир). От 1900 г. е емигрант в Германия, а след това в Швейцария, където заедно с Г. В. Плеханов издава вестник “Искра”. През 1902 г. създава РСДП. След Манифеста от 17 октомври 1905 г. в Русия се създават условия за реформи и либерализация на обществения живот. В произведението си “Двете тактики на социалдемокрацията в демократичната революция” (1905 г.) Ленин развива идеята за хегемонията на пролетариата, която да създаде условия за превръщане на либералните преобразования в т. нар. соц. революция. От 1905 до 1907 г. живее в Санкт Петербург; изгонен отново за противодържавна дейност. Праволинеен последовател на К. Маркс и войнстващ материалист. В “Материализъм и емпириокритицизъм” (1909 г.) защитава диалектическия материализъм и критикува ревизията на марксизма под формата на емпириокритицизъм. По време на Първата световна война живее в Швейцария. След свалянето на Николай II и обявяването на Рус. република, с помощта на германското разузнаване Ленин пристига в Русия (на 3 април 1917 г.). Започва твърда, яростна и последователна борба срещу радикалните преобразувания и демокрацията, осъществявани от Временното правителство. Призован от законното правителство на Русия да се яви пред съда, да обясни действията си и да се защити по предвидения от законите ред, Ленин се укрива и емигрира във Финландия. В началото на октомври 1917 г. пристига в Санкт Петербург и организира въоръжения преврат (25 октомври 1917 г.), с който болшевиките завземат властта в Русия. Ленин възглавява болшевишкото правителство; по негова заповед на 6 януари 1918 г. е разпуснато законно избраното чрез свободни и демократични избори Учредително събрание. След няколко часа ЦИК приема декрет за разтурянето му. По настояване на Ленин е подписан унизителният за Русия Брестки мир с Германия и съюзниците £ (3 март 1918 г.). През 1917-1920 г. в произведенията си разработва теорията за устройството на първата пролетарска държава и ролята в световната социалистическа революция (“Държавата и революцията”, 1917 г., “Пролетарската революция и ренегатът Кауцки”, 1918). Под негово ръководство болшевишката партия успява да сломи съпротивата на национални и демократични сили в Гражданската война (1918-1920 г.). Основава Третия интернационал, разработва новата икономическа политика (НЕП), създава първите концентрационни лагери в страната. През 1922 получава парализа. В своето “завещание”, публикувано едва през 1956, предлага да бъде сменен Й. В. Сталин от поста ген. Секретар на партията. \r\n1912 г. \r\nАмериканката Хариет Куимби става първата жена, извършила самолетен полет над Ла Манша. \r\nХариет Куимби в своя моноплан Блерио ХІ е първата значима жена-пилот в САЩ През 1911 г. получава първия сертификат, даден на жена от Американския аероклуб, а по-малко от година по-късно прелетява над Ла Манша. Работила като журналист до този момент, Куимби започна да се интересува от авиация през 1910 г., когато присъства на Белмонтския международен парков авиационен турнир на Лонг Айлънд, Ню Йорк. На 1 август 1911 г. Куимби взима теста си за пилот и с това става първата жена-пилот в САЩ. На 16 април 1912 г. тя отлита от Доувър, Англия, на път към Кале на плажа в Ардело-плаж, Па-дьо-Кале. Постижението й получава малко медийно покритие поради потъването на Титаник.  \r\nЛа Манша е проток, образуван от Атлантическия океан между южното крайбрежие на Англия и северното на Франция. Свързан е със Северно море чрез протока Па дьо Кале. Средната дълбочина е от 50 до 100 м. На него се намират английските пристанища Нюхейвън, Портсмут, Саутхемптън, Плимут и френските - Диеп, Хавър, Шербур, Сен Мало. Има оживено корабоплаване. Английското име е : English channel - английски канал. Под Ла Манша е построен през 1987-1993 г. транспортен тунел (при едновременното напредване от двата бряга). \r\n1871 г. \r\nБерлин е провъзгласен за столица на Германия. \r\nБерлин има население от 3 388 000 души (по преброяване от 2002 г.). Градът е основан в началото на ХІІІ век, член е на Лигата Ханза през ХІV век. Става резиденция на Хохензолерните, както и Бранденбургска столица. Последователно е столица на прусия (от 1701 г.), Германската империя (1871 – 1918 г.), Ваймарската република (1919 – 1913 г.) и Третия райх (1933 – 1945 г.). През втората световна война по-голямата част от града е унищожена от съюзнически бомбардировки. През 1945 г. е разделен на четири окупационни зони – американска, британска, френска и съветска. Трите западни сили обединяват секторите си в обща икономическа единица през 1948 г. СССР реагира с берлинската блокада. Когато независими правителство са установени в Източна и Западна германия през 1949 г. Източен Берлин е превърнат в столица на Източна Германия, докато западен Берлин, въпреки че е обкръжен от територии на Източна Германия, става част от Западна Германия. Продължителната имиграция от източен в Западен Берлин през 50-те години на миналия век довежда до издигането на Берлинската стена през 1961 г. Районът веднага се превръща в най-яркото съсредоточие на Студената война. Драматичното събаряне на стената през 1989 г. отбелязва рязката международна политическа промяна, която съпътства края на съществуването на Съветския съюз. През 1991 г. Берлин е обединен отново в столица на Германия, прехвърлянето на правителството от Бон завършва през 1999 г. В Берлин се намира Берлинският университет, Шарлотенбургският дворец, Бранденбургската порта, Берлинският зоопарк и Берлинската опера и е дом на Берлинския филхармоничен оркестър. \r\n1705 г. \r\nАнглийската кралица Ана удостоява Исак Нютон с рицарско звание.  \r\nИсак Нютон е английски математик, механик, астроном и физик. Завършва университета в Кеймбридж. През 1669 г. става професор. От 1672 г. е член на Лондонското кралско дружество, а от 1703 г. е негов президент. Той е чуждестранен член на Френската Академия на науките от 1699 г. През 1699 г. става директор на Монетния двор на Великобритания. Негови съчинения са “Оптика” (1704 г.), “Математически принципи на натурфилософията” (1687 г.). Нютон разработва независимо от Лайбниц диференциалното и интегралното смятане, открива дисперсията на светлината, хроматичната аберация, изследва интерференцията и дифракцията, развива корпускулярната теория за светлината. Открива основните закони на класическата механика, закона за всеобщото притегляне, създава теория за движението на небесните тела. \r\n1404 г. \r\nВ писмо до бургундския херцог Филип Добри крал Сигизмунд съобщава за съвместни антиосмански действия на влашкия воевода Мирчо Стари и Константин, който в писмото е наречен “император на България”.  \r\nМирчо Стари е воевода във Влашко. Той оказва решителен отпор на османската армия в Ровинската битка през 1395 г. След Никополската битка през 1396 г. е принуден да стане васал, но през 1402 г. отхвърля васалитета. Възползва се от избухналото въстание на Константин и Фружин през 1404 г. и завзема Добруджа. Скоро след това е притиснат от султан Мехмед I и отново признава своя васалитет към османлиите. \r\n1178 г. \r\nПрез 1178 г. пр. Хр. слънчево затъмнение може би бележи завръщането на Одисей, митичния владетел на Итака, у дома след края на Троянската война. Той открива редица ухажори, които се съревновават, за да се оженят за съпругата му Пенелопа, която считат за вдовица. Целта им е да наследят трона на Одисей. Той организира посичането им и се възкачва обратно на престола си. На тази дата са родени: \r\n1927 г. \r\nВ Марктл Ам Ин, Бавария, Германия, е роден папа Бенедикт ХVІ (преди началото на понтификата – кардинал Йозеф Рацингер). Той е префект на Ватикана за Събора за доктрината на вярата, преди да наследи папа Йоан Павел ІІ като папа и лидер на Римокатолическата църква на 19 април 2005 г. Рацингер е отгледан в Бавария и влиза в семинарията през 1939 г. Ученията му са прекъснати през 1943 г. от принудителна служба в армията на Адолф Хитлер, но се завръща в семинарията в края на 1945 г. Рацингер е ръкоположен през 1951 г. и прекарва по-голямата част от кариерата си като професор по теология в немски университети. През 1977 г. е въздигнат в архиепископ на Мюнхен и Фрайзинг, а няколко месеца по-късно е издигнат в кардинал. Натоварен с “опазването на църковната доктрина” по времето на управлението на папа Йоан Павел ІІ, Рацингер е известен със стриктното спазване на традиционната католическа догма. Суровият подход на Рацингер му спечелва хумористичния прякор “Понзеркардинал” (препратка към бойния танк от Втората световна война). По време на погребението на папа Йоан Павел ІІ Рацингер председателства погребението и е избран за следващия папа на втория ден от традиционния конклав на кардиналите. Рацингер приема папското име Бенедикт ХVІ. \r\n1921 г. \r\nРоден е Питър Устинов - английски режисьор, актьор, драматург и писател от руски произход. Завършва Уестминстърския колеж и Лондонската театрална студия. От 1937 г. е театрален актьор, а в киното дебютира през 1940 г. Автор е на около 20 пиеси (“Десетата на Бетовен” и др.), ползващи се с голям успех, повечето от тях са екранизирани. Работи над сценария за филма на Каръл Рийд “Пълен напред” (1944 г.). През 1946 г. поставя “Школа за тайна служба”. Филмите, режисирани от Устинов, се открояват със своето внушение и убедителна постановъчна работа - “И обратно” (1948 г.), “Редникът Анжело” (1949 г.), “Романов и Джулиета” (1960 г.), “Били Бъд” (1962 г.), “Лейди Л.” (1965 г.), “Хамърсмит е вън” (1972 г.). Питър Устинов е майстор на епизодичния образ. Икономичните, нелишени от язвителен британски хумор изразни средства му дават възможност да създаде ярки и запомнящи се роли в “Quo vadis?” (1951 г.), “Хубавият Брамел” (1954 г.), “Лола Монтес” (1955 г.), “Изпращачи на слънцето” (1959 г.), “Спартак” (1960 г., “Оскар”), “Топкап” (1964 г., “Оскар”), “Комедиантите” (1967 г.), “Вива, Макс!” (1970 г.), “Бягството на Логан” (1976 г.), “Последната версия на Бо Жест” (1977 г.), “Иисус от Назарет” (тв, 1977 г.), “Лилавото такси” (1977 г.), “Ашанти” (1979 г.). Изпълнява блестящи роли в екранизациите по Агата Кристи и Жул Верн - “Смърт край Нил” (1978 г.), “Злодеяние под слънцето” (1982 г.), “Среща със смъртта” (1988 г.), “80 дни около света” (тв, 1989). Снима се още във филмите “Драма в три действия” (1990 г.), “Лоренцо” (1992 г.), “Алиса в страната на чудесата” (тв, 1999 г.), “Салемските вещици” (2001 г.), “Лутер” (2003 г.). \r\n1912 г. \r\nРоден е Евгений Валерианович Самойлов - руски артист. През 1930 г. завършва Художествен политехнически институт в Ленинград . Играе в театъра на В. Майерхолд (1934-1938 г.), в Московския театър “Вл. Маяковски” (1940-1968 г.) и в Малий театър (след 1968 г.). Снима се в киното от 1936 г. Играе въвъ филмите “Светлият път” (1940 г., Лебедев), “Сърцата на четиримата” (1945 г., Колчин), “Шест часа вечерта след войната” (1944 г., Кудряшов), “Героите на Шипка” (1955 г., ген. Скобелев), “Те се сражаваха за Родината” (1975 г., Марченко), “Борис Годунов” (1986 г.), “Обсадата на Венеция” (1991 г.), “В началото бе словото” (1992 г.). Самойлов умира на 17 февруари 2006 г. \r\n1889 г. \r\nРоден е Чарлз Спенсър Чаплин - английски актьор, сценарист, режисьор, продуцент и композитор от английски произход. Баща е на Дж. Чаплин. От 1898 г. пее и танцува на сцената. От 1907 г. е в трупата на Фред Карно, където усъвършенства майсторството на акробатиката, пантомимата и клоунската техника. При гостуването на Карно в САЩ (1913 г.) подписва договор с “Кийстоун” и започва да се снима под ръководството на Макс Сенет, дебютирайки в “Да си изкараш хляба” (1914 г.). През 1914 г. се снима в 34 филма, (от които около половината поставя по свой сценарий), придобива голяма популярност и получава творческа независимост. През 1915-1916 г. работи за “Есеней”, а през 1916-1917 г. - за фирмата “Мючуъл”, създавайки свои пълноценни авторски филми. Той играе във филмите “Завербуваният” (1915 г.), “Полиция” (1916 г.), “Спокойната улица” (1917 г.), “Имигрантът” (1917 г.). Работейки за фирмата “Фърст Нешънъл” (1918-1923 г.) - при все, че е сред основателите и на “Юнайтед артист” (1919 г.) - той обогатява артистичния си талант, режисьорското си майсторство. Участва в “Кучешки живот” (1918 г.), “С пушки на рамо!” (1918 г.), “Слънчева страна” (1919 г.), “Удоволствието на деня” (1920 г.), “Класа на безделници” (1921 г.), “Денят на получаване на заплатата” (1921 г.), “Хлапето” (1921 г.), “Пилигримът” (1923 г.) . През 1923 г. създава своя фирма “Чарлс Чаплин филм корпорейшън”. От 1923 г. започва да снима авторски пълнометражни филми, които се появяват с по-голяма дистанция, поради дългата подготвителна работа и осигуряване на екип от съмишленици. Пълнометражните му филми са образцово реализирани. По времето на маккартизма напуска САЩ (1953 г.), преселва се в Швейцария и се връща триумфално за кратко в Америка през 1972 г., за да получи специалния “Оскар” за цялостен принос в развитието на киноизкуството. Между 1923 г. и 1967 г. създава “Парижанката” (1923 г.), “Треска за злато” (1925 г.), “Циркът” (1928 г., “Оскар”), “Светлините на града” (1931 г.), “Модерни времена” (1936 г.), “Диктаторът” (1940 г.), “Господин Верду” (1947 г.), “Светлините на рампата” (1952 г., “Оскар” ‘72 за музика), “Един крал в Ню Йорк” (1957 г.), “Графинята от Хонгконг” (1967 г.). През 1972 г. получава “Златен лъв” във Венеция за цялостен творчески принос. През 1964 г. издава “Моята автобиография”. За живота и творчеството му са заснети редица филми, сред които по-значими са “Джентълменът-скитник” (1977 г.), “Неизвестният Чаплин” (тв, 1983 г.) и “Чаплин” (1992, реж. Ричард Атънбъроу). \r\n1886 г. \r\nРоден е Ернст Телман - германски политик, деец на международното работническо движение. От 1903 г. е член на ГСДП. През 1915 г. е мобилизиран и изпратен на Западния фронт, откъдето през есента на 1918 г. дезертира, връща се в родния си град и участва в Ноемврийска революция. След разцеплението на Социалдемократическата партия преминава в НГСДП, а от 1920 г. е член на ГКП. От декември 1920 г. оглавява хамбургската комунистическа организация, член е на Коминтерна.От 1924 г.до 1933 г. е депутат в Германския райхстаг. От 1925 г. е председател на Германската компартия и се кандидатира за райхспрезидент. През 1932 г. след завземането на властта от Хитлер. Ернст Телман минава в нелегалност. Няколко дни след подпалването на Райхстага е арестуван и останалата част от живота си прекарва в различни германски затвори и концлагери. По указание на фюрера е екзекутиран в Бухенвалд. \r\n1844 г. \r\nРоден е Анатол Франс (псевдоним на Анатол Франсоа Тибо) - френски писател. През 1896 г. става член на Френската академия на науките. Литературната си дейност започва като журналист и поет. Сближава се с групата “Парнас”, публикува книгите “Алфред дьо Вини” (1868 г.), сборника “Златни поеми” (1873 г.) и драматичната поема “Коринтска сватба” (1876 г.). През 1879 г. пише повестта “Йокаста”, която отразява увлечението му към позитивизма. Известността му идва след публикуването на романа “Престъплението на Силвестър Бонар” (1881 г.). През 70-те и 80-те години на ХІХ век пише статии, предговори към издания на френски класици (сб. “Латинският гений”, 1913 г.). Философските му възгледи намират най-пълна изява в сборника с афоризми “Градината на Епикур” (1894 г.). В края на 90-те год., по времето на делото Драйфус, пише тетралогията “Съвременна история”. Социалната тема е характерна и за разказите му от сборника “Кренкебил, Тютоа, Рике и много други полезни разкази” (1904 г.). В началото на ХХ в. се сближава със социалистите, занимава се усилено с публицистика (във вестник “Юманите” през 1904 г. публикува социално философския роман “На белия камък”).Частично неговата публицистика е издадена в сб. “Социални убеждения” (1902 г.). След 1905 г. издава романите: “Островът на пингвините” (1908 г.), “Седемте жени на Синята брада” (1909 г.), “Боговете са жадни” (1912 г.), “Въстанието на ангелите” (1914 г.). В последните години от живота си завършва цикъл спомени - “Малкият Пиер” (1919 г.) и “Живот в цветя” (1922 г.); работи над философските “Диалози под розите” (1917-1924 г., публ. 1925 г.). През 1921 г. получава Нобелова награда за литература за 1921 г. \r\n1829 г. \r\nРоден е Хенрих Антонович Леер - руски офицер, генерал от инфантерията (пехотата) (1896 г.). Професор е в Николаевската академия на Генералния щаб, военен теоретик и историк, от 1887 г. е член -кореспондент на Петербургската Академия на науките. През 1854 г. завършва Военна академия . В периода 1857 – 1864 г. участва в Кавказката война . От 1865 г. е професор в Академията на Генералния щаб и в Инженерната академия. От 1889 г. до 1898 г. е началник на Академията на Генералния щаб, от 1896 г. - член на Военния съвет. Леер е главен редактор на “Енциклопедия на военните и морските науки” (8 т., 1883-1897 г.) и “Обзор на войните в Русия от Петър Велики до наши дни” (4 т., 1885-1896 г.). Автор е на трудове по стратегия, тактика и военна история, оказали влияние върху реформите и развитието на военното изкуство през втората половина на ХIХ в. и началото на ХХ в. \r\n1786 г. \r\nРоден е Павел Лвович Шилинг – руски учен, електротехник и специалист по източни езици. След завършване на Кадетския корпус (1802 г.) служи в Генералния щаб на руската армия. В периода 1803-1812 г. работи в руското посолство в Мюнхен. През 1812 г. участва във войната срещу Франция . След войната служи в Министерството на външните работи и организира първата в Русия цивилна печатница. Разработва оригинален литографски способ за печатане на текстове на китайски език (1829 г.). Сериозно изучава електротехниката и създава мина с електрически взривител, която е приета на въоръжение в руската армия. През 1832 г. изобретява клавишен телеграфен апарат , в който за предаване на съобщенията се използват електромагнитни импулси. За пръв път използва в телеграфията 6-елементен телеграфен код, създаден от него. Демонстрира своите изобретения успешно в Русия и в Германия. Създава подземна телеграфна линия между крайните пунктове на руско адмиралтейство. Разработва проект за подводна линия на електромагнитния апарат между Петерхоф (Петродворец) и Кронщат (1837 г.), но внезапната му смърт осуетява осъществяването на проекта. \r\n556 г. \r\nРоден е Пелагий І (VI в.) – римски папа. Като апокрисиарий в Константинопол на папа Вигилий (537-555 г.) Пелагий І се сближава с император Юстиниан I (527-565 г.). Като викарий на отсъстващия папа през 546 г. преговаря с готите на Тотила, за да спаси града от опустошаване. През 447 г. води неуспешна мисия от името на Тотила, който го изпраща да договори мир с императора. Отначало се обявява против решенията на V вселенски събор, но след това приема решението за осъждането на “трите глави”, причина Юстиниан да подкрепи неговата кандидатура за наследник на Вигилий. Наложен е за папа въпреки съпротивата на аристокрацията и духовенството. Работи енергично за укрепване на папската власт, като използва светските прерогативи за управлението на Италия, дарени с Прагматическата санкция (554 г.) от имп. Юстиниан. Въпреки опитите си Пелагий І не успява да прекрати схизмата с Медиолан и Аквилея по въпроса за “трите глави”. На тази дата умират: \r\n1972 г. \r\nУмира Ясунари Кавабата - японски писател белетрист. Завършва английска и японска литература в Токийския университет през 1924 г. Дебютира в литературата като студент в сп. “Нова мисъл” (1921 г.). Създател е на сп. “Артистична епоха”, трибуна на авангардната литература в Япония. През 1968 г. получава Нобелова награда за литература. Самоубива се. През 1954 г. става член на Японската академия на науките. В периода 1948-1965 г. е президент на японския ПЕН-клуб.Автор е на книгите “Снежната страна” (повест, 1937 г.; на български език 1977 г.), “Хиляда жерава” (повест, 1945 г.; на бълг. ез. 1977 г.), “Гласът на планината. Роман” (роман, 1953 г.; на бълг. ез. 1982 г.), “Старата столица” (роман, 1961 г.). \r\n1941 г. \r\nУмира Ханс Дриш - германски биолог и философ, един от основоположниците на съвременния витализъм, ученик на Е. Хекел. От 1921 г. до 1934 г. е професор в Хайделберг, Кьолн и Лайпциг. През 1935 г. лекциите му са забранени. В началото на научната си дейност се занимава с изследвания в духа на Хекеловия механицизъм, но след като се убеждава в необходимостта от обосноваване на самостоятелността на биологията, се отказва от него. Витализмът на Ханс Дриш е популярен през 10-те години, а логическите и онтологичните му идеи - през 20-те години на века. Концепцията му оказва съществено влияние върху философската антропология на Гелен и Плеснер. \r\n1828 г. \r\nУмира Франсиско Хосе де Гойя и Лусиентес- испански художник и гравьор. Учи живопис в Сарагоса при художника Х. Лусана и Мартинес. Около 1769 г. отива в Италия. През 1771 г. получава Втора премия от Пармската художествена академия за картина с античен сюжет. После се връща в Испания, където рисува икони и фрески в духа на късния италиански барок. Около 1773 г. се преселва се в Мадрид и отначало създава повече от 60 пана, които служат като модели за килими в кралската килимарска работилница (1776-1780 г., 1786-1791 г.). От 1780 г. е избран за член на Мадридската художествената академия. През 1785 г. става зам.-директор, от 1795 г. – директор на живописното отделение. През 1786 г. е назначен за придворен живописец. През 1799 г. става първи живописец на краля. През 1790-1800 г. портретното творчество на Гойя достига изключителен разцвет. Негови произведения са “Голата Маха”, “Облечената Маха” (ок. 1802 г.). Особено интересна е първата голяма серия офорти “Капричос” (1793-1797 г.). Създава картини с историческа тематика “Въстанието на 2 май 1908 год. в Мадрид” и “Разстрел на въстаници през нощта на 3 май” (1814 г.). Негови творби са “Кралското семейство”, “Мадридски панаир”, “Ложа в цирка за бикове” и др. Неговите офорти “Борба с бикове”, “Капричос”, “Ужасите от войната” и др. му спечелват световна известност. \r\n1822 г. \r\nУмира Дмитрий Григориевич Левицк - руски художник. Придворен портретист на императрица Екатерина II и на бележитите си съвременници. Член е на Петербургската художествена академия. Автор е на портрети на Екатерина II, Павел I, Новиков, Дидро и др.  За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.16", "title": "Денят 16 април в световната история"}
{"url": "http://www.focus-news.net/news/2019/04/16/2647073/shumen-shte-se-provedat-konsultatsii-za-sastava-na-sektsionnite-izbiratelni-komisii-na-teritoriyata-na-obshtinata.html", "text": "От общинската администрация е изпратена покана за провеждане на консултации за определяне състава на секционните избирателни комисии за избори за членове на Европейския парламент от Република България. Това съобщиха от  Община Шумен . Те ще се проведат от 9.30 часа в зала 203 в сградата на общинската администрация – бул. “Славянски”№17. Целия текст на поканата е публикуван  на сайта на общината в секция “Избори”.", "date": "2019.04.16", "title": "Шумен: Ще се проведат консултации за състава на секционните избирателни комисии на територията на общината"}
{"url": "http://www.focus-news.net/news/2019/04/16/2647075/burgas-uchenitsi-ot-grada-shte-vzemat-uchastie-v-oblastna-viktorina-da-zapazim-detsata-na-patya.html", "text": "Ученици от V-ти до VII-ми клас от бургаските училища ще вземат участие в областна викторина „Да запазим децата на пътя“ на Националната програма за безопасност на движението на подрастващите. Това съобщиха от пресцентъра на  Община Бургас . Събитието ще се проведе от 10.00 часа в зала „Георги Баев“ на Културен център „Морско казино“. Отборите са от седем училища: ОУ „Елин Пелин“ – Бургас,  ОУ „Княз Борис I“ – Бургас, ОУ „Пейо Яворов“ – Бургас , ОУ „Христо Ботев“ – Сунгурларе, ОУ „Св. св. Кирил и Методий“ – Загорци, ОУ „Св. св. Кирил и Методий“ – Обзор, СУ „Иван Вазов“ – Поморие. Учениците ще решават теоретичен тест, тест за първа долекарска помощ и практическа задача по темата и ще подреждат пъзели на пътни знаци. Победилият отбор от днешната викторина ще участва в 3-ти кръг от националната викторина, който ще се състои през месец май в Смолян. Грамоти и награди са осигурени от Центровете за личностно развитие в градовете Поморие, Несебър, Средец, Сунгурларе и Бургас. Викторината се организира от РУО – Бургас и Център за подкрепа на личностното развитие – Бургас, със съдействието на Областна дирекция на МВР – Сектор „Пътна полиция“, Съюз на българските автомобилисти – Бургас и Български червен кръст - Бургас.", "date": "2019.04.16", "title": "Бургас: Ученици от града ще вземат участие в областна викторина „Да запазим децата на пътя“"}
{"url": "http://www.focus-news.net/news/2019/04/16/2647045/s-tarzhestveno-zasedanie-vav-veliko-tarnovo-44-oto-narodno-sabranie-shte-otbelezhi-140-godini-ot-priemaneto-na-tarnovskata-konstitutsiya.html", "text": "С тържествено заседание във Велико Търново на 16 април 2019 г. 44-ото Народно събрание ще отбележи 140 години от приемането на Търновската конституция. Това съобщиха от  пресцентъра на Народното събрание . \r\nЗаседанието, което ще бъде в залата на Учредителното събрание, ще започне в 10.50 часа след възстановка на събитията от 1879 г. Предвижда се изказвания да направят председателят на Народното събрание Цвета Караянчева и председателите на парламентарните групи. Народните представители ще приемат Обръщение към българския народ по повод 140-годишнината от Учредителното събрание и приемането на Търновската конституция.  \r\nТържественото честване на годишнината ще започне с молебен в Катедрален храм „Рождество на Св. Богородица“ в 9.00 часа. Народните представители ще бъдат посрещнати в 10.00 часа в музей „Възраждане и Учредително събрание“, където ще бъде тържествената сесия на 44-то Народно събрание.  \r\nВ 12.30 часа депутатите ще поднесат венци и цветя на паметника „Майка България“. Те ще наблюдават спектакъла „Искри“ на Националната гвардейска част и изпълнения на младежите от Детско-юношески фолклорен ансамбъл „Българче“. Тържествената заря-проверка по повод 140-годишнината от Учредителното събрание и приемането на Търновската конституция ще започне в 20.30 часа на площад „Цар Асен I”. Присъстващите ще наблюдават и аудио-визуалния спектакъл „Царевград Търнов - звук и светлина“.", "date": "2019.04.16", "title": "С тържествено заседание във Велико Търново 44-ото Народно събрание ще отбележи 140 години от приемането на Търновската конституция"}
{"url": "http://www.focus-news.net/news/2019/04/16/2647079/blagoevgrad-zapochva-traditsionnoto-proletno-pochistvane-v-obshtina-gotse-delchev.html", "text": "Традиционното пролетно почистване в община Гоце Делчев започва, съобщиха от пресцентъра на  Общината . Традиционното пролетно почистване тази година ще продължи до 23 април. В него ще се включат всички училища, детски градини, както и различни институции като Бюро по труда, Дирекция „Социално подпомагане“, общинска администрация и други. \r\nОбщина Гоце Делчев ще подсигури на всички желаещи да се включат в кампанията по пролетното почистване полиетиленови торби и ръкавици. \r\nПо населени места можете да се обръщате към кметове и кметски наместници за снабдяване с чували и ръкавици, както и за помощ при извозването на събраните отпадъци. Всички, които и тази година ще подкрепят инициативата за почистване на община Гоце Делчев е добре да спазват няколко основни правила: Събраните отпадъци трябва да бъдат поставяни в съдовете за битови отпадъци или в чували до тях. Община Гоце Делчев ще раздава безплатно найлонови чували, за да се избегне вторично замърсяване. Гражданите могат да ги получат от 16 до 23 април между 8.30 и 17.00 часа на партера на сградата на общинската администрация. Ако в района, който почиствате няма съдове за битови отпадъци, заявка за събиране на чувалите с отпадъци може да подадете на тел. 0888 006080. \r\nЗа кастрене, рязане или премахване на клони, храсти и дървета, собственост на община Гоце Делчев е необходимо да има писмено разрешение, издадено от общинската администрация. \r\nОбщина Гоце Делчев има възможност да извози събраните по време на почистването отпадъци, като за целта е необходимо да се сигнализира на телефон 0888 006 080. \r\nЦелта на кампанията е да обединим усилията си в почистването и поддържането на чистотата на нашето населено място, за да стане то още по-красиво и приветливо. Затова призоваваме всички ръководители на предприятия, учреждения и фирми да организират своите служители за участие в инициативата, като почистят прилежащите си територии. \r\nПризоваваме също и живеещите в жилищните блокове да почистят около тях и да оформят зелените пространства пред блоковете. \r\nИ тази година Община Гоце Делчев ще спази традицията и ще награди най-активните в почистването с парични суми. Специално сформирана за целта комисия, съставена от служители в администрацията и представители на местните медии, ще оцени в периода 24 – 30 април 2019 г. най-добре поддържаните зелени и цветни площи в град Гоце Делчев.", "date": "2019.04.16", "title": "Благоевград: Започва традиционното пролетно почистване в община Гоце Делчев"}
{"url": "http://www.focus-news.net/news/2019/04/16/2647071/mvnr-na-rusiya-armiyata-na-kosovo-mozhe-da-provokira-nova-kriza-na-balkanite.html", "text": "Нова криза на Балканите може да бъде провокирана от действията на Армията на Косово, заяви заместник-министърът на външните работи на Русия Александър Грушко, цитиран от  РИА Новости . \r\nПрез декември косовския парламент утвърди пакет законопроекти за трансформиране на леко въоръжените Сили за сигурност на Косово (ССК) в пълноценна армия. Планира се въоръжените сили на Прищина да наброяват 5 хиляди активно служещи войници и 3 хиляди резервисти. В бюджета на страната за 2019 година са предвидени 58,5 милиона евро за въоръжаване, оборудване и обучение на въоръжените сили. \r\n„Каква е добавената стойност от членството в НАТО на страни, като Черна гора и Северна Македония? А те от кого трябва да се защитават? Единствената дестабилизираща сила в региона в момента е т.нар. армия на Косово, която във всеки един момент с одобрението на натовците може да провокира нова криза на Балканите“, заяви Грушко в интервю пред РИА Новости. \r\nТой отбеляза, че Русия така и не е чула от НАТО никакви коментари във връзка със заявленията на албанското ръководство, че решението на косовския проблем е само едно – присъединяването на Косово към Албания. \r\nРуската агенция припомня, че „Гърция и Македония подписаха споразумение през юни 2018 г., което разрешава дългогодишния спор за името на бившата югославска република и отваря пътя на Скопие към НАТО и ЕС, но той предизвиква критики както в Гърция, така и в самата Македония. Договорът беше подложен на референдум в Македония на 30 септември, но той фактически се провали, защото само около 37% от избирателите излязоха на изборите, а бяха нужни 50%, за да стане той действителен. От тези, които взеха участие в гласуването, 91,5% бяха за споразумението. \r\nВ началото на юни 2017 г. Черна гора официално стана 29-тият член на Северноатлантическия съюз. Значителна част от населението на тази бивша югославска република се противопостави на присъединяването към Алианса и в страната се проведоха протести“. \r\nПревод и редакция:", "date": "2019.04.16", "title": "МВнР на Русия: Армията на Косово може да провокира нова криза на Балканите"}
{"url": "http://www.focus-news.net/news/2019/04/16/2647049/prezidentat-rumen-radev-shte-uchastva-v-chestvaniyata-po-povod-140-ata-godishnina-ot-priemaneto-na-tarnovskata-konstitutsiya.html", "text": "Президентът Румен Радев ще участва в честванията по повод 140-ата годишнина от приемането на Търновската конституция. Това съобщиха от  прессекретариата на държавния глава . От 10.30 часа в залата на Учредителното събрание президентът Румен Радев ще присъства на тържественото заседание на 44-ото Народно събрание на Република България и ще наблюдава възстановка на събитията от 1879 година.", "date": "2019.04.16", "title": "Президентът Румен Радев ще участва в честванията по повод 140-ата годишнина от приемането на Търновската конституция"}
{"url": "http://www.focus-news.net/news/2019/04/16/2647081/burgas-v-grada-shte-bade-predstavena-detskata-postanovka-blagunite.html", "text": "В града ще бъде представена детската постановка „Благуните“. Това съобщиха от пресцентъра на  Община Бургас . След успеха на детския телевизионен сериал „Благуните“, излъчен по БНТ, и големия брой гледания в интернет, екипът на продукцията създаде детски театрален спектакъл с героите от сериала. Постановката ще се играе от 18.00 часа на сцената в НХК. \r\nВ представлението децата имат възможност да се срещнат на живо с любимите си герои, да се потопят в техния свят, да преживеят заедно весели и поучителни истории. Куклите са специално преработени за сцена, а декорите са с впечатляващи размери. В спектакъла намират място най-хубавите песнички от кукления сериал, както и нови специално написани, които учат децата да бъдат по-добри, по-уверени в себе си и по-лесно да се справят с трудностите. „Благуните“ на живо – „Още един прекрасен ден“ разкрива пореден забавен ден с „Благуните“, изпълнен с много смях, добро настроение, песни и танци. \r\nПовече за „Благуните“ вижте    \r\nПостановка: Илиян Илиев; \r\nСценография: Кирил Наумов; \r\nКукли: Благовеста Василева; \r\nМузика: Димо Стоянов от ПИФ и Александър Дойчев. \r\nУчастват: Елиза Илиева, Момчил Михайлов, Златина Йорданова, Янко Стоянов, Явор Зехиров, Мая Гелева, Нели Славова, Краси Кирчев.", "date": "2019.04.16", "title": "Бургас: В града ще бъде представена детската постановка „Благуните“"}
{"url": "http://www.focus-news.net/news/2019/04/16/2647082/blagoevgrad-obshtinata-organizira-kampaniya-za-sabirane-i-izvozvane-na-opasni-i-bitovi-otpadatsi.html", "text": "Общината организира поредна кампания за събиране на опасни отпадъци от домакинствата. Това съобщиха от пресцентъра на  Община Благоевград . Тя ще бъде в рамките на два дни – 16 и 17 април. За целта се организира мобилен пункт за извозване на отпадъци. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. \r\nМобилният пункт за приемане на опасните отпадъци от бита  ще бъде разположен  на паркинга на ул. „Скаптопара“ 1 от 10.00 до 12.30 часа на 16  април. От 13.30 до 16.00 часа, на същата дата ще се приемат отпадъци в кв. „Грамада“, паркинга пред магазин „Аско Деница“.   \r\nНа 17 април от 10.00 часа до 12.30 часа - паркинга на ул. „Свобода“ и „Симеон Радев“. В 13.00 часа до 16:00 часа мобилния пункт ще се намира в жк. „Струмско“ на уширението на улица „Битоля“ срещу магазин „Звезден рай“. \r\nЦелта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци.", "date": "2019.04.16", "title": "Благоевград: Общината организира кампания за събиране и извозване на опасни и битови отпадъци"}
{"url": "http://www.focus-news.net/news/2019/04/16/2647077/navarshvat-se-103-godini-ot-osveshtavaneto-na-drangova-cheshma.html", "text": "Навършват се 103 години от освещаването на Дрангова чешма в село Дрангово, Община Петрич, посветена на загиналите войници от 5-ти пехотен Македонски полк на 11-та пехотна Македонска дивизия. През 1916 г. полкът е разположен в района на днешното село Дрангово, което е на 6 км от Петрич. Паметникът е издигнат по инициатива и по нареждане на полковник Борис Дрангов в памет на загиналите от полка. Осветен е под негово ръководство на 16 април 1916 година. Емблематичният момент е запечатан чрез фотография от поручик с инициалите К.Б. от 5-ти пехотен Македонски полк. По този повод, 100 години по-късно, през 2016 г. бе извършено второ освещаване на паметника.  \r\nПо повод 103-ата годишнина Община Петрич e подготвилa богата програма. Честванията започват в 11.00 часа с панихида за загиналите. След това, в 11.10 часа започва патриотична програма, подготвена от възпитаниците на Общински детски комплекс-Петрич. В 11.30 часа ще се проведе и ритуал по полагане на цветя и венци пред Военния паметник-чешма.", "date": "2019.04.16", "title": "Навършват се 103 години от освещаването на Дрангова чешма"}
{"url": "http://www.focus-news.net/news/2019/04/16/2647083/sofiya-shte-se-provede-diskusiya-na-tema-ima-li-hristiyanski-model-na-vazpitaniei.html", "text": "В софийската книжарница „Къща за птици“ от 18.30 часа ще се проведе дискусия на тема: „Има ли християнски модел на възпитание?“, предаде репортер на  Агенция „Фокус“ . Тя е от  поредицата дискусии „Православие и съвремие“ . На нея ще бъдат поставени въпроси, какви родители са християните,  как от християнска гледна точка разбираме понятия като „позитивно възпитание“ или „отговорно родителство“, и др. Основни участници: д-р Николай Михайлов -психиатър, богослов, доц. д-р Мариян Стоядинов зам.-декан и преподавател по догматическо богословие в Православния богословски факултет на Великотърновския университет, Пламен Сивов изпълнителен директор на фондация „Покров Богородичен“.  \r\nНикола ПЕТКОВ", "date": "2019.04.16", "title": "София: Ще се проведе дискусия на тема „Има ли християнски модел на възпитание?“"}
{"url": "http://www.focus-news.net/news/2019/04/16/2647084/blagoevgrad-ot-oblastnoto-patno-upravlenie-prizovavat-da-se-shofira-s-povisheno-vnimanie-po-pat-e-79-poradi-kosene-na-treva.html", "text": "Шофьорите да се движат с повишено внимание по главен път Е-79 в участъка от Благоевград до отклонението за село Стара Кресна от км 360+000 до км 392+500, поради косене на трева. Това съобщи за  Радио „Фокус“-Пирин  дежурният служител в  Областното пътно управление . Нормално интензивен е трафикът по главен път Е-79 и второкласен път 19 Симитли-Гоце Делчев. Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово-село Ръждак-Петрич. Срокът за приключване на аварийния ремонт е до 31 юли. Шофьорите да се движат с повишено внимание и съобразена скорост на второкласен път 19 Симитли-Разлог в участъка от град Симитли до прохода Предел от км 0+000 до км 21+400, поради косене на трева и изрязване на храсти в участъка. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.04.16", "title": "Благоевград: От областното пътно управление призовават да се шофира с повишено внимание по път Е-79, поради косене на трева"}
{"url": "http://www.focus-news.net/news/2019/04/16/2647086/pazardzhik-remontni-deynosti-se-izvarshvat-po-chetiri-patni-otsechki-v-oblastta.html", "text": "Натоварен е трафикът по главните пътища в областта, съобщи за  Радио „Фокус“ – Пазарджик  дежурният в  Областно пътно управление . Пътните настилки са частично мокри. Ремонтни дейности се извършват по пътя село Варвара – Гара Костандово. Движението се извършва в една лента, от 14 км до 30 км  чрез поетапно затваряне на лява лента за движение, поради почистване на изкоп под еластична ограда. Трафикът се регулира с пътни знаци. Ремонт тече и по третокласния път с. Бяга – с. Исперихово, където движението се извършва в една лента от 9 км до 12 км  чрез поетапно затваряне на лява и дясна ленти за движение. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.04.16", "title": "Пазарджик: Ремонтни дейности се извършват по четири пътни отсечки в областта"}
{"url": "http://www.focus-news.net/news/2019/04/16/2647085/sport-balgarski-natsional-vdigna-kupata-po-basketbol-na-makedoniya.html", "text": "Баскетбол: Българският национал Чавдар Костов, играещ в македонския баскетболен клуб Работнички, спечели две индивидуални награди след победата на финала на турнира за Купата на Македония по баскетбол за мъже. Костов стана най-добър реализатор на финалите, а освен това заслужи приза за най-полезен играч . \r\nНа финала Работнички победи Блокотехна с 85:71 и спечели за десети път в историята си Купата на Македония.", "date": "2019.04.16", "title": "Спорт: Български национал вдигна купата по баскетбол на Македония"}
{"url": "http://www.focus-news.net/news/2019/04/16/2647087/shumen-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в  областта, предаде репортер на  Радио „Фокус“- Шумен . Времето е облачно, температурата на въздуха е около 6 градуса. Движението в участъка от АМ „Хемус“ до разклона за  Нови Пазар от км 134  до км 146 се извършва в една лента поради облицоване на канавки и частични ремонтни дейности на асфалтовата настилка. Интензивно е движението по главния път София- Варна в района на 5-ти км край Шумен. Камера за постоянно видеонаблюдение има в близост до бензиностанцията на 7-ми км. По пътя  Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци. \r\nИвелина ИВАНОВА", "date": "2019.04.16", "title": "Шумен: Сухи и нормално проходими са пътищата в  областта"}
{"url": "http://www.focus-news.net/news/2019/04/16/2647070/po-initsiativa-na-predsedatelya-na-narodnoto-sabranie-tsveta-karayancheva-vav-vsichki-balgarski-uchilishta-shte-se-provede-urok-po-konstitutsiya.html", "text": "По повод 140-ата годишнина от приемането на Търновската конституция на 16 април 2019 г. във всички български училища ще се проведе Урок по Конституция. Това съобщиха от  пресцентъра на Народното събрание . Инициативата е на председателя на Народното събрание Цвета Караянчева и се осъществява със съдействието на Министерството на образованието. Целта на Урока по Конституция е да запознае учениците с историческите факти, съпътстващи работата на Учредителното събрание и изготвянето на първия български основен закон.  \r\nДопълнителна информация за събитията от 1879 г. и мултимедийна презентация по повод годишнината са публикувани на официалния сайт на Народното събрание:  . \r\nСпециално за бележитата годишнина Народното събрание в партньортство с Българската национална телевизия направи документален филм, посветен на Търновската конституция. Филмът е достъпен на следния интернет адрес:", "date": "2019.04.16", "title": "По инициатива на председателя на Народното събрание Цвета Караянчева във всички български училища ще се проведе Урок по Конституция"}
{"url": "http://www.focus-news.net/news/2019/04/16/2647074/prof-georgi-bliznashki-balgarskata-konstitutsiya-e-samo-edna-tarnovskata-vsichki-posledvashti-zakonodatelni-eksperimenti-sa-improvizatsiya-varhu-neya.html", "text": "Българската конституция е само една - Търновската, всички последващи законодателни експерименти са импровизация върху нея. Това каза за сутрешния блок „Добро утро, България“ на Радио „Фокус“ проф. Георги Близнашки, бивш служебен премиер и професор по конституционно право по повод 140-тата годишнина от приемането на първия основен български закон. Той направи сравнение между Търновската конституция и последващите два основни документа, приети през 1947 г. и 1971-а. Според него те с появяват като отговор на редица промени и макар да имитират привързаност към ценностите на демокрацията, за тях е характерно разминаване между провъзгласените ценности и принципи от една страна, и политическата действителност - от друга. „Това, което прави Търновската конституция различна от всички останали, включително и от конституциите на нашите съседи, са началата на демократизма. По-специално Търговската конституция предвижда всеобщо избирателно право за всички български граждани, разбира се, има се предвид само мъжете. По онова време на жената се отрежда друга роля, да има грижата за домашното огнище. На второ място българският парламент остава еднокамерен парламент. Това е кулминацията по време на дебатите в Учредителното събрание. Водят се ожесточени спорове по този повод дали да има сенат или да няма сенат, но в крайна сметка възтържествува идеята, че ние, българите, нямаме социална група с особени заслуги, която може да получи привилегировано представителство, или, както ще кажа Драган Цанков: „Ние, българите, сме всички равни, всички благородни“. По много категоричен начин се отклонява идеята за създаване на втора камара. И най-сетне политическият живот на страната се изгражда на основата на принципа на политическия плурализъм. Конституцията предвижда правото на сдружаване, а то води до появата на първите политически партии в нашата страна“, коментира проф. Георги Близнашки. Той обърна внимание, че преди 140 години България изпреварва останалите европейски държави благодарение на своя първи основен закон. Тази авангардна конституция създава предпоставките за едно динамично развитие на гражданското общество от свободни и равни помежду си хора, уточни професорът по конституционно право и допълни, че така българското общество се различава от всички останали на Балканите.  \r\nВиктория МЕСРОБОВИЧ-КУВЕНДЖИЕВА", "date": "2019.04.16", "title": "Проф. Георги Близнашки: Българската конституция е само една - Търновската, всички последващи законодателни експерименти са импровизация върху нея"}
{"url": "http://www.focus-news.net/news/2019/04/16/2647080/zoran-zaev-mozhe-da-se-premahne-izborniyat-prag-za-prezidentskite-izbori-ili-prezidentat-da-se-izbira-ot-sabranieto.html", "text": "Премиерът Зоран Заев  призова опозицията да не бойкотира втория тур на президентските избори, тъй като това може да доведе до нови политически кризи в страната. Той направи това в  телевизионно участие по скопската телевизия „ТВ 21“ , като думите му цитира македонското електронно издание  “Фактор“ . \r\nТой заяви, че вече се е консултирал с министъра на правосъдието Рената Десковска за евентуална промяна на Конституцията, ако не се достигне избирателния праг от 40 процента на втория тур на президентските избори на 5 май. \r\n„Консултирах се с Десковска, тя е най-довереният ми юрист  в правителството. Според нея с промяната на Конституцията президентът на държавата може да бъде избран по два начина - или да се премахне избирателния праг, или президентът да се избира от Събранието - каза Заев. \r\nТой все пак заяви,  че не вярва, че президентските избори ще се провалят, т.е. няма да има необходимата 40 процента избирателна активност във втория кръг. \r\n„На референдума имаше 37 процента активност и то за такъв важен въпрос за македонската етническа общност. Дори и при бойкотиране прагът може да бъде достигнат . Но аз не вярвам, че опозицията ще бойкотира“ - каза ръководителят на македонското правителство.  Юлиян Марков", "date": "2019.04.16", "title": "Зоран Заев: Може да се премахне изборният праг за президентските избори или президентът да се избира от Събранието"}
{"url": "http://www.focus-news.net/news/2019/04/16/2647088/varna-do-24-may-remontni-deynosti-se-izvarshvat-v-dva-uchastaka-na-avtomagistrala-hemus-dvizhenieto-e-dvuposochno-v-ednoto-platno.html", "text": "До 24 май ремонтни дейности се извършват в два участъка на автомагистрала „Хемус“, движението е двупосочно в едното платно. Това съобщиха за  Радио „Фокус“ – Варна  от  Агенция „Пътна инфраструктура“ . Преминаването на автомобили по аутобана в участъка Неофит Рилски – Девня от км 389 до км 400 се осъществява двупосочно в дясното платно посока София – Варна. Лявото платно в посока столицата е изцяло затворено. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е и слизането от аутобана на пътен възел „Неофит Рилски“, като движението е пренасочено по път I-2 Шумен – Варна. Движението по направлението пътен възел „Повеляново“ – „Слънчево“ от км 406 до км 416 също се осъществява двупосочно в платното посока Варна поради ремонтни дейности. Превозните средства се отбиват при км 416 до км 406 по път I-2 Русе – Варна. Ограничено е качването в посока София от пътен възел „Слънчево“ и слизането в посока Слънчево и Тополи на същото място, като автомобилите се пренасочват по път I-2 Русе – Варна. До 18 април движението по автомагистрала „Черно море“ от км 0 до км 8 се осъществява двупосочно в едно платно посока Варна – Бургас поради ремонтни дейности. Забранено в преминаването на моторни превозни средства над 10 тона по път I-9 в участъка Кранево – Варна при км 83 поради опасност от свлачище. Осигуреният обходен маршрут е през Кичево и Оброчище. Движението по път III-2902 Панорама — Куманово при км 11 се осъществява с повишено внимание и ограничение на скоростта до 30 км/час поради неравности на асфалтовата настилка. То ще отпадне на 31 май. Пътните настилки на територията на Варненска област са предимно сухи. Времето по Черноморието е ясно, видимостта е добра. Няма данни за проблемни райони или затруднения в движението по главните пътни направления. \r\nБояна АТАНАСОВА", "date": "2019.04.16", "title": "Варна: До 24 май ремонтни дейности се извършват в два участъка на автомагистрала „Хемус“, движението е двупосочно в едното платно"}
{"url": "http://www.focus-news.net/news/2019/04/16/2647090/gabrovo-propadnal-uchastak-zatrudnyava-chast-ot-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява част от движението по пътя между Габрово и връх Шипка. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на май, съобщиха за  Радио „Фокус“ – Велико Търново  от Областно пътно управление. Времето в региона е предимно ясно и слънчево. Настилките са сухи, но в по-усойните места има и мокри участъци. Нови въведени ограничения няма. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 май. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.04.16", "title": "Габрово: Пропаднал участък затруднява част от движението по пътя между Габрово и връх Шипка"}
{"url": "http://www.focus-news.net/news/2019/04/16/2647091/blagoevgrad-normalno-se-osashtestvyava-preminavaneto-prez-gkpp-kulata-promahon.html", "text": "Нормално се осъществява преминаването през ГКПП „Кулата-Промахон“. Това съобщиха за  Радио „Фокус“-Пирин  от Гранична полиция. Без забавяне се извършва преминаването на ГКПП „Илинден-Ексохи“. Нормално интензивно е движението и на останалите гранични пунктове с Република Гърция. Спокойно се осъществява преминаването през ГКПП „Златарево-Ново село“. \r\nНатали СТЕФАНОВА", "date": "2019.04.16", "title": "Благоевград: Нормално се осъществява преминаването през ГКПП „Кулата-Промахон“"}
{"url": "http://www.focus-news.net/news/2019/04/16/2647092/blagoevgrad-shte-se-provede-yubileyna-studentska-konferentsiya-na-fakulteta-obshtestveno-zdrave-zdravni-grizhi-i-sport-kam-yuzu-neofit-rilski.html", "text": "От 09:00 часа в Университетския център „Бачиново“  ще се проведе юбилейната 20-а студентска конференция на факултета „Обществено здраве, здравни грижи и спорт“. Това съобщиха от пресцентъра на  висшето учебното заведение .  \r\nПо време на научния форум ще бъдат представени научноизследователски разработки на  студенти и докторанти съвместно с преподаватели от шестте катедри – „Кинезитерапия“, „Спорт“, „Здравни грижи“, „Логопедия“, Медико-социални науки“ и „Анатомия и физиология“.", "date": "2019.04.16", "title": "Благоевград: Ще се проведе юбилейна студентска конференция на факултета „Обществено здраве, здравни грижи и спорт” към ЮЗУ „Неофит Рилски“"}
{"url": "http://www.focus-news.net/news/2019/04/16/2647093/shumen-chas-po-konstitutsiya-s-uchastieto-na-uchenitsi-i-ombudsmana-ivan-kapralov-shte-se-provede-v-okrazhniya-sad.html", "text": "„Час по конституция“ ще се проведе от 10.30 часа в зала 9 на Съдебната палата. Това съобщиха от  Окръжен съд- Шумен . Инициативата е на Окръжен съд- Шумен и обществения посредник на общината Иван Капралов. Поводът е 140 години от приемането на Търновската Конституция и 16 април – професионален празник на юристите. В срещата ще участват ученици от СУ “Йоан Екзарх Български“, ППМГ „Нанчо Попович“ и ПГ по икономика.", "date": "2019.04.16", "title": "Шумен: \"Час по конституция“ с участието на ученици и омбудсмана Иван Капралов ще се проведе в Окръжния съд"}
{"url": "http://www.focus-news.net/news/2019/04/16/2647076/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-chestvaniyata-na-140-godini-ot-priemaneto-na-tarnovskata-konstitutsiya.html", "text": "Въвежда се временна организация на движението в града във връзка с честванията на 140 години от приемането на Търновската конституция. Това съобщиха от пресцентъра на  Община Велико Търново . Във връзка с подготовката и реализацията на събитията в рамките на програмата за тържественото честване ще настъпят следните временни промени в организация движението на МПС: \r\nДо 22.30 часа (или до приключване на събитията) за движение на МПС ще бъде затворен площад „Цар Асен I\" и прилежащите улици „Климент Охридски\", от църквата „Св. 40 мъченици\" до площад „Цар Асен I, ул. „Велчо Джамджията\", ул. „Иван Вазов\", ул. „Никола Пиколо\" и ул. „Читалищна\"; \r\n- до 15.00 часа за движение на МПС се затварят улиците „Независимост\" и „Стефан Стамболов\" до площад „Велчова завера\"; \r\n- от 12.00 часа до приключване на празничното шествие ще бъдат затворени за движение на МПС улиците от музей „Възраждане и Учредително събрание\": „Иван Вазов\", „Велчо Джамджията\", „Стефан Стамболов\", „Независимост\" до паметник „Майка България\"; \r\n- до 14.00 часа (или до приключване на събитията в програмата) се затваря за движение на МПС ул. \"Васил Левски\" в участъка от кръстовището с ул. \"Цар Освободител\" до кръстовището с ул. „Христо Ботев\" от кръстовището с пл. „Марно поле\" до кръстовището с ул. „Васил Левски\", улиците около Военен дом заключени до кръстовището с ул. „Христо Ботев\" и ул. „Марно поле\" и ул. „Цар Тодор Светослав\".", "date": "2019.04.16", "title": "Велико Търново: Въвежда се временна организация на движението във връзка с честванията на 140 години от приемането на Търновската конституция"}
{"url": "http://www.focus-news.net/news/2019/04/16/2647078/veliko-tarnovo-kmetat-daniel-panov-obyavi-dneshniya-den-za-neucheben-po-povod-godishninata-ot-tarnovskata-konstitutsiya.html", "text": "Със своя заповед кметът на Велико Търново Даниел Панов обяви днешния ден за неучебен, съобщиха от пресцентъра на  Общината . Поводът е 140-годишнината от приемането на първия основен закон на България – Търновската конституция. Център на националните чествания е именно старопрестолният град.  \r\nОсвобождаването на всички ученици и учители от учебните занятия ще им даде възможност да се включат в поредицата от събития, с които ще бъде почетено делото на първите български законотворци. Заповедта е съгласувана с Регионалното управление по образованието, а със съдържанието й са запознати всички директори на училищата в Старата столица.  \r\nОткрит урок, посветен на Търновската конституция, е една от проявите в програмата за отбелязване на годишнината от голямото държавническо събитие. Той ще се състои в Читалище „Надежда – 1869“ и ще започне в 11.00 ч. на 16 април – едновременно с тържественото заседание на 44-о Народно събрание, което се проведе в залата на Музей „Възраждане и Учредително събрание“. За открития урок са поканени ученици и учители от всички учебни заведения във Велико Търново.  \r\nМладите великотърновци ще имат възможност да участват и в празничното шествие от музей „Възраждане и Учредително събрание“ до паметника „Майка България“. То започва в 12.30 ч. Веднага след края му е церемониалният спектакъл „Искри“ на Националната гвардейска част. \r\nЗа улеснение на родителите, без прекъсване на 16 април ще работят всички детски градини.", "date": "2019.04.16", "title": "Велико Търново: Кметът Даниел Панов обяви днешния ден за неучебен по повод годишнината от Търновската конституция"}
{"url": "http://www.focus-news.net/news/2019/04/16/2647096/dobrich-vremenno-shte-bade-zatvoren-za-dvizhenie-uchastak-ot-ulitsa-kiril-i-metodiy-na-17-april.html", "text": "На 17 април от 08.00 часа до 17.00 часа, поради извършване на планови резитби по ул. „Кирил и Методий“ временно ще бъде затворен за движение участъкът от  ул. „Максим Горки“  до  ул. „ Райко Даскалов“. Това съобщиха от пресцентъра на  общината .", "date": "2019.04.16", "title": "Добрич: Временно ще бъде затворен за движение участък от улица „Кирил и Методий“ на 17 април"}
{"url": "http://www.focus-news.net/news/2019/04/16/2647095/shumen-shte-bade-predstavena-knigata-pechati-na-vizantiyskata-administratsiya-v-balgariya-971-1118-na-prof-din-ivan-yordanov.html", "text": "Ще бъде представена книгата „Печати на византийската администрация в България (971-1118)“ на проф. дин Иван Йорданов. Това съобщиха от  Центъра по византинистика  към ШУ „Епископ Константин Преславски“. Събитието е от 16 ч. в зала 309 на Корпус I на Шуменски университет.", "date": "2019.04.16", "title": "Шумен: Ще бъде представена книгата „Печати на византийската администрация в България (971-1118)“ на проф. дин Иван Йорданов"}
{"url": "http://www.focus-news.net/news/2019/04/16/2647089/ombudsmanat-maya-manolova-partiyni-listi-ne-komentiram.html", "text": "Партийни листи не коментирам. Това каза омбудсманът Мая Манолова в предаването „Здравей, България“ по  Нова телевизия  в отговор на въпрос коя листа й е харесала повече- тази на Изпълнителното бюро на БСП без Сергей Станишев или гласуваната с него в нея. „Всяка партия си има механизми, които спазва или не спазва. Как функционира вътрешнопартийната демокрация всяка партия си определя“, посочи тя. „Моята намеса би била възможна само в случай, че на някой гражданин, член на партия или партиен активист, бъде накърнено избирателното право, тогава може да се обърне към мен и бих го защитила“, коментира омбудсманът. „Все едно е да ме питате за листата на ГЕРБ, на ВМРО или на „Воля“- нямам законов мандат да коментирам партийни листи“, заяви Мая Манолова. „Какво е мнението ми знае Ангел Найденов, с който сме коментирали“, уточни тя. „Важно е какво доверие ще съберат от гражданите кандидатите. Това ще видим много скоро“, изтъкна омбудсманът. Според нея гражданите не се вълнуват толкова от вътрешните проблеми на партиите. „Те наистина искат достойни кандидати, за които да гласуват“, обяви Манолова. „Окончателният глас на финала ще бъде на гражданите“, каза още тя.", "date": "2019.04.16", "title": "Омбудсманът Мая Манолова: Партийни листи не коментирам"}
{"url": "http://www.focus-news.net/news/2019/04/16/2647100/pregled-na-osnovnite-temi-vav-varnenskiya-pechat.html", "text": "„Агресията сред учениците превзема и началните класове“, е водещото заглавие на вестник  „Черно море“ . Кампанията „Открити дни на Местните комисии за борба с противообществените прояви на малолетните и непълнолетните“ стартира за 13-а поредна година във Варна. Целта на инициативата е да се запознаят децата с рисковете, които крият проблемното поведение, проявата на агресия, употребата на наркотични вещества, опасностите в интернет, трафикът на хора и т.н. „Проблемът агресия сред учениците е факт и слиза все по-ниско във възрастта“, каза Светлана Коева, директор на дирекция „Превенции“ към община Варна. „Провеждат благотворителен базар в помощ на 5-годишно дете“, съобщава изданието. В навечерието на 140-годишнината от Търновската конституция до 25 април в Административен съд – Варна, се провежда Благотворителен великденски базар. Той е съвместна инициатива на съда и Комплекса за социални услуги за деца и семейства – Варна, която се организира в навечерието на коледните и великденските празници от 2016 г. Изработката на великденските изделия за базара са плод на безвъзмездния труд на децата и служителите от комплекса. „Старата Наредба 4 изправя абонати срещу „ВиК“ – Варна“, е друг акцент в броя. В тревожно писмо до Медийна група „Черно море“ Валентина Ценова, живееща в бл. 9 на ул. „Девня“, алармира за несправедливо разпределение на разлика от 300 кубика вода, възникнала след отчитането на общия водомер и тези на индивидуалните потребители. По силата на т.нар. Наредба 4 водата е разпределена според потреблението на всички във входа, но г-жа Ценова отбелязва, че не е справедливо абонати с изрядни водомери солидарно да плащат заедно с неизрядните или такива, които въпреки предписанията на „ВиК“ – Варна, не са подменили своите уреди за отчитане. По нейни думи на 24 апартамента във входа (някои от апартаментите са с по два) има 32 водомера, от които 10 са неизрядните, а 2 – със сигурност манипулирани. „Митнически служители конфискуваха хиляди „маркови“ маратонки“, съобщава всекидневникът. Митнически служители от Главна дирекция „Митническо разузнаване и разследване“ и Териториална дирекция „Северна морска“ задържаха 13 210 чифта „маркови“ маратонки и 7710 опаковъчни кутии за нарушени права на интелектуална собственост. „Млади франкофони от Варна грабнаха „Златната маска“, е друго заглавие в броя. Голямата награда „Златната маска“ от 26- ото издание на Международния франкофонски ученически театрален фестивал, който се провежда по традиция в Стара Загора, т.г. замина за Варна с възпитаниците на езиковата гимназия „Фредерик Жулио – Кюри“, които впечатлиха журито със спектакъла си „Експеримент“. „588 тона отпадъци събраха в пролетното почистване“, съобщава още ежедневникът. Пет нерегламентирани сметища – в районите „Вл. Варненчик“ и „Одесос“, както и в природния парк „Златни пясъци“, бяха премахнати по време на пролетното почистване във Варна. Въпреки дъждовното време в инициативата се включиха над 600 души. В рамките на кампанията бяха извозени 588 тона отпадъци до регионалното депо в с. Въглен.", "date": "2019.04.16", "title": "Преглед на основните теми във варненския печат"}
{"url": "http://www.focus-news.net/news/2019/04/16/2647102/pregled-na-osnovnite-temi-v-burgaskiya-pechat.html", "text": "„Блокираха достъпа до сградата на НОИ“ е водещото заглавие от първата страница на вестник  „Черноморски фар“ . Централният вход е затворен, граждани обикалят през храсталаци, за да влязат в осигурителната институция. Причината е известен бивш футболен бос Ивайло Дражев, който е блокирал централния вход, има и залепена табела, на която пише „Тук не е вход на НОИ, пояснява материалът. \r\n„Доклад дава надежди за риболова в Черно море“ е друго заглавие от страниците на вестника. Въпреки че все още е прекомерен уловът на основните видове риба със стопанско значение в Средиземно и Черно море, натискът е намалял през последните години, а това увеличава за първи път надеждите за възстановяване на рибните запаси. Това е записано в новия доклад на Генералната комисия по рибарство за Средиземно море към организацията по прехрана и земеделие на ООН, пише още вестникът. \r\n„Засипаха със строителни материали скали на нос Червенка“ е още едно заглавие от страниците на ежедневникът. Това установи проверка на РИОС – Бургас след подаден сигнал. Скалите се намират в местността Аклади в Черноморец. Насипването е извършено в частен имот, уточнява статията. \r\n„Модата на хималайската сол може да е опасна“ е темата на деня в днешния брой на „Черноморски фар“. „Ниското съдържание на йод в нея е рисково за бременни и кърмещи жени, предупреждават лекари“ е подзаглавието на материала. Напоследък част от модерното разбиране за здравословно хранене наложи замяна на традиционни наши продукти с нови, смятани за по-полезни. В това число попада и широко рекламирана хималайска сол, която все по-често присъства на трапезата ни, вместо родната готварска сол, пише още вестникът.", "date": "2019.04.16", "title": "Преглед на основните теми в бургаския печат"}
{"url": "http://www.focus-news.net/news/2019/04/16/2647101/pazardzhik-dvizhenieto-po-mosta-nad-reka-elshishka-pri-89-km-na-am-trakiya-se-osashtestvyava-dvuposochno-v-platnoto-za-sofiya-poradi-remont.html", "text": "Движението по моста над река Елшишка при 89 км на АМ „Тракия“ се осъщестява двупосочно в платното за София, съобщиха от пресцентъра на  Агенция „Пътна инфраструктура“ . Временната организация е за ремонт на платното за Пловдив. Ремонтните дейности предвиждат смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. В края на ноември миналата година завърши ремонтът на платното за София. За улеснение на трафика от 13 ч. всеки петък до 17 ч. в събота, в района на ремонтирания участък, ще има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. Целта е улеснение на трафика в пиковите часове през почивните дни, когато много хора тръгват на път. От пътноподдържащото дружество АПИ ще изисква работа при максимална мобилизация, за да може предвидените ремонтни дейности да бъдат завършени във възможно най-кратък срок. Необходимо е шофьорите да карат внимателно и със съобразена скорост, спазвайки пътната сигнализация. За да избегнат ремонтите в участъка на моста над р. Елшишка на АМ „Тракия“ шофьорите могат да използват и следните алтернативни маршрути: \r\nза пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец – Карабунар – Злокучене – Септември, път I-8 Лозен – Звъничево – Пазарджик – Мало Конаре – Говедаре, път III-8005 – с. Цалапица до пътен възел „Цалапица“ на АМ „Тракия“, и обратно за идващите от Пловдив към София; \r\nот пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля – Пазарджик, път I-8 Пазарджик – Мало Конаре – Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София; \r\nот пътен възел „Калугерово“ на АМ „Тракия“ се отбива по път III-803 Динката – Драгор, път II-37 /Пазарджик/, път I-8 Пазарджик – Мало Конаре – Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София.", "date": "2019.04.16", "title": "Пазарджик: Движението по моста над река Елшишка при 89 км на АМ „Тракия“ се осъществява двупосочно в платното за София поради ремонт"}
{"url": "http://www.focus-news.net/news/2019/04/16/2647104/smolyan-bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.04.16", "title": "Смолян: Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/04/16/2647105/smolyan-dvizhenieto-po-napravleniyata-srednogortsi-rudozem-i-mihalkovo-granitsa-s-opu-plovdiv-se-osashtestvyava-sled-izchakvane-zaradi-remonti.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а температурите са положителни. Пътните настилки са предимно сухи, мокри участъци има по усойните места в планината. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост.  \r\nДвижението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. В Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.16", "title": "Смолян: Движението по направленията Средногорци – Рудозем и Михалково – граница с ОПУ – Пловдив се осъществява след изчакване, заради ремонти"}
{"url": "http://www.focus-news.net/news/2019/04/16/2647103/kyustendil-dvizhenieto-v-uchastak-ot-patya-selo-pastra-rilski-manastir-se-osashtestvyava-v-edna-lenta-poradi-avariyno-vazstanovitelni-deynosti.html", "text": "Движението по третокласен път в участъка на село Пастра – Рилски манастир от км 27+700 до 27+750 в участък от 50 метра се осъществява в една лента поради извършване на аварийно-възстановителни дейности. Това съобщиха за  Радио „Фокус“ – Пирин  от Областно пътно управление – Кюстендил. Движението по път III-623 Бобов дол – село Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nДенис НИКИФОРОВ", "date": "2019.04.16", "title": "Кюстендил: Движението в участък от пътя село Пастра – Рилски манастир се осъществява в една лента поради аварийно-възстановителни дейности"}
{"url": "http://www.focus-news.net/news/2019/04/16/2647106/shumen-den-na-otvorenite-vrati-organizirat-v-rayonen-sad-i-rayonna-prokuratura-dulovo.html", "text": "Ден на отворените врати  с основна тема „140 години от приемането на Търновската Конституция“ организират в Районен съд и Районна прокуратура-Дулово. Това съобщиха от  Окръжен съд- Силистра . Граждани, ученици и журналисти могат да се запознаят с дейността на съда в рамките на работния ден –  от 13.00 часа,  в съдебна зала № 1 в сградата на съда. На учениците от училищата-партньори в община Дулово ще бъде изнесена заключителна лекция по Образователната програма 2018 г./2019 г. на тема: „Как можем да защитим правата си чрез съдебните институции“. Лектор ще бъде заместник председателя на Районен съд –Дулово съдия Веселин Димитров. Програмата включва награждаване на изявени ученици в Образователната програма.", "date": "2019.04.16", "title": "Шумен: Ден на отворените врати организират в Районен съд и Районна прокуратура-Дулово"}
{"url": "http://www.focus-news.net/news/2019/04/16/2647094/blagoevgrad-obshtina-petrich-shte-otbelezhi-tarzhestveno-103-godishninata-ot-osveshtavaneto-na-voenniya-pametnik-cheshma-v-selo-drangovo.html", "text": "Община Петрич ще отбележи тържествено 103-годишнината от освещаването на Военния паметник-чешма в село Дрангово. Това съобщи за  Радио „Фокус“-Пирин  Методи Бисерков, началник на отдел „Образование“ към Общината. Военният паметник е посветен на загиналите от 5-ти пехотен македонски полк на 11-та Македонска дивизия. Честванията започват в 11,00 часа с панахида за загиналите. След това в 11,10 часа започва патриотична програма, подготвена от възпитаниците на Общински детски комплекс-Петрич. В 11,30 часа ще се проведе и ритуал по полагане на цветя и венци пред Военния паметник-чешма. \r\nНатали СТЕФАНОВА", "date": "2019.04.16", "title": "Благоевград: Община Петрич ще отбележи тържествено 103-годишнината от освещаването на Военния паметник-чешма в село Дрангово"}
{"url": "http://www.focus-news.net/news/2019/04/16/2647098/ombudsmanat-maya-manolova-zaradi-piruetnoto-povedenie-na-institutsiite-za-zlaten-vek-mozhe-da-se-stigne-do-osazhdane.html", "text": "Не може институциите да си сменят позицията от днес за утре. Ако продължават в същия дух може да се стигне до осъждане, което ще платят данъкоплатците, заради пируетното поведение на институциите. Това каза омбудсманът Мая Манолова в предаването „Здравей, България“ по  Нова телевизия  за казуса „Златен век“. „Няма как да не съм притеснена като омбудсман от промяната в позициите на всички институции преди и след намесата на премиера Бойко Борисов“, заяви тя. Попитана решава ли се всъщност ситуацията със „Златен век“, Манолова посочи: „В никакъв случай. Стоя зад протестиращите граждани още от края на 2017 година, когато се обърнаха към мен за първи път с искане да предизвикам проверка“. „В правовата държава правилата и законите би трябвало да важат независимо от това дали най-високото ниво на изпълнителната власт се намесва в един случай“, подчерта омбудсманът. „Чуха се изявления, че инвеститорът няма валидно разрешение за строеж, но в спирането на строежа вчера така и подобни аргументи не са развити. Всъщност строежът е спрян заради установени съществени нарушения от строителните книжа. Ще бъде подновен в случай, че те бъдат отстранени“, обясни Мая Манолова. „Законът трябва да бъде над всичко. Изявления от високо стоящи органи на изпълнителната власт и от главния архитект на София, от софийския кмет, от министъра на регионалното развитие има, няма разрешение за строеж, не се обективират в писмени документи по надлежния ред. Това е повече от притеснително“, посочи тя. „Гражданите продължават да са притеснени, защото законовите процедури са ясни, просто трябва да се спазват“, каза още омбудсманът.", "date": "2019.04.16", "title": "Омбудсманът Мая Манолова: Заради пируетното поведение на институциите за „Златен век“ може да се стигне до осъждане"}
{"url": "http://www.focus-news.net/news/2019/04/16/2647109/premierat-boyko-borisov-izrazyavam-profesionalnoto-si-vazhishtenie-ot-deystviyata-na-pozharnikarite-v-parizh.html", "text": "Изразявам професионалното си възхищение от действията на пожарникарите в Париж. Това каза лидерът на ГЕРБ и министър-председател Бойко Борисов след среща с представители на ПП „Никола Петков“, предаде репортер на  Агенция „Фокус“ . „Дано се окаже немарливост, защото Нотр Дам е една знакова катедрала и то във времето, в което сме в очакване на Великденските празници“, посочи Борисов. \r\nДеница КИТАНОВА", "date": "2019.04.16", "title": "Премиерът Бойко Борисов: Изразявам професионалното си възхищение от действията на пожарникарите в Париж"}
{"url": "http://www.focus-news.net/news/2019/04/16/2647097/tass-mvr-na-frantsiya-zayavi-che-pozharat-obhvanal-parizhkata-katedrala-notr-dam-vse-oshte-ne-e-pogasen-napalno.html", "text": "Пожарът в катедралата Нотр Дам, който започна преди около 12 часа, все още не е погасен. Това съобщи във вторник държавният секретар на Министерството на вътрешните работи на Франция Лоран Нунес, цитиран от  TACC \r\n\"Пожарът е под контрол, но все още не е напълно погасен\", цитира думите му  Reuters> \r\nНунес добави, че причината за пожара в една от основните забележителности на Париж все още не е установена, а властите провеждат разследване.  Юлиян Марков", "date": "2019.04.16", "title": "ТАСС: МВР на Франция заяви, че пожарът, обхванал парижката катедрала Нотр Дам, все още не е погасен напълно"}
{"url": "http://www.focus-news.net/news/2019/04/16/2647111/pazardzhik-sadii-i-sluzhiteli-ot-okrazhniya-sad-shte-zasadyat-140-dravcheta-v-park-piskovets.html", "text": "Съдии и служители от Окръжния съд ще засадят 140 дръвчета в парк „Писковец“ в Пазарджик, съобщиха от пресцентъра на  съда  в областния град.  Поводът е 140-тата годишнина от създаването на Окръжен съд-Пазарджик, като ще бъдат засадени дръвчета от видовете явор, ясен и липа. Пред сградата на съда в по-късните часове на деня на мястото на изсъхнало, опасно за здравето на преминаващите дърво, ще бъде посаден 2-метров чинар и 2 кипариса. Засаждането е съгласувано и ще бъде осъществено с любезното съдействие на Община Пазарджик. Началото на проявата е в 9.30 часа в парк „Писковец“.", "date": "2019.04.16", "title": "Пазарджик: Съдии и служители от Окръжния съд ще засадят 140 дръвчета в парк „Писковец“"}
{"url": "http://www.focus-news.net/news/2019/04/16/2647108/gerb-podpisa-sporazumenie-za-partnyorstvo-s-pp-nikola-petkov.html", "text": "ГЕРБ подписа споразумение за партньорство с ПП „Никола Петков“, предаде репортер на  Агенция „Фокус“ . Документът бе подписан в централата на ПП ГЕРБ. В изявление заместник-председателят на ПП ГЕРБ  и председател на Националния предизборен щаб Цветан Цветанов припомни, че преди две седмици ГЕРБ подписа споразумение със СДС. „Една седмица по-късно с ПП „Обединени земеделци“, провокирани от писмото от председателя на ЕНП Жозеф Дол направихме всичко възможно да влезем в диалог с всички формации, част от ЕНП. Искаме да благодарим на ПП „Никола Петков“, които също се обадиха за подкрепа. Днес всичко това ще бъде официализирано пред вас“, заяви Цветанов и уточни, че партията ще подкрепи листата на ПП ГЕРБ за евровота. „Предстои подписване на споразумения с „Гергьовден“, със Съюза на репресираните от комунизма и с Български демократичен форум“, каза още Цветан Цветанов.  „Фокус“  припомня: На 20 март стана ясно, че ГЕРБ и СДС тръгват заедно на евроизборите. След среща между двете партии лидерът на ГЕРБ Бойко Борисов заяви, че на СДС ще се даде сигурно избираемо място, с поне две места в листата за европейските избори. На 4 април ГЕРБ и „Обединени земеделци“ подписаха споразумение за подкрепа на европейските избори.  \r\nДеница КИТАНОВА", "date": "2019.04.16", "title": "ГЕРБ подписа споразумение за партньорство с ПП „Никола Петков“"}
{"url": "http://www.focus-news.net/news/2019/04/16/2647112/kardzhali-na-mesta-patnite-nastilki-v-oblastta-sa-mokri.html", "text": "Частично сухи, на места влажни са пътните настилки в областта. Това съобщиха за  Радио Фокус   от Областно пътно управление-Кърджали. На Даладжа, Паничково, Джебел и Кирково в посока Маказа преминаването се осъществява нормално. Движението по пътя Крумовград–границата с област Хасково, от 36 до 55 км се осъществява с повишено внимание, поради локални ремонти на пътното тяло и асфалтови работи. Временно са въведени следните ограничения за движение на МПС по път ІІІ Зорница–Бели пласт–Стремци–Кърджали за МПС над 12 т. Обходният маршрут е по път I Хасково–Кърджали за МПС до 15 тона или по път III Кърджали–Мост през с. Мост за всички МПС. Извършват се ремонтни дейности по републикански път Карамфил – Крумовград от 30 до 36 км, преминаването се осъществява с повишено внимание, тъй като подокопния дренаж, преоткосирането и ремонта на водостоци и облицоване на окопи ще продължи до 31 май. Разкъсана е облачността над областта, на места е слънчево, духа лек вятър. Трафикът на входовете и изходите на град Кърджали е нормален. Температурите са между 4 и 7 градуса.   \r\nДарина ДЕЕНИЧИНА", "date": "2019.04.16", "title": "Кърджали: На места пътните настилки в областта са мокри"}
{"url": "http://www.focus-news.net/news/2019/04/16/2647110/helsinki-times-izborite-vav-finlandiya-byaha-neobichayni-po-nyakolko-prichini.html", "text": "Парламентарните избори, проведени във Финландия в неделя, бяха изключителни, ако не и безпрецедентни, от редица гледни точки, според англоезичното финландско издание  Helsinki Times . \r\nВестникът посочи, че рекорден брой жени кандидати (92) са спечелили места във финландски парламент за 2019–2023. Предишният рекорд датира от 2015 г., когато 85 жени кандидати бяха избрани за депутати. \r\nЗелената парламентарна група например ще се състои от 17 жени и трима мъже. \r\nИзборите бяха спечелени с най-малък брой гласове във Финландия. Партията на социалдемократите и Партията на финландците бяха в оспорвана надпревара, като първите в крайна сметка се изкачиха с 0.2 процентни пункта и 17.7% от гласовете. \r\nДенят на изборите бе безпрецедентно неблагоприятен за настоящата управляваща коалиция, като трите управляващи партии загубиха най-големият брой места - 34 места във финландския парламент. Загубите бяха регистрирани от Центристката партия и партията „Синя реформа“, които загубиха съответно 18 и 17 места. За разлика от това, Националната коалиция спечели едно място, получавайки 38 места в 200-местния парламент. \r\nДосега рекордът бе държан от малцинственото правителство на премиера Мауно Койвисто (СДП), който загуби 20 места на парламентарните избори през 1970 г.  Юлиян Марков", "date": "2019.04.16", "title": "Helsinki Times: Изборите във Финландия бяха необичайни по няколко причини"}
{"url": "http://www.focus-news.net/news/2019/04/16/2647113/stara-zagora-do-1800-chasa-dvizhenieto-v-uchastaka-ot-km-14-do-km-17-na-avtomagistrala-maritsa-v-posoka-svilengrad-se-osashtestvyava-v-aktivnata-lenta-poradi-remont-na-mantinela.html", "text": "До 18.00 часа движението в участъка от км 14 до км 17 на автомагистрала „Марица“ в посока Свиленград се осъществява в активната лента поради ремонт на предпазна ограда (мантинела) в средна разделителна ивица. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост, спазвайки пътната сигнализация.", "date": "2019.04.16", "title": "Стара Загора: До 18.00 часа движението в участъка от км 14 до км 17 на автомагистрала „Марица“ в посока Свиленград се осъществява в активната лента поради ремонт на мантинела"}
{"url": "http://www.focus-news.net/news/2019/04/16/2647114/kmetat-na-sofiya-yordanka-fandakova-shte-poseti-rekonstruiranata-detska-gradina-35-shtastlivo-detstvo-v-rayon-lyulin.html", "text": "В 11.00 часа кметът на София Йорданка Фандъкова ще посети реконструираната детска градина 35 „Щастливо детство“ в район „Люлин“. Това съобщиха от пресцентъра на  Столична община . Детската градина има 10 групи и отбелязва 40 години от създаването си в обновената сграда. Детската градина се намира на ул. „Георги Икономов“ № 6 в ж.к.“Люлин“.  \r\n  За журналисти е осигурен транспорт в 10.30 часа.", "date": "2019.04.16", "title": "Кметът на София Йорданка Фандъкова ще посети реконструираната детска градина 35 „Щастливо детство“ в район „Люлин“"}
{"url": "http://www.focus-news.net/news/2019/04/16/2647115/blagoevgrad-zapochva-proleten-festival-na-savremennoto-izkustvo.html", "text": "Започва за поредна година „Пролетен фестивал на съвременното изкуство“.  Това съобщиха от пресцентъра на  Община Благоевград . В рамките на фестивала ще бъдат представени две изложби. Първата е „Стаички“ и ще бъде открита на 19 април в 12.30 часа в къща музей „Георги Измирлиев“, кв. „Вароша“. В същия ден, от 18.30 часа, в Градска художествена галерия ще представят и експозицията“ Органични данни“. И двете изложби ще бъдат достъпни за жителите и гостите на Благоевград до 21 май 2019 година. \r\nСлед няколко успешни издания, представящи вдъхновение, цветни багри, талант и различни стилове „Стаички“ отново влиза в културния свят на Благоевград. Куратор на експозицията  е Сашо Стоицов, а участници в тазгодишното издание на „Стаички“  са Кирил Прашков, Людмил Лазаров, Галя Йотова, Медея Янкова, Лиана Димитрова, Любен Домозетски, Стоян Илев.  \r\n Мартина Стефанова (Дома) е куратор на „Органични данни/ Naturale data”. В тази експозиция трудовете си представят Валентина Шарра, която ще покаже видео + инсталация и каменна скулптура,  Вълко Чобанов с текстилен принт и видео, Мина Минов- видео и инсталация, Ина Валентинова ще представи  живопис, обект-инсталация и Камен Стоянов- обект.    \r\n„Пролетен фестивал на съвременното изкуство“ се превърна в традиционен за Благоевград, като се провежда всяка година и е част от Културния календар на Община Благоевград.", "date": "2019.04.16", "title": "Благоевград: Започва  „Пролетен фестивал на съвременното изкуство“"}
{"url": "http://www.focus-news.net/news/2019/04/16/2647116/liderat-na-gerb-boyko-borisov-da-obedinim-vsichki-sili-sreshtu-palzyashtata-diktatura-koyato-iskat-da-ni-nalozhat-oponentite-ni.html", "text": "Да обединим всички сили срещу пълзящата диктатура, която искат да ни наложат опонентите ни. Това каза лидерът на ГЕРБ и министър-председател Бойко Борисов след среща с представители на ПП „Никола Петков“ и подписаното споразумение за подкрепа, предаде репортер на  Агенция „Фокус“  . „С колегите от ПП „Никола Петков“ ни е най-лесно, защото и дядо ми е бил николапетковист“, коментира Борисов.  „Да обединим всички сили срещу пълзящата диктатура, която искат да ни наложат нашите опоненти. Макар че зле прикриват целите си, много са видни. Техните брутални действия станаха публично известни“, посочи лидерът на ГЕРБ. „Мисля, че и ГЕРБ сме узрели на базата на сътрудничество с по-малки партии да направим и добри кметски избори“, заяви Борисов. Той съобщи, че с ПП „Никола Петков“ са водени разговори как да бъде отразена гибелта на Никола Петков.  \r\nДеница КИТАНОВА", "date": "2019.04.16", "title": "Лидерът на ГЕРБ Бойко Борисов: Да обединим всички сили срещу пълзящата диктатура, която искат да ни наложат опонентите ни"}
{"url": "http://www.focus-news.net/news/2019/04/16/2647122/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . Във високите части на планините времето е облачно, със слаб вятър. Температурите варират от минус 5 и 0 градуса. През изминалото денонощие няма регистрирани инциденти. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nИрина ИВАНОВА", "date": "2019.04.16", "title": "ПСС: Добри са условията за туризъм в планините"}
{"url": "http://www.focus-news.net/news/2019/04/16/2647121/ep-evrodeputatite-shte-obsadyat-brekzit-s-zhan-klod-yunker-i-donald-tusk-vav-vtornik-v-1000-ch-balgarsko-vreme.html", "text": "Във вторник от 10.00 ч. българско време евродепутатите ще обсъдят гъвкавото удължаване на членството на Обединеното кралство в ЕС до 31 октомври и европейските избори в ОК.  \r\nПредседателят на Европейския съвет Доналд Туск и председателят на Европейската комисия Жан-Клод Юнкер ще направят изявления.", "date": "2019.04.16", "title": "ЕП: Евродепутатите ще обсъдят Брекзит с Жан-Клод Юнкер и Доналд Туск във вторник в 10.00 ч. българско време"}
{"url": "http://www.focus-news.net/news/2019/04/16/2647118/ventsislav-varbanov-pp-nikola-petkov-listata-na-gerb-e-nay-balansiranata-s-hora-koito-zashtitavat-nashite-interesi-v-ep.html", "text": "Листата на ГЕРБ е най-балансираната и е с хора, които защитават нашите интереси в ЕП. Това каза председателят на ПП \"Никола Петков\" Венцислав Върбанов след среща с лидера на ГЕРБ Бойко Борисов и подписването на споразумение между двете политически сили, предаде репортер на  Агенция \"Фокус\" . Върбанов посочи, че в споразумението с ГЕРБ са се ангажирали да мобилизират максимално своите структури, за да работят за категорична победа. „Нашето сътрудничество датира още от първите европейски избори през 2007 година“ припомни Върбанов.  \r\nДеница КИТАНОВА", "date": "2019.04.16", "title": "Венцислав Върбанов, ПП „Никола Петков“: Листата на ГЕРБ е най-балансираната, с хора, които защитават нашите интереси в ЕП"}
{"url": "http://www.focus-news.net/news/2019/04/16/2647117/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”, съобщи репортер на  Агенция „Фокус“ . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nДнес се навършват 94 години от атентата в катедралата \"Св. Неделя\".  В храма ще бъде почетена паметта  на убитите при този терористичен акт, един от най-големите в световната история.  На 16 април 1925 г. катедралният храм \"Св. Неделя\", тогава \"Св. Крал\", става място на  една от най-трагичните драми в историята на България. Военната организация на Българската комунистическа партия организира жесток терористичен акт - поставят взривно устройство в югозападния купол на храма. \r\nПри опелото на убития запасен генерал Коста Георгиев в храма присъствали  министри, много генерали и офицери, държавни и политически дейци, както и много граждани. Очаквало се и пристигането на цар Борис III, който  закъснял. Опелото извършвал  Софийският митрополит Стефан, когато мощен взрив разрушава голяма част от покрива и част от южната храмова стена. Убитите са общо 193 души, а ранени - около 500.  \r\nНикола Петков", "date": "2019.04.16", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/04/16/2647123/vratsa-8-godishno-dete-e-nahapano-ot-kuche.html", "text": "8-годишно дете е нахапано от куче. Това съобщиха от пресцентъра на  ОДМВР- Враца . Вчера в 18:25ч. от тел.112 е получено съобщение, че на улица „Демокрация“, дете  е нахапано от куче. Изпратеният на мястото полицейски екип е установил, че куче порода Източно-европейска овчарка  е нахапало 8-годишно момче. Кучето е било без поставен  намордник, съпровождано от 72-годишна жена от град Враца. Детето е обслужено  в болница. На стопанката на кучето е съставен акт по Наредба на Община Враца.", "date": "2019.04.16", "title": "Враца: 8-годишно дете е нахапано от куче"}
{"url": "http://www.focus-news.net/news/2019/04/16/2647099/prof-georgi-bliznashki-po-dobre-zhivot-v-nesavarshena-demokratsiya-otkolkoto-izkusheni-ot-raznovidnosti-na-avtoritarizma.html", "text": "Възможна е фина настройка на действащата Конституция рано или късно с оглед на политическата динамика, но принципни промени в организацията на обществено-политическия живот не могат да се очакват. Това каза за сутрешния блок „Добро утро, България“ на  Радио „Фокус“  проф. Георги Близнашки, бивш служебен премиер и професор по конституционно право. Според него Велико народно събрание се свиква само за промени във формата на държавно управление, а такава необходимост у нас няма – съществуващите идеи за президентска република нямат реално основание. Проф. Близнашки обърна внимание, че дори и в наши дни „глава надигат“ сили, които си представят политическия живот у нас без политически партии. „Но трябва да сме наясно: една държава без партии е фашистка държава и всички тези призиви за връщане към режим на безпартийност, характерен за 30-те години у нас, забравят, че всичко това става тогава в условията на един авторитарен режим, в навечерието на Втората световна война. Трябва да се придържаме към онова наследство, завещано ни от бащите учредители преди 140 години, когато се създава либералната и демократичната Търновска конституция. Трябва да се придържаме към заветите на нашите бащи учредители, а не да тръгваме по пътя на авторитарните експерименти, които ще доведат до много тежки последици. Единственият шанс да вървим напред е като се придържаме към ценности и принципи, споделени от всички граждани в нашето общество. И каквито и авторитарни изблици да има периодично в нашия политически живот, трябва да си даваме сметка, че времето на военните паради, на военната музика отдавна са отминали. По-добре да живеем в условията на демокрация, колкото и да е несъвършена тя според някои, отколкото да се изкушаваме от различните разновидности на авторитарните режими. Защото те много бързо ще доведат до много тежки кризи и разочарования. По-добре да останем в условията на демокрация и да се опитваме да я усъвършенстваме“, коментира той. Постиженията на демокрацията са несъмнен факт – ако искаме да запазим уважението на останалия свят, трябва да се придържаме към демократичните ценности и принципи, възприети с конституцията през 1991 г., призова проф. Георги Близнашки. Според него тя даде възможност на българския народ периодично да избира своите управници, но заедно с това се проявиха и редица негативни тенденции, срещу които трябва да са полагат усилия, за да се ограничат, ако не успеем напълно да ги изключим от нашия живот.  \r\nВиктория МЕСРОБОВИЧ-КУВЕНДЖИЕВА", "date": "2019.04.16", "title": "Проф. Георги Близнашки: По-добре живот в несъвършена демокрация, отколкото изкушени от разновидности на авторитаризма"}
{"url": "http://www.focus-news.net/news/2019/04/16/2647119/rayna-drangova-vnuchka-na-polk-boris-drangov-voenniyat-pametnik-drangova-cheshma-e-izgraden-po-initsiativa-na-moya-dyado-no-ideyata-za-nego-e-na-mayor-hristo-tanushev.html", "text": "Военния паметник Дрангова чешма е изграден по инициатива на моя дядо, но идеята за него е на майор Христо Танушев. Това каза в интервю за  Радио „Фокус“ – Пирин  Райна Дрангова, внучка на полк. Борис Дрангов. По думите ѝ са много причините, поради които за нея този паметник е важен. „Той обаче е важен и за хората оттатък границата – Северна Македония, но и за хората в България, най-вече. Причината е, че тези доброволци от 5-ти пехотен Македонски полк на 11-та пехотна Македонска дивизия показват чудеса от храброст, въпреки че голяма част от тях въобще не са били войници, не са служили. Моят дядо полк. Дрангов прави от една неорганизирана част от доброволци напълно способна бойна единица, която дава и своите свидни жертви при Криволак, Богданци, но и на много други места в Македония. Вероятно знаете, че около историята на паметника в село Дрангово има едно малко недооценяване на нещата по отношение на една личност, по чиято идея всъщност той е изграден“, каза още Дрангова.  \r\nТя добави, че това е бил командирът на една от ротите майор по онова време – Христо Танушев. „Ще кажа няколко думи и за него, тъй като той е герой от Балканската война, дори е ранен тежко. В една от книгите за дядо ми пише как е посетен от дядо Борис, когато той почти умира, заедно с полк. Протогеров отиват да го видят. Та по инициатива на майор Танушев е направен този паметник, той всъщност е направил и плановете, защото доколкото ми е известно е имал и инженерно образование. За съжаление неговото име никъде не фигурира, освен в речта на дядо ми, който разказва всичко, което се е случило, с изключение на частта, свързана с раняването на майор Танушев“, допълни Дрангова.  \r\nТя отбеляза, че 100-годишнината от освещаването на паметника и неговото второ освещаване е било едно много хубаво събитие и тя често се връща към него в спомените си. \r\nЛивия НИНОВА", "date": "2019.04.16", "title": "Райна Дрангова, внучка на полк. Борис Дрангов: Военният паметник Дрангова чешма е изграден по инициатива на моя дядо, но идеята за него е на майор Христо Танушев"}
{"url": "http://www.focus-news.net/news/2019/04/16/2647129/ep-aktivistkata-za-klimata-greta-tunberg-shte-se-obarne-kam-evrodeputatite-vav-vtornik-v-1500-ch-balgarsko-vreme.html", "text": "16-годишната шведка, която вдъхнови „Ученическата стачка за климата“, ще присъства на срещата на Комисията по околна среда, която е отворена за всички евродепутати.  \r\nВъв вторник в Страсбург, от 15.00 до 16.00 ч. българско време, след гласуването в пленарна зала, евродепутатите ще обсъдят с Грета Тунберг начините за справяне с глобалното затопляне . \r\nПредседателят на Парламента Антонио Таяни ще се срещне с Грета Тунберг при пристигането й във вторник сутринта в 11.00 ч. българско време.", "date": "2019.04.16", "title": "ЕП: Активистката за климата Грета Тунберг ще се обърне към евродепутатите във вторник в 15.00 ч. българско време"}
{"url": "http://www.focus-news.net/news/2019/04/16/2647130/sport-bivsh-futbolist-na-levski-e-sred-nay-golemite-provali-na-afrika.html", "text": "Футбол: Бивш играч на Левски попадна в негативна класация на петимата най-големи таланти в африканския футбол, които са се провалили. Агиеманг Опоку  имаше много кратък и незапомнящ се престой в Левски през 2012-а година. По това време Опоку пристигна със сериозна визитка - ганайски национал и световен шампион до 20 години. В края на октомври клубът и футболиста се разделиха по взаимно съгласие, а след това следите на Опоку се губят. Левски се оказа последният отбор в професионалната му кариера", "date": "2019.04.16", "title": "Спорт: Бивш футболист на Левски е сред най-големите провали на Африка"}
{"url": "http://www.focus-news.net/news/2019/04/16/2647107/ombudsmanat-maya-manolova-shte-poseti-veliko-tarnovo-po-povod-chestvaneto-na-140-godishninata-ot-priemaneto-na-tarnovskata-konstitutsiya.html", "text": "Омбудсманът Мая Манолова ще посети град Велико Търново по повод честване 140-годишнината от Учредителното събрание и приемането на Търновската конституция. Това съобщиха от пресофиса на  омбудсмана . В 10.30 часа, в  емблематичното читалище „Надежда 1869“ / ул. Иван Вазов“ № 36/ омбудсманът ще се включи в открития „Урок по Конституция“ с публична лекция пред ученици. Любопитното е, че точно в читалището заседават Третото, Четвъртото и Петото Велико народно събрание, съответно на 19 октомври 1886 г., 3-17 май 1893 г. и 9 юни - 9 юли 1911 г., когато на сградата е поставен и историческият надпис „Съединението прави силата“.  Манолова ще разкаже интересни подробности от работата на институцията на омбудсмана през призмата за защита и отстояване на човешките права и свободи.", "date": "2019.04.16", "title": "Омбудсманът Мая Манолова ще посети Велико Търново по повод честването на 140-годишнината от приемането на Търновската конституция"}
{"url": "http://www.focus-news.net/news/2019/04/16/2647131/razgrad-zatvarya-se-patyat-razgrad-selo-dyankovo-zaradi-remontni-deynosti-na-zhp-prelez-dyankovo.html", "text": "Затваря се пътят Разград - село Дянково заради ремонтни дейности на жп прелез \"Дянково\". Това съобщиха от  ОДМВР-Разград . Въведен е обходен маршрут по път III-205 (Разград - Исперих). По предварителна информация ремонтите ще приключат до края на седмицата.", "date": "2019.04.16", "title": "Разград: Затваря се пътят Разград - село Дянково заради ремонтни дейности на жп прелез \"Дянково\""}
{"url": "http://www.focus-news.net/news/2019/04/16/2647133/sliven-tri-protivopozharni-ekipa-sa-gasili-pozhar-v-kashta-vav-vilna-zona-izgrev-postradali-nyama.html", "text": "Три противопожарни екипа на РСПБЗН-Сливен са гасили пожар в къща във вилна зона „Изгрев“, пострадали няма, Това съобщиха от  ОДМВР-Сливен . Пожарът е възникнал около 12.00 часа на 15 април в къща, собственост на 65-годишен мъж, във вилна зона „Изгрев“ край град Сливен. Сигналът е подаден в 12.08 часа от съседи. Имотът е отдалечен и няма пряк източник на вода. Наложило се е в гасенето да се включат три противопожарни автомобила, които да снабдяват непрекъснато с вода. До ликвидиране на произшествието екипите са направили повече от 10 курса за зареждане на автомобилите. Използвани са 35 000 литра вода. Гасенето на пожара е продължило близо 5 часа от 11 служители на РСПБЗН-Сливен. Пожарът е тръгнал от вътрешността на къщата вследствие на техническа неизправност, възникнала в стар фризер. В имота са се съхранявали много горими материали и 12 броя автомобилни гуми.  \r\nПожарът е потушен в 17,20 часа. Пострадали няма. Спасени са две съседни сгради. Унищожени са домашно имущество, черна и бяла техника и 200 кв. м покривна конструкция.", "date": "2019.04.16", "title": "Сливен: Три противопожарни екипа са гасили пожар в къща във вилна зона „Изгрев“, пострадали няма"}
{"url": "http://www.focus-news.net/news/2019/04/16/2647132/", "text": "50 топ компании ще участват в тазгодишния форум „Кариери УНСС 2019“, който ще се проведе в рамките на два дни – 16 и 17 април. Това каза в интервю за сутрешния блок „Добро утро, България“ на  Радио „Фокус“  Ангел Стойков, председател на Студентския съвет в УНСС. Той подчерта, че тазгодишното издание на форума ще се фокусира върху топ компаниите, разположени на българския пазар, включително и международни такива. „Акцентът на тазгодишния форум е изцяло насочен върху това, че трябва да се подобри връзката между бизнеса и образованието, не само с подобен тип кариерни форуми. Трябва да се помисли как бизнесът да бъде насочен към образованието. Все по - често се търсят кадри, които са практически насочени и със сериозен опит. Бизнесът трябва да реши дали има възможност да участва по-активно в образованието. Необходима е дискусия по тази тема, защото образованието се развива и само теоретични познания понякога не са достатъчни за успешното развитие и успешното позициониране на пазара на труда“, обясни Ангел Стойков. Той допълни, че форумът дава възможност на фирмите да представят по - добре своите стажантски програми или вакантни позиции. Организаторите на форума, който се провежда за трета година, очакват сериозна посещаемост - между 10 000 и 12 000 студенти. Фирмите, които ще се включат в събитието, са от различни сектори – финансов, маркетинг услуги, юридически, телекомуникации, IT и др., каза още той. „УНСС произвежда можещи и знаещи кадри, които се ценят на пазара на труда“, отбеляза Ангел Стойков. \r\nВиктория МЕСРОБОВИЧ-КУВЕНДЖИЕВА", "date": "2019.04.16", "title": "Ангел Стойков, УНСС: 50 топ компании и над 10 хиляди студенти ще участват в тазгодишния форум „Кариери УНСС 2019“"}
{"url": "http://www.focus-news.net/news/2019/04/16/2647134/plovdiv-vremenna-organizatsiya-na-dvizhenieto-e-vavedena-pri-preminavaneto-prez-karlovo-zaradi-izgrazhdaneto-na-kragovo-krastovishte-na-patya-sofiya-burgas.html", "text": "Временна организация на движението е въведена при преминаването през Карлово заради изграждането на кръгово кръстовище при разклонението за Сопот, на пътя София – Бургас. Това съобщи за  Радио „Фокус”-Пловдив  дежурният в Областното пътно управление. Обходният маршрут е от кръстовището на ул. „Ген. Карцов“ и ул. „Дъбенско шосе“  до кръстовището на Околовръстен път и обратно. Забранено е движението на камиони над 12 тона през прохода Троян-Кърнаре. \r\nЗабранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут е по пътя Кричим-Девин. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут е по пътя Стара Загора-Поповица и пътя София-Пловдив-Свиленград. Ограничено е движението на камиони над 12 тона по пътя Поповица-Болярци. Обходният маршрут е по пътя Поповица-Садово-Кочево-Болярци.  Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. \r\nВ град Пловдив трафикът е натоварен в този час. \r\nЦветана ТОНЧЕВА", "date": "2019.04.16", "title": "Пловдив: Временна организация на движението е въведена при преминаването през Карлово заради изграждането на кръгово кръстовище на пътя София – Бургас"}
{"url": "http://www.focus-news.net/news/2019/04/16/2647137/blagoevgrad-tovaren-avtomobil-i-mototsiklet-sa-izgoreli-pri-pozhar-v-selo-topolnitsa.html", "text": "Около 00.55 часа тази нощ на тел.112 е получен сигнал за горящ товарен автомобил „Фолксваген Кади“, паркиран в село Тополница, община Петрич. Това съобщиха от  ОДМВР-Благоевград . В резултат на инцидента е изгорял и паркиран в близост до автомобила мотоциклет „Априля“. За случая е уведомена Районна прокуратура-Петрич. Образувано е досъдебно производство. \r\nОколо 21.26 часа снощи е получен сигнал и за пожар в помощна постройка в град Гоце Делчев, погасен от 2 екипа на РСПБЗН-Гоце Делчев. Унищожени са агрегат за ел. ток, моторна резачка, 4 катализатора, бяла и черна компютърна техника. Причината за пожара и стойността на нанесените щети са в процес на установяване.", "date": "2019.04.16", "title": "Благоевград: Товарен автомобил и мотоциклет са изгорели при пожар в село Тополница"}
{"url": "http://www.focus-news.net/news/2019/04/16/2647125/daniel-smilov-politolog-vlizaneto-na-stanishev-v-evrolistata-na-bsp-ostavi-otvorena-proevropeyskata-vrata-koyato-ninova-se-opita-da-zatvori.html", "text": "Проевропейската линия в БСП не спечели, но поне не загуби драматично – влизането на Станишев в евролистата остави отворена вратата, която Нинова се опита да затвори. Това каза за сутрешния блок „Добро утро, България“ на  Радио „Фокус“  политологът Даниел Смилов. Според него посланието на лидера на левицата от пленума е ясно –  БСП завива в евроскептична посока, иска да се позиционира по-близо до партии от Вишеградската четворка като тази на Орбан и да влезе в ниша, заета от патриотите у нас. „Оставянето на проевропейската врата отворена дава възможност на БСП да търси избиратели малко по-в центъра. Ако те бяха затворили тази врата, щяха да се насочат в ниши, които у нас са резервирани по-скоро за патриотичния вот. В този смисъл изборът беше дали БСП все пак ще води кампания за овладяване на част от политическия център или по-скоро ще разчита на твърдо ядро и на допълнително избиратели от патриотичните ниши на българския политически спектър“, коментира политологът. Оставането на Станишев в евролистата и стратегията за по-центристка кампания е по-разумният ход на БСП, но дали ще доведе до повече гласове е трудно да се предскаже, коментира още Даниел Смилов. Според него позиционирането на левицата в по-крайния спектър е губеща стратегия и обяснява защо БСП не успява да победи ГЕРБ въпреки износването на управляващата партия през последните 10 години.  \r\nВиктория МЕСРОБОВИЧ-КУВЕНДЖИЕВА", "date": "2019.04.16", "title": "Даниел Смилов, политолог: Влизането на Станишев в евролистата на БСП остави отворена проевропейската врата, която Нинова се опита да затвори"}
{"url": "http://www.focus-news.net/news/2019/04/16/2647139/ministar-temenuzhka-petkova-rusiya-prodalzhava-da-e-klyuchov-partnyor-za-balgariya-v-yadrenata-energetika.html", "text": "Продължава отличната съвместна работа между АЕЦ \"Козлодуй\" и Държаната корпорация \"Росатом\" в изпълнение на програмата за модернизация на 5-ти и 6-ти блок на атомната централа“. Това каза енергийният министър Теменужка Петкова по време на среща с генералния директор на \"Росатом\" Алексей Лихачов, която се проведе в рамките на XI Международен форум \"Атомекспо 2019\" в град Сочи, Русия, съобщиха от пресцентъра на  министерството . \r\nМинистър Петкова запозна представителите на \"Росатом\" с етапа, на който се намира процедурата за избор на стратегически инвеститор по проекта АЕЦ \"Белене\". \"Предстои публикуване на документацията в Официален вестник на Европейската комисия. След това ще информираме писмено заинтересованите компании, че 90-дневният срок за подаване на заявления е започнал\", заяви Петкова. \r\n\"Национална електрическа компания\" ЕАД ще довърши процедурата за лицензиране на проекта, допълни тя. Получено е становище от Агенцията за ядрено регулиране, с което се потвърждава валидността на издадените до момента разрешения. Завършването на процедурата по лицензиране ще даде възможност на потенциалните инвеститори да разполагат с пълната информация по проекта. \r\nПо думите на Петкова българската страна разчита на партньорство с Държавната корпорация \"Росатом\" на всички етапи от реализацията на проекта АЕЦ \"Белене\". Двете страни ще продължат активния си диалог във връзка със стартиралата процедура за избор на стратегически инвеститор. \r\nПо-рано министър Петкова разговаря и с представители на американската компания \"Дженерал Електрик\". От тяхна страна бе потвърден интересът им за участие в АЕЦ \"Белене\" като доставчик на част от оборудването и инженер по проекта. \"Дженерал Електрик\" би могла да сътрудничи и при осигуряването на част от финансирането за проекта, стана ясно по време на срещата.", "date": "2019.04.16", "title": "Министър Теменужка Петкова: Русия продължава да е ключов партньор за България в ядрената енергетика"}
{"url": "http://www.focus-news.net/news/2019/04/16/2647138/kardzhali-den-na-otvorenite-vrati-se-provezhda-v-administrativniya-sad-v-grada-za-denya-na-balgarskata-konstitutsiya-i-profesionalniya-praznik-na-yurista.html", "text": "Ден на отворените врати се провежда в Административния съд в града за Деня на българската Конституция и професионалния празник на юриста. Това съобщи за  Радио „Фокус“  Ангел Момчилов, председател на Административен съд-Кърджали. Събитието се организира по инициатива на Висшия съдебен съвет и във връзка с реализиране на годишната програма за дейността му. Ученици от езикова гимназия „Хр. Ботев“ ще посетят съда и ще се запознаят с организацията на работа на съдиите и съдебните служители, със съдебните процедури, с работата и функциите на съдебните служби, каза още Ангел Момчилов.  \r\nГражданите на Кърджали също са поканени да посетят и съдебните заседания, насрочени за деня. В кабинета на председателя на Административния съд Ангел Момчилов от 14.00 часа ще се състои публично разпределение на съдебните дела в присъствието на ученици, граждани и журналисти. „Провеждането на „Ден на отворените врати” в Административен съд – Кърджали е насочено към популяризиране дейността на съда с цел да се повиши правната култура на гражданите, да се постигне по-добра информираност за работата на съдебната система, както и за изграждане на доверие в работата на съда“, каза още Ангел Момчилов. \r\nДарина ДЕЕНИЧИНА", "date": "2019.04.16", "title": "Кърджали: Ден на отворените врати се провежда в Административния съд в града за Деня на българската Конституция и професионалния празник на юриста"}
{"url": "http://www.focus-news.net/news/2019/04/16/2647140/viktor-orban-spiraneto-na-migrantskiya-potok-po-balkanskiya-marshrut-e-samestno-postizhenie-na-ungariya-i-sarbiya.html", "text": "Сърбия и Унгария успяха съвместно да спрат незаконната миграция на Балканите, каза в понеделник премиерът Виктор Орбан след съвместно заседание на сръбското и унгарското правителство в Суботица в северна Сърбия, пише унгарското англоезично издание  Hungary Today . \r\nВиктор Орбан каза на съвместна пресконференция, проведена със сръбския си колега, че одобрението от страна на Сърбия на оградата, построена по общата граница, е \"великолепен жест\". \r\nТой добави, че граничната ограда също облагодетелства Сърбия, защото „мигрантите не могат да пътуват до Унгария и затова заобикалят Сърбия”. \"Истинската заплаха\" от миграцията вече не засяга Балканите, а произтича от Африка, каза той. \r\nБъдещето на Европа лесно ще бъде оформено в Западна и Централна Европа в зависимост от броя на мюсюлманските общности във всеки регион. В Западна Европа християнското и нехристиянско съжителство е продиктувало политики в продължение на десетилетия, докато „централноевропейците нямат този проблем, защото сме защитили своята идентичност и нашия етнически състав“. Проблемът, добави той, е „как да предотвратим появата на общности на юг и на запад, които не искаме да видим да пристигат в Унгария и Централна Европа“. \r\nОрбан каза, че на Сърбия трябва да се позволи да се присъедини към Европейския съюз възможно най-рано, добавяйки, че интеграцията на страната е „следващата историческа задача“, която ще бъде от полза и за сърбите и унгарците, и за самата общност. \"Бързото присъединяване на Сърбия е в интерес на всички страни-членки на ЕС.\" \r\nУнгарският премиер каза, че сегашната епоха на Европа ще приключи, когато „страните от Централна Европа достигнат икономическото ниво на основателите на ЕС“. „Няма да има икономически растеж в Европа, ако не е Централна Европа“, добави той. \"Разширяването не само е добро за нови членки, но и за страни, които вече са част от Съюза.\" \r\nОрбан също така каза, че уважава искането на Сърбия, че Унгария трябва да разглежда Сърбия като едно цяло по отношение на своята национална икономика и инвестиционна подкрепа. „Сърбия принадлежи на сърбите. Радваме се да работим заедно, ако ясно знаем кои региони ни одобряват ”, добави той.  Юлиян Марков", "date": "2019.04.16", "title": "Виктор Орбан: Спирането на мигрантския поток по „балканския маршрут“ е съместно постижение на Унгария и Сърбия"}
{"url": "http://www.focus-news.net/news/2019/04/16/2647142/pregled-na-osnovnite-temi-v-evropeyskiya-pechat-agentsiya-fokus.html", "text": "Отношенията между Унгария и Сърбия, изборите във Финландия, процесът срещу каталунските сепаратисти и Брекзит са сред темите в европейския печат във вторник . \r\n*** Сърбия и Унгария успяха съвместно да спрат незаконната миграция на Балканите, каза в понеделник премиерът Виктор Орбан след съвместно заседание на сръбското и унгарското правителство в Суботица в северна Сърбия, пише унгарското англоезично издание  Hungary Today . \r\nВиктор Орбан каза на съвместна пресконференция, проведена със сръбския си колега, че одобрението от страна на Сърбия на оградата, построена по общата граница, е \"великолепен жест\". \r\nТой добави, че граничната ограда също облагодетелства Сърбия, защото „мигрантите не могат да пътуват до Унгария и затова заобикалят Сърбия”. \"Истинската заплаха\" от миграцията вече не засяга Балканите, а произтича от Африка, каза той. \r\nБъдещето на Европа лесно ще бъде оформено в Западна и Централна Европа в зависимост от броя на мюсюлманските общности във всеки регион. В Западна Европа християнското и нехристиянско съжителство е продиктувало политики в продължение на десетилетия, докато „централноевропейците нямат този проблем, защото сме защитили своята идентичност и нашия етнически състав“. Проблемът, добави той, е „как да предотвратим появата на общности на юг и на запад, които не искаме да видим да пристигат в Унгария и Централна Европа“. \r\nОрбан каза, че на Сърбия трябва да се позволи да се присъедини към Европейския съюз възможно най-рано, добавяйки, че интеграцията на страната е „следващата историческа задача“, която ще бъде от полза и за сърбите и унгарците, и за самата общност. \"Бързото присъединяване на Сърбия е в интерес на всички страни-членки на ЕС.\" \r\nУнгарският премиер каза, че сегашната епоха на Европа ще приключи, когато „страните от Централна Европа достигнат икономическото ниво на основателите на ЕС“. „Няма да има икономически растеж в Европа, ако не е Централна Европа“, добави той. \"Разширяването не само е добро за нови членки, но и за страни, които вече са част от Съюза.\" \r\nОрбан също така каза, че уважава искането на Сърбия, че Унгария трябва да разглежда Сърбия като едно цяло по отношение на своята национална икономика и инвестиционна подкрепа. „Сърбия принадлежи на сърбите. Радваме се да работим заедно, ако ясно знаем кои региони ни одобряват ”, добави той. \r\n*** Парламентарните избори, проведени във Финландия в неделя, бяха изключителни, ако не и безпрецедентни, от редица гледни точки, според англоезичното финландско издание  Helsinki Times . \r\nВестникът посочи, че рекорден брой жени кандидати (92) са спечелили места във финландски парламент за 2019–2023. Предишният рекорд датира от 2015 г., когато 85 жени кандидати бяха избрани за депутати. \r\nЗелената парламентарна група например ще се състои от 17 жени и трима мъже. \r\nИзборите бяха спечелени с най-малък брой гласове във Финландия. Партията на социалдемократите и Партията на финландците бяха в оспорвана надпревара, като първите в крайна сметка се изкачиха с 0.2 процентни пункта и 17.7% от гласовете. \r\nДенят на изборите бе безпрецедентно неблагоприятен за настоящата управляваща коалиция, като трите управляващи партии загубиха най-големият брой места - 34 места във финландския парламент. Загубите бяха регистрирани от Центристката партия и партията „Синя реформа“, които загубиха съответно 18 и 17 места. За разлика от това, Националната коалиция спечели едно място, получавайки 38 места в 200-местния парламент. \r\nДосега рекордът бе държан от малцинственото правителство на премиера Мауно Койвисто (СДП), който загуби 20 места на парламентарните избори през 1970 г. \r\n*** Великобритания ще проведе разяснителна кампания за Брекзит за британците, които живеят в Германия, пише германската редакция на европейското англоезично издание  The Local . \r\nВ понеделник се проведе специална информационна вечер в Бад Кройцнах, на която освен представители на британското посолство в Германия, присъства депутатът от Бундестага Антие Лециус, където бяха обсъдени няколко въпроса : правото на гласуване, правото на работа и общите права на британците, живеещи в  Германия. \r\nДве допълнителни събития са насрочени във вторник, 30 април в Берлин. На първото събитие, икономическият съветник Рейчъл Кинг ще се разясни това как британците ще бъдат засегнати във всички аспекти на живота - от гласуване до пенсиониране. \r\nСлед представянето на информацията, ще бъдат разгледани въпроси , на който отговарят представители на ключови германски органи по теми като пенсии, здравно осигуряване, пребиваване, получаване на германско гражданство, учене и програма „Еразъм“ и както и правото на работа. \r\nОт юни 2017 г. британското посолство, консулствата и партньорски организации са провели над 35 информационни събития в Германия - броят на новоорганизираните вероятно ще се увеличи през следващите месеци. \r\n*** Върховният съд на Испания отхвърли петиция за освобождаване на шестимата задържани каталунски сепаратистки лидери, които в момента са съдени за ролята им в опита за отцепване през 2017 година, пише англоезичното издание на испанския вестник  El Pais .  \r\nОбвиняемите са кандидати за предстоящите избори в Испания - общи избори на 28 април и общински, регионални и европейски избори на 26 май - и техните адвокати са поискали тяхното освобождаване, за да могат да участват в кампанията. \r\nНо съдът обаче допуска, че обвиняемите могат да избягат. Седемте съдии изтъкнаха, че причините, довели до лишаването от свобода на тези лица, остават валидни, особено след като изслушванията все още са в ход и ако някой обвиняем избяга, това ще доведе до \"важна дисфункция\" в процеса. \r\nСред номинираните за изборите са бившият заместник-премиер на Каталуния Ориол Джункерас, бившите ръководители на регионалните дирекции Жозеп Рул, Джорди Турул и Раюл Ромева, и Джорди Санчес, бивш лидер на гражданско сдружение за независимост, наречено АНК. Друг обвиняем, Жоаким Форн, обяви плановете си да се кандидатира за кмет на Барселона на изборите на 26 май. \r\nАдвокатите на защитниците на кандидатите поискаха освобождаване и по-лека мярка за неотклонение - електронни устройства за наблюдение, но съдът заяви, че те ще бъдат \"недостатъчни\". \r\n***", "date": "2019.04.16", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2019/04/16/2647128/veliko-tarnovo-s-praznichna-sveta-liturgiya-zapochnaha-chestvaniyata-po-povod-140-godishninata-ot-priemaneto-na-tarnovskata-konstitutsiya.html", "text": "С празнична литургия започнаха честванията по повод 140-годишнината от приемането на Търновската конституция във Велико Търново, предаде репортер на  Радио „Фокус”-Велико Търново . Богослужението в храма „Рождество на пресвета Богородица” е водено от негово високопреосвещенство великотърновския митрополит Григорий. В него се включиха председателя на Народното събрание Цвета Караянчева, министри, депутати, кметът на Велико Търново инж. Даниел Панов, областният управител проф. Любомира Попова, общински съветници, общественици и други официално лица.  \r\nПразничните прояви продължават с възстановка на събитията отпреди 140 години в музей „Възраждане и Учредително събрание” и открито заседание на 44-то Народно събрание. В него се очаква да се включат всички 240 народни представители. След това официалните гости ще тръгнат с шествие до паметник Майка България, където ще бъдат поднесени венци и цветя.  \r\nЛуиза ТРАНЧЕВА", "date": "2019.04.16", "title": "Велико Търново: С празнична света литургия започнаха честванията по повод 140-годишнината от приемането на Търновската конституция"}
{"url": "http://www.focus-news.net/news/2019/04/16/2647120/ministar-boil-banov-pozharat-v-notr-dam-e-nelepa-tragediya-koyato-mozhe-da-se-sluchi-navsyakade.html", "text": "Пожарът в Нотр Дам е нелепа трагедия, която може да се случи навсякъде. Това каза министърът на културата Боил Банов по повод пожара в катедралата Нотр Дам в Париж в предаването „България сутрин“ по  Bulgaria on air . \"Това е емоционален срив за всички културни хора по света. Дали е във Франция, дали е в България, когато се случва нещо подобно с такива знакови символи на културното наследство на миналото, е наистина ужасна трагедия\", коментира Банов. \"Но стават и такива неща по света, трябва да се върви напред. Най-важното е, че запазиха двете ключови кули отпред. Ще се възстанови във времето, но е много тъжно\", допълни той. По думите му това е нелепа случайност, която може да се случи навсякъде. \"Цели поколения растат пред такива знакови обекти. Това е една нелепа трагедия. За съжаление ние не обръщаме внимание, че всеки ден се случват такива неща, подминаваме ги и обръщаме внимание едва когато нещо толкова важно за хората бъде погубено. Но това е животът, трябва да се върви напред и да се възстановява\", отбеляза още Банов. На въпрос дали нашата страна е готова да реагира при подобни инциденти и да опази своите паметници на културата, той отговори: \"Да кажа, че сме готови ще бъде нелепо, след като това се случва с Нотр Дам, който има такива противопожарни системи дори\". \"Това се случва на най-пазеното място, големият въпрос е, че когато пазиш такава старина, тя включва материали, на които е много трудно да отговори със съвременните изисквания. Това е една от драмите на културното наследство, а в същото време сме длъжни всички по света да ги опазваме и съхраняваме за поколенията без да подменяме структурата, без да слагаме съвременни материали, защото трябва да пазим автентичността. Това е труден въпрос за решаване. Никой не застрахован от такива нелепи случайности и когато се случи на такъв знаков обект душата боли\", заяви още Банов.", "date": "2019.04.16", "title": "Министър Боил Банов: Пожарът в Нотр Дам е нелепа трагедия, която може да се случи навсякъде"}
{"url": "http://www.focus-news.net/news/2019/04/16/2647143/dimitar-margaritov-kzp-pri-pazaruvaneto-i-turisticheskite-rezervatsii-za-velikden-e-nay-vazhno-garantiraneto-na-pravoto-na-informatsiya-na-potrebitelite.html", "text": "Най-важното е да бъде гарантирано правото на информация, както при пазаруването, така и при туристическите резервации, това каза председателят на Комисията за защита на потребителите (КЗП)  Димитър Маргаритов в Сутрешния блок на  БНТ  във връзка с наближаващите Великденски празници. Един пропуск на някоя от съставките в информацията на етикета на хранителен продукт може да представлява не просто нелоялна търговска практика, а риск за здравето, понякога и за живота на хората, добави той. За вносни стоки етикетите задължително трябва да са на български език.  \r\nКоректното обявяване на цените е другият важен акцент, върху който се спря Маргаритов. „Рисковете да пазаруваме от амбулантни търговци хранителни продукти, но и не само такива, са по-големи, защото там понякога обявяването на цените може да стане по един недобър начин, при който потребителите да бъдат заблудени. Всъщност да платят повече, мислейки си, че си купуват нещо евтино”, каза той.  \r\nПо отношение на резервациите за Великден Димитър Маргаритов посъветва хората да се интересуват от реалните условия в съответния туристически обект и да не се притесняват да комуникират с предоставящите офертите. „Най-често оплакванията, които ние сме получавали, са за т.нар. разминаване между обещанието и това, което се получава на практика”, посочи той и допълни, че в много случаи се оказва, че това се е дължало на липсата на каквато и да било допълнителна комуникация между потребителя и търговеца извън привлекателните илюстрации.  \r\n„Когато потребителите стигнат на място и установят разминаване, когато не им се предоставят услугите в пълния пакет, който са заплатили, или когато срещнат други подобни затруднения, могат да се обърнат към нас”, каза още председателят на КЗП. „Ние ще имаме дежурни екипи по време на празниците именно с цел да можем да реагираме – да отидем на място, да извършим проверка. И най-важното от гледна точка на хората, които биха могли да имат някакво неблагополучие по време на пътуването – да се опитаме да им помогнем да получат компенсация”, завърши Маргаритов.", "date": "2019.04.16", "title": "Димитър Маргаритов, КЗП: При пазаруването и туристическите резервации за Великден е най-важно гарантирането на правото на информация на потребителите"}
{"url": "http://www.focus-news.net/news/2019/04/16/2647136/el-pais-sadat-otkaza-da-pusne-katalunskite-separatisti-za-provezhdane-na-predizborna-kampaniya.html", "text": "Върховният съд на Испания отхвърли петиция за освобождаване на шестимата задържани каталунски сепаратистки лидери, които в момента са съдени за ролята им в опита за отцепване през 2017 година, пише англоезичното издание на испанския вестник  El Pais .  \r\nОбвиняемите са кандидати за предстоящите избори в Испания - общи избори на 28 април и общински, регионални и европейски избори на 26 май - и техните адвокати са поискали тяхното освобождаване, за да могат да участват в кампанията. \r\nНо съдът обаче допуска, че обвиняемите могат да избягат. Седемте съдии изтъкнаха, че причините, довели до лишаването от свобода на тези лица, остават валидни, особено след като изслушванията все още са в ход и ако някой обвиняем избяга, това ще доведе до \"важна дисфункция\" в процеса. \r\nСред номинираните за изборите са бившият заместник-премиер на Каталуния Ориол Джункерас, бившите ръководители на регионалните дирекции Жозеп Рул, Джорди Турул и Раюл Ромева, и Джорди Санчес, бивш лидер на гражданско сдружение за независимост, наречено АНК. Друг обвиняем, Жоаким Форн, обяви плановете си да се кандидатира за кмет на Барселона на изборите на 26 май. \r\nАдвокатите на защитниците на кандидатите поискаха освобождаване и по-лека мярка за неотклонение - електронни устройства за наблюдение, но съдът заяви, че те ще бъдат \"недостатъчни\".  Юлиян Марков", "date": "2019.04.16", "title": "El Pais: Съдът отказа да пусне каталунските сепаратисти за провеждане на предизборна кампания"}
{"url": "http://www.focus-news.net/news/2019/04/16/2647144/smolyan-raboti-se-po-ustanovyavane-na-prichinite-za-smartta-i-samolichnostta-na-mazha-chieto-tyalo-e-otkrito-v-rayona-na-oblastniya-grad.html", "text": "На 15 април 2019 г., в 11.55 часа на тел. 112 е получено съобщение от 69-годишен мъж от град Смолян, за това че на същата дата в гориста местност \"Пещерско бърце\", землище на града, в отдел 162, подотдел К2, е намерено тяло на мъж с неустановена самоличност, затрупано с клони от иглолистна дървесина. Това съобщиха от  ОДМВР-Смолян . Местопроизшествието е запазено и посетено от дежурна оперативна група и от специализирана група за огледи на ГДНП. Тялото е приведено за извършване на аутопсия в МБАЛ-Смолян. Извършват се оперативно-издирвателни и процесуално-следствени действия за установяване самоличността на починалия и причините за смъртта му. За случая е уведомена Окръжна прокуратура – Смолян. По случая е образувано досъдебно производство. Работата по случая продължава.", "date": "2019.04.16", "title": "Смолян: Работи се по установяване на причините за смъртта и самоличността на мъжа, чието тяло е открито в района на областния град"}
{"url": "http://www.focus-news.net/news/2019/04/16/2647124/d-r-temenuga-georgieva-rim-veliko-tarnovo-poglednata-ot-ptichi-pogled-sgradata-na-uchreditelnoto-sabranie-ima-formata-na-krast-syakash-tova-ya-orisva.html", "text": "Погледната от птичи поглед сградата на Учредителното събрание има формата на кръст, което сякаш това я орисва. Това каза в интервю за  Агенция „Фокус“  д-р Теменуга Георгиева, завеждащ отдел „Връзки с обществеността“ на Регионален исторически музей във Велико Търново по повод 140-ата годишнина от Учредителното събрание и от приемането на Търновската конституция. „Сградата на музей „Възраждане и Учредително събрание“ е много интересна. Днес тя е възстановена, тъй като е претърпяла в годините различни перипетии. Претърпяла е пожар, но      възстановена в оригиналния си вид на базата на запазени планове, документи и автентични книги“, обясни д-р Георгиева и допълни, че строител на тази сграда е майстор Колю Фичето, по поръчение на тогавашния градски управител Али Паша. „Идеята е била да бъде сграда за турската администрация във Велико Търново. Това е било бившият конак. Сградата е един от шедьоврите на Колю Фичето. От север тя е на два етажа, от юг на четири. Любопитно за нея е, че погледната от птичи поглед има формата на кръст. Сякаш има символика, вложена от самия майстор в тази сграда. Колю Фичето изгражда един християнски символ в сградата, предназначена за турската администрация“, заяви тя. Според нея сякаш това орисва самата сграда, защото само няколко години след нейното построяване там се посрещат освободителите на Търново, там се помещава на Руската армия, там се провежда Учредителното събрание, което възстановява държавническата традиция на България. \r\nДеница КИТАНОВА", "date": "2019.04.16", "title": "Д-р Теменуга Георгиева, РИМ – Велико Търново: Погледната от птичи поглед сградата на Учредителното събрание има формата на кръст, сякаш това я орисва"}
{"url": "http://www.focus-news.net/news/2019/04/16/2647146/emil-georgiev-kandidat-za-evrodeputat-ot-bsp-prieh-uchastieto-si-v-evrolistata-s-izklyuchitelna-otgovornost.html", "text": "Евродепутатството не е моята детска мечта. Приех участието си с изключителна отговорност и се надявам да вкараме повече представители в европарламента. Девизът ми е: \"За чиста природа и защита на потребителите\". Това заяви пред БСТВ Емил Георгиев, кандидат за евродепутат от листата на левицата, председател на партия \"Екогласност\" и изпълнителен секретар на Федерацията на потребителите в България, съобщиха от пресцентъра на  БСП .  \r\n\"Кражбите на промишлена електроенергия са много сериозен обществен проблем, защото рикушират върху коректните потребители. Миналата година ВАС отмени правилата за измерване на количествата електроенергия. Преди две седмици тези правила бяха разгледани в КЕВР. Вече е минал срокът за обществено обсъждане и ще бъдат утвърдени\", каза Георгиев. Той добави, че експерти са дали своето мнение за тези правила, защото не е добре те да бъдат преписани от отменените стари от съда. \"Бизнесът краде повече електроенергия от битовите потребители. През миналата година нашите сътрудници, с експертите на ЧЕЗ и представителите на съответните РПУ, реализираха много проверки и се констатираха множество кражби\", каза Георгиев. По думите му, бизнесът има дистанционна техника, с която изключва незаконното черпене на ток, когато се разбере, че идват проверки. \"Миналата година направихме 121 констативни протокола на ресторанти и питейни заведения, 38 складови бази, 90 търговски обекта, 40 офиса, 11 игрални зали, дървообработващи предприятия и строителни обекти. Размерът на кражбите е трудно да се определи. Но за трите електроразприделоителни дружества е не по-малко от 10 милиона лева\", категоричен бе той. Според него тези, които крадат, като \"копаят криптовалута\", черпят изключително много ток, който на месец се равнява на 50 000 киловатчаса. \"Това е потреблението на от 100 до 150 битови потребители. За съжаление има и повторяемост на кражбите\", каза Георгиев. По думите му, санкциите у нас са прекалено малки, в сравнение с тези, които действат в другите европейски страни, заради което експертите от Фдерацията на потребителите са предложили на КЕВР да бъде увеличен сериозно ръстът им. Емил Георгиев добави, че сигналите за кражби бележат ръст, като през 2014 г. те са 13500, а през миналата година достигат до 18500. \r\nЕмил Георгиев увери, че проверките на храните преди великденските празници ще се увеличат. Той добави, че фирмите, които злоупотребяват с качеството, трябва да бъдат осветлявани медийно.", "date": "2019.04.16", "title": "Емил Георгиев, кандидат за евродепутат от БСП: Приех участието си в евролистата с изключителна отговорност"}
{"url": "http://www.focus-news.net/news/2019/04/16/2647148/arh-boyan-kolarov-zam-kmet-na-dobrich-obshtinata-se-podgotvya-za-ezhegodnoto-izkapvane-na-ulitsi-koeto-e-chast-ot-tekushtata-im-poddrazhka.html", "text": "Община град Добрич се подготвя за ежегодното изкъпване на улици, което е част от текущата им поддръжка и няма връзка с дейностите по проекта за обновяване на водния сектор в града. Това каза зам.-кметът „Устройство на територията“ арх. Боян Коларов, предаде кореспондентът на  Радио „Фокус” . На този етап Общината не може да се ангажира с конкретна дата за старт на дейностите, но има сключено рамково споразумение и е налице готовност за започване на работа, отбеляза арх. Коларов. Асфалтовите бази са започнали вече работа. Необходимо е да спре валежният период, според зам.-кмета е въпрос на броени дни изкърпването да започне. В допълнение Общината проучва състоянието на улиците в града като цялост. Става дума за изоставени във времето квартали. Те се намират източно от бул. „Русия“, това са седми и осми квартал. За повече яснота арх. Коларов добави, че става въпрос за стръмното място над бул. „Русия“ и под ул. „Генерал Попов“, в тези райони се намират СУ „Димитър Талев“, ЦДГ № 17, кръстовището с бул. „Русия“ и бул. „Добруджа“.  \r\nПредстои да бъдат направени финансови разчети, за да се установи каква е възможността Общината да ремонтира улиците в тези райони със собствени средства, така че пътните отсечки да станат годни за използване. Има и улици, които са негодни за използване според общинските специалисти. „Има такива улици в Добрич. Разбира се, че основната причина е твърде дългото време, в което водните загуби са причинявали амортизация. Сега вече водни загуби нямаме и можем да си позволим малко по-малко да започнем да инвестираме в истинско възстановяване“, коментира арх. Коларов.  Има улици, които са напълно негодни и се нуждаят от възстановяване с трошенокаменна основа и нова настилка, има и улици, които се нуждаят само от подмяна на асфалтова настилка. Кварталът по думите на зам.-кмета е доста голям и Общината изразява опасения, че на този етап не би могла да ремонтира всички улици, които са отбелязани като нуждаещи се от ремонт. Около 1 800 000 лв. ще са необходими за всички ремонти. Ежегодно Общината заделя между 350 000 и 500 000 за текуща поддръжка на улици в града.  \r\nЖулиета НИКОЛОВА", "date": "2019.04.16", "title": "Арх. Боян Коларов, зам.-кмет на Добрич: Общината се подготвя за ежегодното изкъпване на улици, което е част от текущата им поддръжка"}
{"url": "http://www.focus-news.net/news/2019/04/16/2647150/mvr-13-dushi-sa-raneni-pri-katastrofi-v-stranata-prez-izminaloto-denonoshtie.html", "text": "13 души са ранени при катастрофи в страната през изминалото денонощие. Това съобщиха от пресцентъра на  МВР . В София са станали 44 леки и 5 тежки пътни инцидента. От началото на месеца жертвите на пътя са 19, а от началото на годината- 131. В сравнение със същия период на миналата година загиналите са с 4 по-малко.", "date": "2019.04.16", "title": "МВР: 13 души са ранени при катастрофи в страната през изминалото денонощие"}
{"url": "http://www.focus-news.net/news/2019/04/16/2647149/ministar-petya-avramova-shte-poseti-yambol.html", "text": "Министърът на регионалното развитие и благоустройството Петя Аврамова ще участва в дискусията „Европа в нашия дом“ в град Ямбол, съобщиха от  пресцентъра на МРРБ . Форумът на тема регионално развитие и европейска солидарност ще се проведе от 17.00 часа в Културно-информационен център „Безистена“.", "date": "2019.04.16", "title": "Министър Петя Аврамова ще посети Ямбол"}
{"url": "http://www.focus-news.net/news/2019/04/16/2647147/smolyan-15-godishen-mladezh-e-s-fraktura-na-cherepa-sled-kato-e-blasnat-ot-lek-avtomobil-v-grada.html", "text": "Около 07.36 часа на тел.112 е получен сигнал за възникнало пътно-транспортно произшествие с пострадал участник в движението. Това съобщиха от  ОДМВР-Смолян . На ул. „Васил Райдовски“ в Смолян №3 лек автомобил „Шкода“ със смолянска регистрация, управляван от М. К., на 24 години, от града, блъска 15-годишен пешеходец. По първоначални данни младежът е получило фрактура на черепа, фрактура на лява раменна кост и други наранявания. Пострадалият е настанен в МБАЛ-Смолян и в момента се извършват медицински прегледи. Дежурна оперативна извършва оглед на местопроизшествието. Работата по случая продължава. Причините за катастрофата са в процес на изясняване.", "date": "2019.04.16", "title": "Смолян: 15-годишен младеж е с фрактура на черепа, след като е блъснат от лек автомобил в града"}
{"url": "http://www.focus-news.net/news/2019/04/16/2647145/daniel-smilov-politolog-slabostite-na-gerb-i-bsp-shte-predizvikat-kolebaniya-sred-izbiratelite-na-evrovota.html", "text": "Слабостите на ГЕРБ и БСП ще предизвикат колебания сред избирателите на евровота. Това каза за сутрешния блок „Добро утро, България“ на  Радио „Фокус“  политологът Даниел Смилов. Той уточни, че при ниската избирателна активност, характерна по принцип за гласуването за представители в ЕП, се води битка между твърдите ядра. За представянето на ГЕРБ значение ще има и стандартният облик на листата, който крие риск заради наситената с шумни и гневни персонажи политика у нас, обясни политологът. Според Даниел Смилов основният ресурс на ГЕРБ винаги е бил нейният лидер Бойко Борисов – неговото участие в предизборната кампания ще компенсира стандартната листа на ГЕРБ. „И ГЕРБ, и БСП влизат в тази кампания с изключително големи слабости. При ГЕРБ нещата са очевидни – с „Апартаментгейт“ предполагам, че доста хора биха се замислили дали да подкрепят тази партия. Вярно е, че Борисов предприема мерки, но те едва ли ще са достатъчни от гледна точка на всички негови избиратели, пък да не говорим за по-меката периферия на ГЕРБ. БСП също има своите големи слабости. Те разчитаха на това, че прокуратурата излезе с доста изсилено обвинение срещу Елена Йончева за това, че едва ли не е участвала в организирана престъпна група заедно с Цветан Василев, което предизвика не само обществена почуда, но и симпатии към нея сред мнозинството. И затова предполагам тя беше избрана за водач на листата. Но все пак Елена Йончева също има свои сериозни слабости като кандидат. В този смисъл корупционният въпрос стои както за ГЕРБ, така и за БСП, като избирателят ще срещне сериозна трудност да избира между двете партии от гледна точка на корупционни съображения“, обясни политологът. Извънпарламентарната десница, обединена в „Демократична България“, има най-сериозни шансове сред по-малките партии за позитивен резултат на евроизборите на фона на разколебаванията в избирателите на ГЕРБ, коментира Даниел Смилов. Според него обаче на десницата ще ѝ трябва много енергична кампания. Сагата „Апартаментгейт“ от една страна хвърли сянка и разколеба избирателите на ГЕРБ, но от друга – фокусира цялото внимание върху основните партии в политическия спектър и това оставане извън прожекторите е опасно за извънпарламентарната десница, обясни политологът.  \r\nВиктория МЕСРОБОВИЧ-КУВЕНДЖИЕВА", "date": "2019.04.16", "title": "Даниел Смилов, политолог: Слабостите на ГЕРБ и БСП ще предизвикат колебания сред избирателите на евровота"}
{"url": "http://www.focus-news.net/news/2019/04/16/2647135/d-r-temenuga-georgieva-rim-veliko-tarnovo-vinagi-ima-interes-kam-muzey-vazrazhdane-i-uchreditelno-sabranie.html", "text": "Винаги има интерес към музей „Възраждане и Учредително събрание“. Това каза в интервю за  Агенция „Фокус“  д-р Теменуга Георгиева, завеждащ отдел „Връзки с обществеността“ на Регионален исторически музей във Велико Търново по повод 140-ата годишнина от Учредителното събрание и от приемането на Търновската конституция. „Интересът в различните сезони е с различен интензитет, което е разбираемо. Особен интерес проявяват учащи: ученици и студенти. Благодарение на експозициите, разположени на три етажа от тази сграда, те имат възможност да онагледят учебния материал, който изучават“, обясни д-р Георгиева. По думите й в сградата може да се усети духът на учредителите. Тя посочи, че залата, в която се е провело Учредителното събрание днес е възстановена в оригиналния си вид на базата на запазени автентични снимки от онова време. „Атмосферата я има, духът го има и посетителите се впечатляват от това, което виждат“, каза още тя. \r\nДеница КИТАНОВА", "date": "2019.04.16", "title": "Д-р Теменуга Георгиева, РИМ – Велико Търново: Винаги има интерес към музей „Възраждане и Учредително събрание“"}
{"url": "http://www.focus-news.net/news/2019/04/16/2647126/the-local-velikobritaniya-shte-provede-razyasnitelna-kampaniya-za-brekzit-v-germaniya.html", "text": "Великобритания ще проведе разяснителна кампания за Брекзит за британците, които живеят в Германия, пише германската редакция на европейското англоезично издание  The Local . \r\nВ понеделник се проведе специална информационна вечер в Бад Кройцнах, на която освен представители на британското посолство в Германия, присъства депутатът от Бундестага Антие Лециус, където бяха обсъдени няколко въпроса : правото на гласуване, правото на работа и общите права на британците, живеещи в  Германия. \r\nДве допълнителни събития са насрочени във вторник, 30 април в Берлин. На първото събитие, икономическият съветник Рейчъл Кинг ще се разясни това как британците ще бъдат засегнати във всички аспекти на живота - от гласуване до пенсиониране. \r\nСлед представянето на информацията, ще бъдат разгледани въпроси , на който отговарят представители на ключови германски органи по теми като пенсии, здравно осигуряване, пребиваване, получаване на германско гражданство, учене и програма „Еразъм“ и както и правото на работа. \r\nОт юни 2017 г. британското посолство, консулствата и партньорски организации са провели над 35 информационни събития в Германия - броят на новоорганизираните вероятно ще се увеличи през следващите месеци.  Юлиян Марков", "date": "2019.04.16", "title": "Тhe Local: Великобритания ще проведе разяснителна кампания за Брекзит в Германия"}
{"url": "http://www.focus-news.net/news/2019/04/16/2647151/smolyan-3581-kasa-tsigari-bez-balgarski-aktsizen-banderol-sa-otkriti-pri-politseyska-proverka-na-lek-avtomobil-na-kpp-s-hvoyna.html", "text": "На 15 април 2019 г. в Районно управление на МВР-Чепеларе е започнато бързо производство срещу 50-годишен мъж за притежаване на цигари без акцизен бандерол. Това съобщиха от  ОДМВР-Смолян . На същата дата на КПП-с. Хвойна е извършена полицейска проверка на лек автомобил марка \"Мицубиши Л 200\" с пловдивска регистрация, управляван от Д. С., на 50 години, от град Първенец, община Родопи. При проверката се установява, че мъжът превозва и държи акцизни стоки без български акцизен бандерол - различни марки цигари, общо 3581 къса. Стойността на акцизните стоки е в процес на изясняване. Местопроизшествието е посетено от дежурна оперативна група. 50-годишният мъж е задържан за срок от 24 часа. Работата по случая продължава.", "date": "2019.04.16", "title": "Смолян: 3581 къса цигари без български акцизен бандерол са открити при полицейска проверка на лек автомобил на КПП-с. Хвойна"}
{"url": "http://www.focus-news.net/news/2019/04/16/2647153/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Нови работни места осигурява Община Свищов за жители на града и малките населени места в региона. Средствата са осигурени чрез регионалната програма за заетост, по която местната администрация за пореден път кандидатства с проектно предложение. Водещ приоритет е повишаването на трудовата заетост и намаляване на социалния риск. Повече за това кой и как може да започне работа, какви са позициите и какъв е срокът на програмата ще ни разкаже днес в предаването  „Добре дошли в Свищов“  на  Радио „Фокус“ – Велико Търново  Стоян Парашкевов от Община Свищов. И още през миналата седмица Ви разказахме за новия статут, който придоби фестивала „Фолклорен извор“, който се организира в свищовското село Царевец. Днес кметът на крайдунавската община и председател на организационния комитет на събитието Генчо Генчев ще ни разкрие подробности около предстоящото издание. В последните минути ще поговорим за образование и по-специално за огромно отличие, което получи ученичка от Свищов, включила се в международно математическо състезание в Тайланд. Днешното издание на предаването ще се излъчи от 15.00 до 16.00 часа. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.04.16", "title": "Акценти в предаването „Добре Дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/04/16/2647154/sport-ivan-perishich-mozhe-da-premine-v-uest-hem-prez-lyatoto.html", "text": "Футбол: Нападателят на Интер Иван Перишич може да премине в Уест Хем. Според  La Gazzetta Dello Sport  преговорите за хърватския национал са в напреднала фаза. Договорът на Перишич с Интер ще изтече на 30 юни 2022 година. Играчът е оценен на 35 милиона евро. Тотнъм също следи ситуацията с футболиста, според различни информации. В настоящия сезон Перишич изигра 39 мача за Интер и вкара 7 гола.", "date": "2019.04.16", "title": "Спорт: Иван Перишич може да премине в Уест Хем през лятото"}
{"url": "http://www.focus-news.net/news/2019/04/16/2647156/kardzhali-krazhba-na-elitni-lovni-kucheta-e-razkrita-v-ardino.html", "text": "Кражба на две ловни кучета е разкрита от криминалисти от Районно управление на МВР-Ардино. Това съобщиха от пресцентъра на  ОДМВР- Кърджали . След подаден сигнал за изчезналите животни от двора на 69-годишен жител на село Боровица, са организирани издирвателни действия. В хода на операцията по разкриването на престъплението полицаите установили двама мъже на 53 и 55 години от община Черноочене, които са задържани за срок до 24 часа като съпричастни към кражбата. Елитните животни били укрити в гориста местност, намерени са от полицията и са върнати на собственика. Извършен е оглед на мястото на произшествието. Образувано е досъдебно производство за кражба.", "date": "2019.04.16", "title": "Кърджали: Кражба на елитни ловни кучета е разкрита в Ардино"}
{"url": "http://www.focus-news.net/news/2019/04/16/2647152/kardzhali-oblastniyat-upravitel-nikola-chanev-shte-iznese-otkrit-urok-pred-gimnazisti-vav-vrazka-s-initsiativata-na-tsveta-karayancheva-za-otbelyazvane-na-140-g-ot-tarnovskata-konstitutsiya.html", "text": "Областният управител Никола Чанев ще изнесе открит урок по Конституция пред гимназисти във връзка с инициативата на председателя на Народното събрание Цвета Караянчева за отбелязване на 140 години от Търновската конституция. Това съобщиха от  Областна администрация - Кърджали .  \r\nВ началото на 1879 година току-що освободена България прави първите си стъпки като автономна държава. И най-важната от тези стъпки е свикването на Учредително събрание, което да приеме основен закон – Конституция. Като приема своя Конституция и дава началото на парламентарния живот в страната, България заявява на света, че вече е самостоятелна и независима и от този момент нататък сама ще чертае съдбините си. По повод 140-ата годишнина от приемането на Търновската конституция във всички български училища ще се проведе Урок по Конституция. Инициативата е на председателя на Народното събрание Цвета Караянчева и се осъществява със съдействието на Министерството на образованието. Целта на Урока по Конституция е да запознае учениците с историческите факти, съпътстващи работата на Учредителното събрание и изготвянето на първия български основен закон. В Кърджали откритият урок ще се започне от 14.00 часа в актовата зала на СУ \"Отец Паисий\".  \r\nДарина ДЕЕНИЧИНА", "date": "2019.04.16", "title": "Кърджали: Областният управител Никола Чанев ще изнесе открит урок пред гимназисти във връзка с инициативата на Цвета Караянчева за отбелязване на 140 г. от Търновската конституция"}
{"url": "http://www.focus-news.net/news/2019/04/16/2647157/pleven-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в Плевенска област. Това съобщиха за  Радио „Фокус“  от Областно пътно управление - Плевен. Пътните настилки са сухи. Температурите са над нулата. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на Долни Дъбник, град Искър, Кнежа, до с. Чомаковци. Очаква се дейностите да приключат до 4 юли.  \r\nВъведена е временна организация на движението в Плевен до края на месеца поради ремонт на ул. „Иван Вазов“. Организацията е в сила за улиците „Цар Борис III”, „Иван Вазов” и „Цанко Церковски”. Строителните работи се извършат със спиране на движението на моторни превозни средства по ул. „Иван Вазов” в участъка след кръстовището с ул. „Цар Борис III” до кръстовището с ул. „Д. Константинов”. Движението на превозни средства по ул. „Цар Борис III” в участъка от кръстовището на ул. „Д. Попов” до кръстовището с ул. „Цанко Церковски” се осъществява еднопосочно. По ул. „Цар Борис III” в участъка след кръстовището с ул. „Цанко Церковски” до паркинга на хотел „Ростов” движението е двупосочно. По ул. „Цар Борис III” пред Макси център преди кръстовището с ул. „Цанко Церковски” в посока ул. „Д. Константинов” движението е само надясно след знака. Движението по ул. „Цанко Церковски” е забранено за влизане от кръстовището с ул. „Д. Константинов” в посока ул. „Цар Борис III”, като е и ограничено паркирането.  \r\nВиолета КРЪСТЕВА", "date": "2019.04.16", "title": "Плевен: С нормална интензивност е трафикът по пътищата в областта"}
{"url": "http://www.focus-news.net/news/2019/04/16/2647141/premierat-boyko-borisov-uchreditelnoto-sabranie-postiga-balans-mezhdu-sblasaka-na-idei-i-politiki-i-stremezha-za-edinenie-po-natsionalnite-kauzi.html", "text": "140-годишнината от приемането на Търновската конституция, която отбелязваме днес, е символ на свобода и желание за независимост. Днес с чувство на национална гордост си спомняме, че българският народ се справя успешно с предизвикателството да изгради собствени държавни институции и да приеме своя конституция, полагайки стабилните основи на политическия и правов ред след Освобождението. Това написа премиерът Бойко Борисов във „Фейсбук“ по повод 140-годишнината от приемането на Търновската конституция. „Първият основен закон е от огромно значение за развитието на страната ни, заради което се отнасяме с дълбоко уважение и почит към историческото дело. Учредителното събрание постига баланс между сблъсъка на идеи и политики и стремежа за единение по националните каузи. Това ключово разбиране за работата в интерес на обществото е еднакво валидно и необходимо днес, така че националният ни девиз „Съединението прави силата“ да пренесе силното си послание и за бъдещите поколения. Честит празник!“, пише още министър-председателят.", "date": "2019.04.16", "title": "Премиерът Бойко Борисов: Учредителното събрание постига баланс между сблъсъка на идеи и политики и стремежа за единение по националните каузи"}
{"url": "http://www.focus-news.net/news/2019/04/16/2647158/pleven-400-kilograma-nelegalen-tyutyun-i-edna-spetsializirana-mashina-za-naryazvane-sa-izzeti-pri-aktsiya-na-politsai.html", "text": "400 килограма нелегален тютюн и една специализирана машина за нарязване на  са иззети при акция на полицаи. Това съобщиха от пресцентъра на  ОД МВР- Плевен . Вчера служители на сектор „Противодействие на икономическата престъпност“ и специализирани полицейски сили към ОДМВР-Плевен са извършили претърсване на адрес в село Буковлък. В имота на 43-годишен са установили 5 кашона и 42 чувала, пълни със ситно нарязан тютюн без акцизен бандерол. Общото количество на намерения тютюн е 400 килограма. При проверката полицейските служители открили и машина за нарязване на тютюн. По случая е уведомен дежурен разследващ полицай и районен прокурор при РП – Плевен. Образувано е досъдебно производство за извършено престъпление по  НК. Работата по досъдебното производство продължава.", "date": "2019.04.16", "title": "Плевен: 400 килограма нелегален тютюн и една специализирана машина за нарязване са иззети при акция на полицаи"}
{"url": "http://www.focus-news.net/news/2019/04/16/2647161/yordan-yordanov-kmet-na-dobrich-po-grafik-se-izpalnyavat-stroitelnite-raboti-po-bul-dobrudzha-i-ul-nikola-petkov.html", "text": "По график се изпълняват строителните работи по бул. „Добруджа“ и ул. „Никола Петков“. Това заяви кметът на Добрич Йордан Йорданов, предаде кореспондентът на  Радио „Фокус” . Ремонтите на двете пътни отсечки са по проект на Община град Добрич. Предвидено е да бъде цялостно ремонтирана ул. „Никола Петков“, а бул. „Добруджа“ – в най-компрометираната му част в посока кв. „Рилци“. Очаква се през месец май да започне асфалтирането на двете пътни отсечки, посочи кметът. В момента се реализират подготвителни работи по отношение на нивелация и поставяне на бордюри. Проектът „Подобряване на връзката с мрежата TEN-T в трансграничния регион Меджидия – Добрич“ е на стойност 15 624 662 лв. Йордан Йорданов допълни, че предстои ремонтирането и на много други малки и по-големи улици в Добрич. \r\nЖулиета НИКОЛОВА", "date": "2019.04.16", "title": "Йордан Йорданов, кмет на Добрич: По график се изпълняват строителните работи по бул. „Добруджа“ и ул. „Никола Петков“"}
{"url": "http://www.focus-news.net/news/2019/04/16/2647163/kardzhali-okrazhniyat-prokuror-zhelyazko-stefanov-shte-iznese-otkrit-urok-za-istoriyata-na-konstitutsiyata-v-uchilishte-hristo-botev-v-grada.html", "text": "Окръжният прокурор Желязко Стефанов и младши прокурор Веско Ириков ще изнесат открит урок за историята на конституцията в училище „Христо Ботев“ в Кърджали. Пред  Радио „Фокус“  младши прокурор Веско Ириков от Районна прокуратура – Кърджали каза, че инициативата е във връзка с Деня на отворените врати за Деня на българската Конституция и професионалния празник на юриста. Лекцията ще се състои в 13.30 часа в актовата зала на училището и е посветена е на отбелязването на 140 години от приемането на Търновската конституция – първият български основен закон. Темата на лекцията ще бъде за историята на българската конституция от създаването до наши дни, за професията на прокурора, за правата и задълженията на гражданите. \r\nДарина ДЕЕНИЧИНА", "date": "2019.04.16", "title": "Кърджали: Окръжният прокурор Желязко Стефанов ще изнесе открит урок за историята на конституцията в училище „Христо Ботев“ в града"}
{"url": "http://www.focus-news.net/news/2019/04/16/2647164/glavniyat-prokuror-sotir-tsatsarov-predlozhenieto-za-promeni-na-pravosadniya-ministar-ne-e-za-prekratyavane-na-mandati-a-za-prozrachnost.html", "text": "Предложението за промени в правосъдната система на министъра на е за предсрочно прекратяване на мандати. То е за въвеждане на механизъм, при който така наречените трима големи, сред които в момента съм и аз, да могат да бъдат разследвани и срещу тях да се провежда дисциплинарно или наказателно производство в случай на обвинения за тежки престъпления или нарушения на служебните задължения. Това каза пред журналисти във Велико Търново, където присъства на 140 години от приемането на Търновската конституция, главният прокурор на България Сотир Цацаров, предаде репортер на  Радио \"Фокус\"-Велико Търново . Коментарът му е по повод приемането на ясни критерии и процедури, при които могат предсрочно да бъдат прекратявани мандатите на председателите на двете върховни съдилища и главния прокурор. Той коментира и, че предложението среща разбиране и силна подкрепа от Европейската комисия. \"Не става дума за предсрочно прекратяване\", допълни още Цацаров. Той честити днешния празник на всички юристи, търновци и българи и призова да сме по-обединени и единни.  \r\nЛуиза ТРАНЧЕВА", "date": "2019.04.16", "title": "Главният прокурор Сотир Цацаров: Предложението за промени на правосъдния министър не е за прекратяване на мандати, а за прозрачност"}
{"url": "http://www.focus-news.net/news/2019/04/16/2647160/tass-dvama-pozharnikari-i-edin-politsay-sa-postradali-pri-gasene-na-pozhara-v-notr-dam.html", "text": "Двама полицаи и един пожарникар са били леко ранени по време на пожар в катедралата Нотр Дам дьо Пари. Това съобщи във вторник противопожарната служба в Париж в социалната мрежа „Туитър“, цитирана от  TACC . \r\n\"Двама полицаи и един пожарникар бяха леко ранени\", се казва в доклада. \r\nОтбелязва се също, че гасенето на пожар е извършено за повече от девет часа, като са участвали около 400 пожарникари. \r\nВ резултат на пожара са пострадали горната част на кулата, часовникът на катедралата и по-голямата част от покрива. Според предварителни данни ремонт е довел до пожар в горните нива на катедралата. Градската прокуратура започна разследване заради увреждане на имущество поради непредпазливост във връзка с пожара.  Юлиян Марков", "date": "2019.04.16", "title": "ТАСС: Двама пожарникари и един полицай са пострадали при гасене на пожара в Нотр Дам"}
{"url": "http://www.focus-news.net/news/2019/04/16/2647162/kmetat-na-sofiya-yordanka-fandakova-izprati-pismo-do-kmeta-na-parizh-an-idalgo-po-povod-pozhara-v-katedralata-notr-dam-dyo-pari.html", "text": "С голяма тъга приех новината за пожара, сполетял „Нотр Дам дьо Пари“. Катедралата не е единствено културно – историческа и религиозна ценност, тя е един от обичаните, разпознавани и вечни символи на Париж, свидетел на славната история на френската столица. Това се казва в писмото на кмета на София Йорданка Фандъкова до кмета на Париж Ан Идалго, съобщиха от пресцентъра на  Столична Община . \r\nВ писмото на кмета на София се посочва също -  „Убедена съм, че тази сериозна загуба ще мобилизира духа, вярата и сърцето на всички съпричастни към възстановяването на катедралата и ще възвърне блясъка на символа на Париж  и европейската култура. В мислите си аз и жителите на София сме с Вас в трудното изпитание, пред което сте изправени, но съм убедена, че ще вложите всичките си професионални и лични качества за по – бързото възраждане на сградата.“", "date": "2019.04.16", "title": "Кметът на София Йорданка Фандъкова изпрати писмо до кмета на Париж Ан Идалго по повод пожара в катедралата „Нотр Дам дьо Пари“"}
{"url": "http://www.focus-news.net/news/2019/04/16/2647165/shumen-goryala-e-kashta-na-ul-tsar-asen-v-novi-pazar.html", "text": "В 22:04 часа на 15 април било прието съобщение за пожар в имот на ул. „Цар Асен“ в Нови пазар. Това съобщиха от  ОДМВР-Шумен . Към адреса бил насочен екип, който заварил къща на 48-годишен мъж, обхваната в пламъци. В непосредствена близост била запалена и горяла покривна конструкция на постройка от около 20 кв. м. В пожара били унищожени 80 кв. м. от разгърната площ на сграда, мебели. Два екипа са гасили пламъците.  Причините са в процес на установяване. Пожарът бил погасен с 10 тона вода.", "date": "2019.04.16", "title": "Шумен: Горяла е къща на ул. „Цар Асен“ в Нови пазар"}
{"url": "http://www.focus-news.net/news/2019/04/16/2647167/mon-zapochva-kandidatstvaneto-po-natsionalna-programa-motivirani-uchiteli.html", "text": "До 8 май 2019 година могат да се подават заявления за включване в националната програма на МОН „Мотивирани учители“.  Това съобщиха от пресцентъра на  МОН . До 80 преподаватели с опит (над 8 години) ще могат да бъдат подбрани, за да преподават математика, физика и астрономия, информатика и информационни технологии в училища в региони, където има недостиг на педагогически специалисти. В трудовите им договори се предвижда увеличение на възнаграждението с 300 лева и средства за покриване на наем в размер на 200 лева на месец за срок от 12 месеца или за възстановяване на транспортни разходи на пътуващи учители за същия период.  \r\nДругата възможност за кандидатстване е за специалисти с висше образование, които искат да придобият професионална квалификация „учител“ по математика, физика и астрономия, информатика, информационни технологии и чужди езици. Те могат да подават документи до 24 април т.г. При неизпълнение на определената квота от специалисти незаетите места, ще се попълват със желаещи да придобият професионална квалификация „учител“ по биология и здравно образование и по химия и опазване на околната среда. Одобрените участници ще бъдат включени във въвеждаща обучителна програма преди началото на учебната година, която ще се води от обучителни организации и институции.  \r\nОбученията ще се осъществяват от висшите училища в едногодишна задочна форма. Средствата за обучения са в размер на 1200 лева за един участник, разходи за нощувки – 40 лева и транспорт на обучаемите – 80 лева за участник.  \r\nПрограмата предвижда и обучение на до 150 педагогически специалисти, които да придобият допълнителна квалификация, за да могат да преподават освен по своята специалност по математика, физика и астрономия, информатика, информационни технологии, чужд език и религии. Всяко регионално управление на образованието ще проучи потребности на училищата до 8 май т.г. До 30 юни всяко РУО би трябвало да предостави в МОН списък на участници в програмата.", "date": "2019.04.16", "title": "МОН: Започва кандидатстването по национална програма „Мотивирани учители“"}
{"url": "http://www.focus-news.net/news/2019/04/16/2647168/shumen-goryala-e-kashta-v-selo-dragoevo-spaseni-sa-tri-sasedni-sgradi.html", "text": "В 04.00 часа на 16 април в оперативната дежурна част на ОДМВР-Шумен бил приет сигнал за пожар в къща в село Драгоево. Към ул. „Крайречна“ бил насочен противопожарен екип от районната служба във Велики Преслав. Това съобщиха от  ОДМВР-Шумен . След пристигане на място огнеборците заварили покривът на къщата в пламъци и повикали на помощ в гасенето втори екип от шуменската пожарна. Предполагаема причина за възникване на пожар в имота на 40-годишния Ц.Т. е късо съединение в електрическата инсталация. Пламъците унищожили 140 кв. м. покривна конструкция, мебели, техника, домашно имущество, 2 тона фураж, зайци. Пламъците били погасени с 22 тона вода. Спасени са три сгради.", "date": "2019.04.16", "title": "Шумен: Горяла е къща в село Драгоево, спасени са три съседни сгради"}
{"url": "http://www.focus-news.net/news/2019/04/16/2647170/zapochna-sreshtata-na-premiera-boyko-borisov-s-gruzinskiya-mu-kolega-mamuka-bahtadze.html", "text": "Започна срещата на министър-председателя Бойко Борисов с премиера на Грузия Мамука Бахтадзе, който е на официално посещение в България. Това съобщиха от  правителствената информационна служба . След като българският премиер го приветства с добре дошъл и то в деня, в който отбелязваме 140-годишнината от приемането на Търновската конституция, гостът подчерта, че се радва да бъде за първи път у нас в качеството си на министър-председател именно днес. Министър-председателите Борисови и Бахтадзе обсъждат активизирането на икономическите и търговските отношения и сътрудничеството в сферата на инфраструктурата, транспорта и енергетиката между България и Грузия. Следва пленарна среща между двете делегации. С грузинския министър-председател Мамука Бахтадзе са министърът на външните работи на Грузия Давид Залкалиани, зам.-министърът на икономиката и устойчивото развитие Акаки Сагирашвили и председателят на Комисията по външна политика в парламента на Грузия - Софио Кацарава. От българска страна с премиера Бойко Борисов ще бъдат вицепремиерът и министър на външните работи Екатерина Захариева и зам.-министърът на икономиката Лилия Иванова.", "date": "2019.04.16", "title": "Започна срещата на премиера Бойко Борисов с грузинския му колега Мамука Бахтадзе"}
{"url": "http://www.focus-news.net/news/2019/04/16/2647171/yohanes-han-prezidentat-chiyto-mandat-izticha-da-ne-se-namesva-v-sadebnite-protseduri.html", "text": "Еврокомисарят по разширяването Йоханес Хан даде интервю за  \"Независим\" , в което призова президента Георги Иванов да не се намесва в съдебните процедури, предупреждавайки го косвено да не амнистира осъдените в процеса за насилието в парламента от 27 април 2017 година.  \r\nХан също така се надява, че Преспанският договор няма да бъде принесен в жертва заради партийно-политически причини като се има предвид, че е част от кампанията за президентските избори. Според него, ще бъде безотговорно, ако ЕС не изпълни обещанията, които даде, включително и Македония. \r\n„Европейската комисия ще публикува докладите за напредъка на страните в края на май. Ако Северна Македония продължи реформите - а аз не се съмнявам в това - този осезаем напредък, както и историческия пробив около Преспанския договор, ще бъдат ясно отразени в нашата оценка. След това, държавите-членки трябва да вземат решение, което, надяваме се, ще бъде положително и ще дойде бързо, колкото може, т.е. на Съвета през юни. \r\nЗапитан, защо някои от европейските държави, все още имат резерви относно започването на преговори с Македония, той обясни: \r\nНаистина, добре е известно, че някои страни имат резерви - както можахте да видите вече през юни миналата година. Но се надявам, че в същото време държавите-членки имаха възможност да видят, че правителството в Скопие извършва значителни реформи, като създаването на Агенцията за борба с корупцията, реформи в областта на правосъдието, където е в ход закона за Специализираната прокуратура и за свободата на медиите. Правителството също така си сътрудничи с опозицията, с гражданското общество и с различните етнически групи в обществото, което е важно за добра функционираща демокрация. \r\nАз отправям най-широк възможен апел към държавите-членки въз основа на добре основани аргументи: преди всичко процесът на присъединяване не може да бъде еднопосочна улица. Ако нашите страни партньори изпълнят реформите, държавите-членки на ЕС трябва да задвижат процеса на присъединяване към следващия етап. Придържането към нашите обещания е въпрос на доверие на ЕС. Второ, евроинтеграцията на Западните Балкани е в интерес на Съюза: това създава стабилност, просперитет, както и демократични и интегрирани общества в нашето непосредствено съседство. Перспективата за членство в ЕС е основен двигател на реформите. Трето, би било безотговорно, ако ЕС не изпълни своите обещания. Не само защото това би могло да доведе до разстройване на реформите, но и заради нашите конкуренти в региона, като Китай, Турция, Русия, които имат различни интереси и могат да се възползват от нашето колебание и да увеличат своето влияние . Ако ЕС наистина иска да стане глобален играч, трябва да интегрираме Западните Балкани и да обединим силите си в справянето с общите предизвикателства като миграцията, климатичните промени и организираната престъпност. \r\nНа въпрос защо кандидатурата на Македония е разглеждана в пакет с Албания, Хан отговори:  \r\n„Принцип в процеса на присъединяване към ЕС, което се повтаря и в нашата стратегия за Западните Балкани, приета миналата година, е, че оценяваме страните въз основа на техните индивидуални заслуги. Този индивидуален напредък със сигурност ще се отрази в докладите за  страната.  Юлиян Марков", "date": "2019.04.16", "title": "Йоханес Хан: Президентът, чийто мандат изтича, да не се намесва в съдебните процедури"}
{"url": "http://www.focus-news.net/news/2019/04/16/2647173/targovishte-33-godishen-mazh-ot-popovo-e-postradal-pri-poboy-pred-hranitelen-magazin-v-grada.html", "text": "На 15 април 2019 г., около 19.00 часа, пред хранителен магазин в град Попово е възникнал скандал, в резултат на който 33-годишен мъж от същия град е нанесъл побой и е причинил средна телесна повреда – избит зъб, на свой 36-годишен съгражданин. Това съобщиха от  ОДМВР-Търговище . Пострадалият е настанен в МБАЛ-Търговище за наблюдение, без опасност за живота. Извършителят на деянието е задържан за срок до 24 часа на основание чл. 72, ал. 1, т. 1 от Закона за МВР. На двамата са взети кръвни проби за химическо изследване. По случая е образувано досъдебно производство по чл. 129 от Наказателния кодекс.", "date": "2019.04.16", "title": "Търговище: 33-годишен мъж от Попово е пострадал при побой пред хранителен магазин в града"}
{"url": "http://www.focus-news.net/news/2019/04/16/2647174/burgas-originalite-na-tarnovskata-i-srebarnata-konstitutsiya-shte-badat-izlozheni-v-kulturen-tsentar-morsko-kazino-ot-3-do-8-may.html", "text": "По инициатива и покана на Община Бургас, от 3 до 8 май ще гостуват оригиналите на Търновската и Сребърната конституция. Това съобщиха от пресцентъра на  Общината . Те ще бъдат изложени в Културен център \"Морско казино\", където всеки ще може да ги види при вход свободен. Двата безценни документа ще са част от по-голяма изложба, посветена на 140 години от приемането на Търновската конституция, които се навършват днес, 16 април 2019 г. Тя ще включва още експонати от Националния литературен музей, както и спомени за бургаската следа в Учредителното събрание, предоставени от местния държавен архив. На 3 май двете реликви ще бъдат посрещнати в Бургас с военни почести. \r\nНа 16 април 1879 г. представителите на българския народ, събрани в старата българска столица, приемат Търновската конституция. Тя е първият ни основен закон, възродил България за нов политически живот след петвековното иго, проправил пътя й към модерната европейска държавност. Търновската конституция е написана в традицията на българските интелектуалци от освободителните борби и с участието на юристи и други българи, получили висшето си образование във водещи университети в Европа. \r\nС промените в основния закон, приети на 9 юли 1911 г., е издадена \"Сребърната конституция\", наричана така, защото нейната корица е изработена от ковано сребро с позлата. В нея има изменения, насочени към разширяване правата на правителството и на държавния глава, който официално получава титлата \"цар на българите\", като израз на стремежа към национално единение.", "date": "2019.04.16", "title": "Бургас: Оригиналите на Търновската и Сребърната конституция ще бъдат изложени в Културен център \"Морско казино\" от 3 до 8 май"}
{"url": "http://www.focus-news.net/news/2019/04/16/2647175/smetnata-palata-20-partii-ne-podadoha-finansovite-si-otcheti-za-2018-g.html", "text": "128 политически партии подадоха в Сметната палата годишните си финансови отчети и списъците на дарителите си за 2018 г., като спазиха изискванията за представянето им и предвидения в Закона за политическите партии (ЗПП) срок, който изтече на 1 април. Не са подали годишни финансови отчети общо 20 партии. Това съобщиха от  Сметната палатa . От тях действащи са 8 партии: ПП „Български земеделски съюз“, ПП „ВОТ-консерватори“, ПП „Гражданска сила“, ПП „Движение експерти за регионите“, ПП „ДЕОС (Движение за европейско обединение и солидарност)“, ПП „Другата България“, ПП „Обединена България“ и ПП „Федерация активно гражданско общество“. \r\nОстаналите 12 партии, които не са подали отчети, са прекратени през 2018 г.: ПП „Алтернативно социалистическо обединение-независими“, ПП „Българска индустриално аграрна партия“, ПП „Гражданско движение глас“, ПП „Народняшка земеделска партия Никола Петков“, ПП „Национално патриотично обединение“, ПП „Нова Европа“, ПП „Обединение достойна България“, ПП „Отечествена партия на труда“, ПП „Политическо движение заедно за Сливен“, ПП „Северна лига“, ПП „Съюз България“ и ПП „Черноморец“. \r\nСметната палата ще уведоми прокуратурата за това, че 6 от неподалите отчети партии правят това нарушение за втора поредна година: ПП „Български земеделски съюз“, ПП „ВОТ-консерватори“, ПП „Гражданска сила“, ПП „Другата България“, ПП „Обединена България“ и ПП „Федерация активно гражданско общество“. Според чл. 40, ал. 1, т. 4 от ЗПП - „Софийски градски съд постановява разпускане на политическа партия когато „не е подала годишните си финансови отчети пред Сметната палата за две последователни години“, като „Решението на съда се постановява по иск на прокурора“ (чл. 40, ал. 2 от ЗПП). \r\nОсвен това отчетите на 2 партии – ПП „Движение за равноправен обществен модел (ДРОМ)“ и ПП „Съюз за отечеството“, са подадени след законоустановения срок, но са спазени изискванията на ЗПП (чл. 34, ал. 5) относно формата, съдържанието и начина на представяне. \r\nСъгласно ЗПП, ще бъдат глобени всички партии, които не са представили отчети, както и тези, чийто отчети са представени след законовия срок. Имуществената санкция е в размер от 5000 до 10 000 лв. \r\nСметната палата публикува списъци на политическите партии: \r\n-   чиито годишни финансови отчети за 2018 г. са представени в Сметната палата в законовия срок и отговарят на изискванията на Закона за политическите партии; \r\n- чиито годишни финансови отчети за 2018 г. са представени в Сметната палата след законовия срок и отговарят на изискванията Закона за политическите партии; \r\n-  непредставили в Сметната палата годишните си финансови отчети за 2018 г. съгласно изискванията на Закона за политическите партии; \r\n- които са получили държавна субсидия през 2018 година, съгласно чл. 34, ал. 6 от ЗПП. \r\nГодишните финансови отчети на политическите партии за 2018 г. могат да се   \r\nвидят на интернет страницата на Сметната палата в раздел „Контрол-партии“, подраздел „Отчети“. \r\nСметната палата започва ежегодния си одит на финансовата дейност, приходите, разходите и управлението на предоставеното имущество на политическите партии, които през предходната година са получавали държавна субсидия, ползвали предоставени им помещения - държавна или общинска собственост, и са участвали в избори.", "date": "2019.04.16", "title": "Сметната палата: 20 партии не подадоха финансовите си отчети за 2018 г."}
{"url": "http://www.focus-news.net/news/2019/04/16/2647177/pazardzhik-vremenno-dvizhenieto-se-osashtestvyava-samo-v-izprevarvashtata-lenta-ot-km-99-do-km-100-na-am-trakiya-v-posoka-burgas-poradi-remont.html", "text": "Временно движението се осъществява само в изпреварващата лента от км 99 до км 100 на АМ \"Тракия\" в посока Бургас поради ремонтни дейности. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост, спазвайки пътната сигнализация.", "date": "2019.04.16", "title": "Пазарджик: Временно движението се осъществява само в изпреварващата лента от км 99 до км 100 на АМ \"Тракия\" в посока Бургас поради ремонт"}
{"url": "http://www.focus-news.net/news/2019/04/16/2647155/kmetat-na-veliko-tarnovo-daniel-panov-na-dneshnata-data-predi-140-godini-sa-polozheni-osnovite-na-izgrazhdaneto-na-darzhavnostta-v-svobodna-balgariya.html", "text": "На днешната дата преди 140 години в Търново са положени основите на изграждането на държавността в свободна България. Това се случва с изработването и приемането на първия български основен закон, останал завинаги в историята с името „Търновската конституция“. Това се посочва в  поздравителен адрес  на кмета на Община Велико Търново Даниел Панов. \"Нашите предци – първите законотворци, избират европейския път пред свободната ни държава. От изостанала провинция и територия, България се превръща в съвременна държава с гражданско общество. Търновската конституция – основният закон, издига на водещо място най-важните демократичните принципи, човешките права и свободи, равноправието\", заявява още Панов. Той допълва, че Конституцията е този програмен документ, който отразява волята на българския народ. \"През 1879 година нашите предци се доказват като истински държавници с визия за бъдещето. И макар да имат люти спорове помежду си, те се обединяват заради любовта към своята родина. Благодарение на делото им България се нарежда сред най-модерните по своето устройство европейски и световни държави\", каза още Даниел Панов. \"Трябва да помним, че Търновската конституция е достижение на целия български народ и това достижение е много силен повод за нашата национална гордост. Нека следваме начертания път – да бъдем силна европейска държава с истинско гражданско общество. Така, както са пожелали и нашите предци преди 140 години, създавайки Търновската конституция. Нека помним техните завети и уроците, които историята ни дава – а именно: единство в името на България и Велико Търново. Честит празник, великотърновци! Честит професионален празник на всички юристи!\", се посочва още в позицията на кмета.", "date": "2019.04.16", "title": "Кметът на Велико Търново Даниел Панов: На днешната дата преди 140 години са положени основите на изграждането на държавността в свободна България"}
{"url": "http://www.focus-news.net/news/2019/04/16/2647180/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и  Община Пещера „Здравей, Пещера“  днес ще чуете повече за спечеления от община Пещера проект за изграждане на три спортни площадки. Ще разберем и колко средства бяха събрани от Благотворителния великденски базар на Кризисния център в родопския град. Събеседник по темата ще бъде Мария Чешмеджиева, директор на Центъра. В село Радилово ще бъдат отбелязани 143 години от Априлското въстание –  какъв е приносът на радиловци за въстанието ще коментираме с Марена Вачкова, председател на читалище „Зора“ в селото.  \r\nТелефоните за връзка със студиото са 0885 606692 и 034  420020.", "date": "2019.04.16", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/04/16/2647169/api-nad-5-000-prevozni-sredstva-preminavat-na-den-po-uchastaka-na-pat-i-5-kardzhali-makaza-kray-selo-zagorsko-dosega-v-rayona-na-krastovishteto-ne-e-imalo-patni-intsidenti.html", "text": "Кръстовището на път I-5 Кърджали – Маказа при село Загорско е проектирано, построено и сигнализирано по всички правила на нормативната уредба, по които са изградени всички кръстовища. По повод пътния инцидент в неделя Агенция „Пътна инфраструктура“ (АПИ) апелира всички експерти от неправителствения сектор и медиите да се въздържат от разпространяването на необосновани и невярни твърдения.  \r\nПроектът за пътна сигнализация е изготвен съобразно Закона за движение по пътищата и е съгласуван от „Пътна полиция“. Това съобщиха от пресцентъра на  АПИ . Средно на денонощие в участъка преминават над 5 000 превозни средства и от пускането на отсечката в експлоатация през 2014 г. досега в района на кръстовището при село Загорско няма пътни инциденти.", "date": "2019.04.16", "title": "АПИ: Над 5 000 превозни средства преминават на ден по участъка на път I-5 Кърджали - Маказа край село Загорско, досега в района на кръстовището не е имало пътни инциденти"}
{"url": "http://www.focus-news.net/news/2019/04/16/2647181/smolyan-ofitsialna-tseremoniya-po-otkrivane-na-iztsyalo-renoviranata-dg-buratino-shte-se-provede-v-grada-na-17-april.html", "text": "Официална церемония по откриване на обект по проект № BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\", който се осъществява с финансовата подкрепа на Оперативна програма „Региони в растеж” 2014–2020, съфинансирана от Европейския съюз чрез Европейски фонд за регионално развитие, ще се проведе до входа на Детска градина (ДГ) „Буратино“ на ул. Училищна №7 в Смолян от 10.00 часа на 17 април 2019 г. (сряда). Това съобщиха от пресцентъра на  Община Смолян . \r\nЦеремонията ще представи изпълнените строителни дейности, постигнатите резултати и изцяло реновираната ДГ \"Буратино\".", "date": "2019.04.16", "title": "Смолян: Официална церемония по откриване на изцяло реновираната ДГ \"Буратино\" ще се проведе в града на 17 април"}
{"url": "http://www.focus-news.net/news/2019/04/16/2647159/tsvetan-tsvetanov-gerb-uchreditelite-izrabotvat-blestyasht-za-vremeto-si-osnoven-zakon-koyto-ochertava-oblika-na-balgariya-aktualen-i-do-dnes-demokratichna-moderna-i-evropeyska.html", "text": "Днес се навършват 140 години от приемането на Търновската конституция. Преди толкова много години учредителите изработват блестящ за времето си основен закон, който ясно очертава облика на България, актуален и до днес - демократична, модерна и европейска. Това написа зам.-председателят на ГЕРБ Цветан Цветанов във  „Фейсбук“  по повод 140 години от приемането на Търновската конституция. „Да се числим днес към силна и свободна Европа е вековен дар от учредителите, а споменът за тяхното велико дело и днес ни изпълва с гордост и вълнение“, заявява той. „На 16 април отбелязваме и Деня на юриста. Използвам възможността да благодаря на всички юристи за неуморния им труд и за безценния им принос в спазването на реда и законността. Още веднъж - честит празник за всички!“, пише още Цветанов.", "date": "2019.04.16", "title": "Цветан Цветанов, ГЕРБ: Учредителите изработват блестящ за времето си основен закон, който очертава облика на България, актуален и до днес - демократична, модерна и европейска"}
{"url": "http://www.focus-news.net/news/2019/04/16/2647182/milena-damyanova-gerb-tselta-e-da-imame-obrazovano-pokolenie-koeto-da-mozhe-da-zhivee-v-usloviyata-na-industriya-40.html", "text": "Целта е да имаме образовано поколение, което да може да живее в условията на Индустрия 4.0, когато и професиите ще са различни, работниците – други, а изкуственият интелект ще е част от нашето ежедневие. Когато говорим за европейски програми и за европейски пари, става въпрос за нашите програми и за нашите пари. Зависи от всеки един от нас да имаме образовани поколения и да имаме силна икономика, която да ни направи по – богати и да живеем по – добре. Нека инвестираме сега, а не утре“, каза народният представител Милена Дамянова, председател на Комисията по образование и наука в 44-тото Народно събрание по време на провелия се в зала “Европа“ на Доходното здание в Русе граждански диалог на тема образование. Това съобщиха от пресцентъра на  ПП ГЕРБ . Форумът е част от платформата за граждански диалог \"Европа в нашия дом\".  „Затова решихме да правим промяна в учебните програми и затова решихме да инвестираме в професионалното образование“, коментира в тази връзка Милена Дамянова.  \r\nОт 2009 година по ОП „Развитие на човешките ресурси“ и по ОП „Наука и образование за интелигентен растеж над 75 млн. лева са инвестирани в ученически и студентски практики. Над 25 млн. лева от 2009 година насам са насочени за образование и обучение на възрастни хора. 6.8 млн. лева са инвестирани в Русенска област по двете оперативни програми, стана ясно по време на събитието. \r\n„По темата образование можем до голяма степен да водим положителен разговор за нашето общо бъдеще, загрижени за нашите деца“, отбеляза в експозето си министърът на образованието и науката Красимир Вълчев.  \r\nМинистърът изтъкна, че сред основните цели на министерството и държавата като цяло е да имаме високообразовани и конкурентни деца и младежи, а също така и мотивирани учители с постоянна квалификация, професионално израстване и висок социален статус. Той се спря на нуждата от развитие на ключовите компетентности, необходими за времето на Индустрия 4.0 с оглед постигането на успешна личностна и професионална реализация. Вълчев коментира основните аспекти от проблемите в образователната система, сред които е ранното отпадане от училище, възнагражденията на учителите, финансирането и пр.  \r\n„За да сме конструктивни като град, област и държава, трябва да инвестираме в образованието. Винаги говорим, че образованието е основен приоритет. Кметовете на Русе, Иваново, Две могили, които са в залата, доказват това“, заяви при откриването Пламен Нунев.  \r\n„За следващия програмен период всички трябва да се борим за повече европейски средства за образованието“, призова той представителите на местната власт, директорите и учителите, като даде пример за случилото се през настоящия  - много обновени с европейски средства учебни заведения в Русе. \r\n„За 8 години в града са инвестирани над 200 млн. евро“, подчерта кметът на Община Русе. „Дава се прекрасен и европейски облик на училищата и детските градини благодарение на членството ни в Европейския съюз“, посочи Пламен Стоилов. По тази причина той призова учителите и директорите да бъдат „моторите“ на мотивацията за нашето членство в ЕС. \r\n„Обществото трябва да има моралните стожери в лицето на учителите, църквата, администрацията“, заяви още Стоилов, като изрази позицията си, че нашите деца трябва да бъдат пълноценни граждани на европейска и демократична България. Това ще стане само с единодействието и изпълнението на общи приоритети на законодателната, изпълнителната и местната власти. \r\nУчастие в срещата взеха още народните представители от ГЕРБ – Русе Светлана Ангелова и Андриан Райков, заместник – областните управители Валентин Колев и Свилен Иванов, председателите на общинските съвети в Русе, Бяла, общински съветници от региона, кметът на община Русе Пламен Стоилов, кметът на община Две могили Божидар борисов, кметът на Община Иваново Георги Миланов, директори, учители от детски и учебни заведения, представители на работодателски организации и бизнеса, на неправителствени и синдикални организации и граждани.", "date": "2019.04.16", "title": "Милена Дамянова, ГЕРБ: Целта е да имаме образовано поколение, което да може да живее в условията на Индустрия 4.0"}
{"url": "http://www.focus-news.net/news/2019/04/16/2647183/kardzhali-obrazuvano-e-dosadebno-proizvodstvo-sreshtu-roditel-neplatil-izdrazhka-na-dashterya-si-v-razmer-na-blizo-10-hil-leva.html", "text": "Образувано е досъдебно производство спрямо родител, неплатил издръжка на дъщеря си в размер на близо 10 000 лева. Това съобщиха от пресцентъра на   ОДМВР- Кърджали . Делото е образувано в РУ-Кърджали с постановление на Районна прокуратура. 45-годишният баща не е изплатил 120 месечни вноски на непълнолетната си дъщеря, след като е бил осъден по гражданско дело с решение на Районния съд в Кърджали. Натрупаната сума за изплащане е в размер 9 600 лв. Разследващ полицай продължава работата по случая.", "date": "2019.04.16", "title": "Кърджали: Образувано е досъдебно производство срещу родител, неплатил издръжка на дъщеря си в размер на близо 10 хил. лева"}
{"url": "http://www.focus-news.net/news/2019/04/16/2647186/pazardzhik-malko-nad-540-lv-byaha-sabrani-ot-blagotvoritelniya-velikdenski-bazar-na-krizisniya-tsentar-v-peshtera.html", "text": "Малко над 540 лв. бяха събрани от благотворителния Великденски базар на Кризисния център в Пещера, съобщи за  Радио „Фокус“ – Пазарджик  Мария Чешмеджиева, директор на Центъра. Петдневният базар бе част от поредица благотворителни инициативи за събирането на необходимите 30 000 лв. за изграждането на асансьор до петия етаж не сградата, където се помещава Кризисният център. „До момента благодарение на благотворителните акции са събрани над  е 14 000 лв. Благотворителните кампании ще продължат, като възнамеряваме да организираме и търг за продажба на картини, които са ни дарени от известни художници“, уточни Чешмеджиева. Тя каза също, че в момента в Кризисния център се помещава на петия етаж и се налага децата с увреждания да се изкачват пеша до там. Пространството е собственост на Фонд „ИГА“ и той е около 500кв.м и ние използваме половината част от етажа, като имаме намерения да ремонтираме и другата част. Към момента в Кризисния център са настанени седем деца, които са жертва на насилие. \r\nАлбена ЖИЛЕКОВА", "date": "2019.04.16", "title": "Пазарджик: Малко над 540 лв. бяха събрани от благотворителния Великденски базар на Кризисния център в Пещера"}
{"url": "http://www.focus-news.net/news/2019/04/16/2647187/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-april.html", "text": "„Софийска вода” временно ще прекъсне водоснабдяването в някои части на столицата на 17 април 2019 г. (сряда), съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Тайга“ в кв. „Орландовци“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- ул. „Тайга“ от ул. „Ком“ до ул. „Моравча“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тайга“, пред бл. 1А. \r\nВъв връзка с подмяна на спирателен кран на ул. „Солунска“ Център се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n- ул. „Солунска“ от бул. „Христо Ботев“ до ул. „Княз Борис I“; \r\n- ул. „Цар Самуил“ от ул. „Уилям Гладстон“ до ул. „Солунска“ ; \r\n- ул. „Ивайло“ от бул. „Христо Ботев“ до ул. „Цар Самуил“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ивайло“, ъгъла с ул. „Цар Самуил“.  \r\nВъв връзка с подмяна на сградно водопроводно отклонение на ул. 544 в кв. „Васил Левски“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: \r\n- ул. „Витиня“, ул. „Летоструй“, ул. 546, ул. 547. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 544 №13. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.04.16", "title": "„Софийска вода” временно ще прекъсне водоснабдяването в някои части на столицата на 17 април"}
{"url": "http://www.focus-news.net/news/2019/04/16/2647188/sport-prez-2020-godina-rali-dakar-shte-se-provede-v-sauditska-arabiya.html", "text": "Автомобилизъм: Изданието на Рали Дакар през 2020-та година ще се проведе в Саудитска Арабия, съобщиха организаторите на надпреварата. По този начин най-известното рали в света ще бъде извън Южна Америка за първи път от 2009-та година насам. Договорът със Саудитска Арабия е за пет години, като ралито отдавна не се провежда по традиционния маршрут в Западна Африка и пустинята Сахара заради политическата нестабилност и военните конфликти в района.", "date": "2019.04.16", "title": "Спорт: През 2020 година рали Дакар ще се проведе в Саудитска Арабия"}
{"url": "http://www.focus-news.net/news/2019/04/16/2647172/d-r-daniela-daritkova-gerb-radvam-se-che-opozitsiyata-e-sred-nas-na-tarzhestvenoto-zasedanie-na-narodnoto-sabranie-na-tozi-den-tryabva-da-pokazvame-edinstvo.html", "text": "Радвам се, че опозицията е сред нас на тържественото заседание на Народното събрание, на този ден трябва да показваме единство. Това каза председателят на ПГ на ГЕРБ д-р Даниела Дариткова пред журналисти във Велико Търново, предаде репортер на  Радио „Фокус“ – Велико Търново.   „Ще се опитам да ги убедя, че когато времето покаже какво ние сме постигнали тази оценка ще бъде не за всеки един от нас поотделно, тя ще бъде за 44-ото Народно събрание. Ще се забравят злободневията и споровете, както са забравени споровете между либералите и консерваторите“, посочи тя. По думите й, за да се запомни с добро 44-ото Народно събрание, е важно и опозиция и управляващи да бъдат заедно. „Да спорим, но да творим закони, които са в интерес на българските граждани“, каза д-р Дариткова. \r\nЛуиза ТРАНЧЕВА", "date": "2019.04.16", "title": "Д-р Даниела Дариткова, ГЕРБ: Радвам се, че опозицията е сред нас на тържественото заседание на Народното събрание, на този ден трябва да показваме единство"}
{"url": "http://www.focus-news.net/news/2019/04/16/2647189/nsi-s-98-se-uvelichava-dohodat-ot-rabotna-zaplata-prez-2018-g-v-sravnenie-s-2017-g.html", "text": "Доходът от работна заплата през 2018 г. е 3 336 лв. и се увеличава с 9.8% спрямо 2017 г., а нарастването му в сравнение с 2009 г. е със 73.0%. Това сочат данни от  тримесечното наблюдение на домакинските бюджети , проведено от НСИ със случайна извадка от домакинства. През 2018 г. годишният общ доход средно на лице от домакинство е 6 013 лв. и нараства със 7.6% спрямо 2017 година. За последните десет години (2009 - 2018 г.) общият доход средно на лице от домакинство се увеличава 1.6 пъти. Реалните доходи на домакинствата нарастват със 7.3% през 2018 г. в сравнение с 2017 г., като най-висок е индексът на реалните доходи през 2018 г. спрямо 2011 г. - 138.1%. Доходите от пенсии за последната година са 1 645 лева. Те нарастват с 11.2% спрямо 2017 г. и с 61.4% в сравнение с 2009 година. През 2018 г. относителният дял на доходите на домакинствата от самостоятелна заетост в общия доход на домакинствата e 7.0% и се увеличава с 0.3 процентни пункта в сравнение с 2017 г., но намалява с 0.1 процентни пункта спрямо 2009 година. През 2018 г. българските домакинства са изразходвали 5 772 лв. средно на лице, което е с 10.6% повече в сравнение с 2017 година. За периода 2009 - 2018 г. разходите на домакинствата се увеличават 1.7 пъти. Относителният дял на разходите, свързани с жилището, намалява с 1.4 процентни пункта през 2018 г. спрямо 2017 г., а в сравнение с 2009 г. - с 0.6 процентни пункта. През 2018 г. настъпват промени в потреблението на домакинствата спрямо 2017 г. - средно на лице намалява консумацията на хляб и тестени изделия с 1.8 кг и на плодове с 1.2 килограма. Увеличава се консумацията на зеленчуци с 2.7 кг, на кисело мляко с 1.7 кг, на месо с 1.5 кг и на безалкохолни напитки с 1.2 литра. През 2018 г. покупателната способност на домакинствата се увеличава спрямо 2017 г. за почти всички основни хранителни продукти с изключение на белия хляб, краставиците, пиперките, ябълките, гроздето, маслото. Най-много е нараснала покупателната способност при картофите, ориза, зрелия фасул, прясното мляко, свинското и птичето месо, захарта.", "date": "2019.04.16", "title": "НСИ: С 9.8% се увеличава доходът от работна заплата през 2018 г. в сравнение с 2017 г."}
{"url": "http://www.focus-news.net/news/2019/04/16/2647179/korneliya-ninova-bsp-prisastvame-na-tarzhestvenoto-zasedanie-na-parlamenta-zashtoto-nad-partiynite-resheniya-stoyat-darzhavnostta-i-uvazhenieto-kam-tarnovskata-konstitutsiya.html", "text": "ПГ на „БСП за България“ присъства на тържественото заседание на парламента, защото над партийните и политическите решения стоят държавността и  уважението към хората, създали Търновската конституция. Това каза пред журналисти лидерът на БСП Корнелия Нинова във Велико Търново, предаде репортер на  Радио „Фокус“ – Велико Търново . Тя посочи, че днес ПГ на „БСП за България“ присъства на тържественото заседание от уважение към всички български родолюбци, които са поставили началото на държавността във Велико Търново. „Бихме искали да бъдат пример и да се върнем към изконните принципи и норми на Конституцията, както Търновската, така и сега действащата. Това би било добър пример. Смятам, че политиците се отклонихме от принципите на Конституцията и че истинският отговор за държавността и за това да бъдем отговорни на позициите, които сме, е да започнем да изпълняваме и спазваме конституцията такава, каквато е“, заяви лидерът на БСП. На въпрос дали след тържественото заседание БСП ще се върне в пленарна зала, Нинова отговори: „Не, до евроизборите няма да се връщаме в зала“.  \r\nВъв връзка с призивите на председателя на Конституционния съд за промени в Конституцията за уреждане на статута на Велико Търново като духовна и историческа столица на България, Нинова коментира, че предстоят разговори за това. „Чухме най-различни мнения – и експертни, и исторически и политически. Готови сме да водим тези разговори. Твърде рано е да ви кажа какъв ще е резултата“, каза още лидерът на БСП.   \r\nЛуиза ТРАНЧЕВА", "date": "2019.04.16", "title": "Корнелия Нинова, БСП: Присъстваме на тържественото заседание на парламента, защото над партийните решения стоят държавността и уважението към Търновската конституция"}
{"url": "http://www.focus-news.net/news/2019/04/16/2647190/d-r-yura-blagoeva-15-godishnoto-momche-blasnato-ot-avtomobil-tazi-sutrin-e-transportirano-kam-bolnitsa-v-plovdiv.html", "text": "15-годишното момче, блъснато от автомобил тази сутрин, е транспортирано към УМБАЛ „Св. Георги“. Това каза за  Радио „Фокус“ – Смолян  д-р Юра Благоева – началник на Спешното отделение в Смолянската болница. При прегледа на място е установено, че пострадалото момче е с черепно-мозъчна травма, субторален хематом, който е малък и незначителен. Тези травми са наложили то да бъде транспортирано в Пловдив, тъй като в болницата в Смолян няма неврохирург. Момчето не е изпаднало в кома, а е било сумнолетнтно, като освен черепно-мозъчната травма е установено и счупване и на раменната кост, каза още д-р Благоева. „Фокус“   припомня: 15-годишното момче бе блъснато тази сутрин от лек автомобил в Смолян на ул. “Васил Райдовски“ № 3. Сигналът е подаден около 07:36 часа на тел.112. Лек автомобил „Шкода“ със смолянска регистрация, управляван от М. К. на 24 години от гр. Смолян  блъска 15-годишен пешеходец. Работата по случая продължава.  Причините за катастрофата са в процес на изясняване. \r\nНели ГЕРГЬОВСКА", "date": "2019.04.16", "title": "Д-р Юра Благоева: 15-годишното момче, блъснато от автомобил тази сутрин, е транспортирано към болница в Пловдив"}
{"url": "http://www.focus-news.net/news/2019/04/16/2647184/kathimerini-amerikanskiyat-flot-uvelichava-prisastvieto-si-v-gratski-vodi.html", "text": "Капитанът на американския военен кораб „Мичър“  Иън Скалиатин в понеделник посрещна малка група гръцки журналисти за обиколка на разрушителя, акостирал в Пирея, потвърждавайки засиленото американско присъствие в гръцките води през последните седмици, пише англоезичното електронно издание на гръцкия вестник  Kathimerini . \r\n„Нашето присъствие в Средиземноморието и сътрудничеството с гърците са от жизненоважно значение за сигурността в този изключително важен регион“, заяви  Скалиатин в понеделник. \r\nРакетният разрушител от клас „Арли Бърк“ пристигна в Пирея на 13 април за планирано посещение на пристанище, чиято цел е да засили отношенията между САЩ и Гърция, като присъствието на кораба в Средиземно море „се разглежда като демонстрация на постоянния ангажимент на Вашингтон за колективна сигурност в региона ”, се казва в съобщение на американското командване на ВМС за Европа и Африка. \r\nПосещението на „Мичър“ в Пирея е „поредна демонстрация на нашето виждане за Гърция като стълб на регионалната стабилност“, добави той. \r\n„Народът на Гърция ни оказа много топъл прием“, каза Скалиатин. \"Екипажът е много развълнуван да проучи историята на Атина и да научи повече за гръцката култура.\" \r\nКоментирайки инициативата в понеделник, американското посолство благодари на Скалиатин чрез социалната мрежа „Туитър“. \r\n„Много благодареним на капитана и екипажа на кораба „Мичър“ за посрещането на група от гръцки медии. Чудесно е да чуем колко е важно да работим с нашите международни партньори, за да гарантираме регионалната сигурност и свободните и открити водни пътища. – заявяват от посолството. \r\n„Мичър“ е един от няколкото съюзнически кораби, които в момента са в Гърция, включително британски военен кораб и френската фрегата „Лангедок“, която понастоящем също е акостирала в Пирея. \r\nВ последните седмици американски кораби са акостирали и на островите Родос и Крит.  Юлиян Марков", "date": "2019.04.16", "title": "Kathimerini: Американският флот увеличава присъствието си в гръцки води"}
{"url": "http://www.focus-news.net/news/2019/04/16/2647193/dobrich-mazh-e-osaden-za-zloupotreba-s-doverie-pri-sklyuchvane-na-14-sdelki-sas-zemya-i-prichinyavane-na-shteti-za-nad-2-mln-leva.html", "text": "Мъж е осъден за злоупотреба с доверие при сключване на 14 сделки със земя, съобщиха от пресцентъра на  Окръжния съд в Добрич . Мъж от Пловдив е осъден условно на 1 година „лишаване от свобода“ с 3-годишен изпитателен срок и глоба от 100 лева за злоупотреба с доверие. Присъдата е постановена от Районен съд - Каварна и е изцяло потвърдена от състав на Окръжния съд в Добрич. 46-годишният подсъдим е признат за виновен в това, че за периода от 26 февруари до 28 юни 2007 г. в Каварна, като пълномощник на търговско дружество, е злоупотребил с гласуваното му доверие при сключване на 14 сделки с недвижими имоти. От действията на мъжа е последвала значителна щета за дружеството в размер общо на 2 188 141 лева. Подсъдимият бил упълномощен от ощетеното дружество да купува земеделски земи от различни собственици в района на Каварна и Шабла. При сключване на сделките той договарял приемлива за продавачите цена, а после съзнателно вписвал в нотариалните актове по-високи цени на закупуваните имоти. Налице била предварителна договорка с продавачите да предават на подсъдимия или на лице, посочено от него, разликата между записаните в нотариалните актове суми и договорените с тях цени. Мотивирани от това да приключат успешно сделките продавачите изпълнили поставеното им условие. Окръжният съд счита за установено, че по този начин мъжът съзнателно е действал против законните интереси на дружеството, от което са причинени значителни имуществени вреди за фирмата. Щетата се изразява в разликата между сумите, които били реално получени от продавачите и тези вписани в нотариалните актове и изплатени от дружеството. Първата съдебна инстанция е достигнала до аналогични фактически и правни изводи, в резултат на което е постановила правилна и законосъобразна присъда, посочва в решението си съдът. Съдебният състав приема, че и наложеното на мъжа наказание правилно е било съобразено с чистото му съдебно минало и оказаното от него съдействие в хода на разследването. С тези мотиви Окръжен съд - Добрич потвърди изцяло присъдата на Районния съд в Каварна. Подсъдимият ще плати и направените по делото разноски в общ размер 5 962.75 лева. Постановеното решение не подлежи на обжалване.", "date": "2019.04.16", "title": "Добрич: Мъж е осъден за злоупотреба с доверие при сключване на 14 сделки със земя и причиняване на щети за над 2 млн. лева"}
{"url": "http://www.focus-news.net/news/2019/04/16/2647185/s-kvorum-ot-211-narodni-predstaviteli-zapochna-tarzhestvenoto-zasedanie-na-parlamenta-po-povod-140-ata-godishnina-ot-uchreditelnoto-sabranie-i-priemaneto-na-tarnovskata-konstitutsiya.html", "text": "С кворум от 211 народни представители започна тържественото заседание на парламента по повод 140-ата годишнина от Учредителното събрание и приемането на Търновската конституция, предаде репортер на  Радио „Фокус“ Велико Търново . Заседанието се провежда в музей „Възраждане и Учредително събрание“. Историческият звънец удари председателят на 44-ото Народно събрание Цвета Караянчева, с което отбеляза началото на тържественото заседание. „Откривам тържественото заседание, посветено на 140-годишнината от Учредителното събрание и приемането на Търновската конституция“, каза Караянчева. Тя благодари  на Регионалния исторически музей, затова, че е предоставил оригиналният звънец на Учредителното събрание, който обичайно стои изложен точно в музей „Възраждане и Учредително събрание“.  \r\n„Точно тази красива и толкова значима историческа вещ е почти на 600 години. Тя не бива да бъде пипана с голи ръце“, каза Цвета Караянчева и отчете, че този звънец е държал в ръцете си председателстващия Учредителното събрание екзарх Антим I. След откриване на заседанието прозвучаха изпълнения на живо на химна на България и този на Европейския съюз. Освен за химните всички присъстващи народни представители станаха на крака за посрещането на оригинала на Търновската конституция.", "date": "2019.04.16", "title": "С кворум от 211 народни представители започна тържественото заседание на парламента по повод 140-ата годишнина от Учредителното събрание и приемането на Търновската конституция"}
{"url": "http://www.focus-news.net/news/2019/04/16/2647196/dobrich-s-narusheno-vodopodavane-sa-kvartalite-balik-stroitel-hristo-botev-i-izgrev-zaradi-deynosti-po-obnovyavane-na-vodniya-sektor.html", "text": "С нарушено водоподаване са кварталите „Балик“, „Строител“, „Христо Ботев“ и „Изгрев“ заради дейности по обновяване на водния сектор в града, предаде кореспондент на  Радио „Фокус” – Варна . Поради направа на връзки по ул. „Теменуга“ и връзка на ул. „Димитър Ковачев\" с бул. „Добруджа\" ще бъде нарушено водоподаването от 8.00 до 17.00 часа до 17 април в посочените жилищни квартали. \r\nЖулиета НИКОЛОВА", "date": "2019.04.16", "title": "Добрич: С нарушено водоподаване са кварталите „Балик“, „Строител“, „Христо Ботев“ и „Изгрев“ заради дейности по обновяване на водния сектор"}
{"url": "http://www.focus-news.net/news/2019/04/16/2647197/spetsialisti-ot-umbal-sv-ivan-rilski-uchastvaha-v-8-mata-mezhdunarodna-rabotna-sreshta-avtoimunitet-prez-2019dobrite-i-loshite-novini.html", "text": "Най-актуалната информация в областта на съвременната имунология беше представена по време на 8-мата Международна работна среща „Автоимунитет през 2019:„Добрите и лошите новини” от 10 до 12 април в Плевен. Организатори на събитието бяха Центърът по репродуктивно здраве - Медицински университет, Плевен; Медицински център «Клиничен институт по репродуктивна медицина» Плевен; Лабораторията по клинична имунология УМБАЛ „Св. Иван Рилски” - Медицински университет-София; Българска асоциация по клинична имунология. Това съобщиха от  УМБАЛ „Св. Иван Рилски” . \r\nАвтоимунитетът засяга между 5-8 % от хората и води до трайни хронични увреждания на човешкото здраве. Поради това идеята на проведената среща беше да се разгледат всички фактори, свързани с тези заболявания, и докъде са нещата на този етап. Участваха имунолози от центрове в цялата страна, както и ревматолози и ендокринолози. Гости на конференцията бяха и специалисти от Израел и Норвегия. УМБАЛ „Св. Иван Рилски” беше представена чрез специалистите от Лабораторията по клинична имунология: проф. Доброслав Кюркчиев, д-р Екатерина Иванова- Тодорова, Калина Тумангелова-Юзеир, д-р Екатерина Красимирова, Калина Белемезова, д-р Георги Василев (отличен с втора награда, присъдена от изцяло чуждестранно жури). \r\nПроф. Йехуда Шойнфелд, един от най-големите световни специалисти в областта на автоимунитета, представи всички известни и актуално изследвани фактори на околната среда, които могат да доведат до развитие на автоимунитет при генетично предразположени хора. Към тях принадлежат: вредни вещества от околната среда, както и някои инфекции (Ебщайн-Бар вирус, Цитомегаловирус, Хламидии, Клебсиела, Серация, Новосфингобиум ароматицивуранс, Порфиромонас гингивалис, Протеус мирабилис). Прекомерното излагане на слънце при хора, предразположени или вече развили симптомите на системен лупус, синдром на Сьогрен и дерматомиозит, също могат да доведат до обостряне на заболяванията. Сред „виновниците“ за автоимунитета са и женските полови хормони естрогени, които се съдържат в контрацептивнте хапчета.  Проф. Шойнфелд обърна специално внимание на храни и напитки, стимулиращи автоимунния процес (сол, консерванти), както и храни и напитки с предпазващо и облекчаващо симптомите действие (куркума, люти чушки, кафе, „средиземноморска диета”). \r\nВ сесията „Терапия на автоимунните заболявания” доц. д-р Емилияна Конова представи опита на Клиничния институт по репродуктивна медицина в град Плевен по отношение на терапията с интравенозни имуноглобулини при ин витро процедури. \r\nВ сесията „Хранене, лекарства и автоимунитет” дългогодишният експерт в сферата - д-р Бат Порат, акцентира върху ролята на канабиса като имуномодулиращо средство.  \r\nПредставянията на екипа имунолози от УМБАЛ „Св. Иван Рилски” бяха в областта на имунодиагностиката, стволовите клетки и хранителния интолеранс. По отношение на имунодиагностиката проф. Кюркчиев обърна внимание върху множество състояния, където се срещат антинуклеарни автоантитела, без да е наличен автоимунитет – злокачествени заболявания, инфекции, лекарства, като акцентира върху внимателното  използване на антинуклеарните антитела в диагностиката. Калина Тумангелова-Юзеир представи различните видове методи и тяхната информативност при изследване на антинуклеарните антитела. Д-р Екатерина Красимирова разгледа подробно съвремената имунологична диагностика при системната склероза, като очерта необходимостта и смисъла от нейното извършване в пълен обем.  \r\nПроф. Кюркчиев, на базата на собствен опит, разгледа потенциалното използване на стволови клетки за лечение за автоимунни заболявания. Д-р Георги Василев показа току-що публикувани в Англия резултати на екипа, съвместно с клиниката по ревматология на УМБАЛ „Св. Иван Рилски”, за приложение на стволови клетки върху имунни клетки на пациенти с ревматоиден артрит. \r\nД-р Иванова-Тодорова разясни границите между „алергия”, „автоимунитет” и „интолеранс” и представи собствени резултати от изследване на хранителен интолеранс при пациенти с автоимунни заболявания. \r\nПоследната сесия „Пациенти и лекари”, модерирана от Боряна Ботева, председател на Организацията на пациентите с ревматични заболявания в България и от Пенка Георгиева, председател на пациентски организации „Заедно с теб”. В тази сесия участваха също психолог и юрист, като се обърна внимание на проблемите  и потребностите на пациентите, свързани с имунологичната диагностика при автоимунните заболявания, както и възможностите за оптимизация в общуването между лекари и пациенти.", "date": "2019.04.16", "title": "Специалисти от УМБАЛ „Св. Иван Рилски” участваха в 8-мата Международна работна среща „Автоимунитет през 2019:„Добрите и лошите новини”"}
{"url": "http://www.focus-news.net/news/2019/04/16/2647176/d-r-daniela-daritkova-gerb-tarnovskata-konstitutsiya-e-napravena-za-da-se-varne-balgarskata-darzhava-na-kartata-na-evropa.html", "text": "Важно е именно днес 140 години след Първата българска конституция да имаме усещането за дълг, към тези народни представители, които са сътворили една от най-модерните конституции за онези времена в Европа. Те са я направили именно, за да може българската държава да се върне на картата на Европа. Това каза председателят на ПГ на ГЕРБ д-р Даниела Дариткова пред журналисти във Велико Търново, предаде репортер на  Радио „Фокус“ – Велико Търново . „Това, което е останало е именно законотворство в името на народа. Това трябва да се спазва и днес“, обяви Дариткова. „Честит празник на всички. Честит празник на юристите, които днес отбелязват този ден като свой професионален празник“, посочи тя. „Ние се кълнем в конституцията, когато ставаме народни представители. Законите, които творим накрая ще останат като едно дело на 44-ото Народно събрание. Вярвам, че това дело ще бъде именно в полза на България“, каза д-р Дариткова.  \r\nПо повод призива на държавния глава Румен Радев депутатите да се ръководят от политическата мъдрост и народния суверенитет, за да имат по-малко вета и отменени закони от Конституционния съд, Даниела Дариткова коментира: „Приемам думите на президента да се ръководим от политическата мъдрост като призив, който се стараем да изпълняваме“.  \r\nВъв връзка с призивите на председателя на Конституционния съд за промяна в Конституцията за уреждане на статута на Велико Търново като духовна и историческа столица на България, тя припомни, че миналата седмица Народното събрание е признало Търново за духовна столица на България. „Смятам, че Конституцията трябва да гради основните на държавността и основата на устройството за демократична България. Чух за това предложение, предстои да бъде обсъдено. В контекста на този празник Народното събрание подобаващо отбеляза ролята на Велико Търново като столица на първата българска Конституция“, каза още председателят на ПГ на ГЕРБ.  \r\nЛуиза ТРАНЧЕВА", "date": "2019.04.16", "title": "Д-р Даниела Дариткова, ГЕРБ: Търновската конституция е направена, за да се върне българската държава на картата на Европа"}
{"url": "http://www.focus-news.net/news/2019/04/16/2647178/valeri-simeonov-nfsb-otmyanata-na-promenite-v-izborniya-kodeks-e-unikalen-moment-v-novata-istoriya-na-balgariya.html", "text": "Отмяната на промените в Изборния кодекс, които успяхме да постигнем, е уникален момент в новата българска история. Това каза пред журналисти в старата столица председателят на НФСБ Валери Симеонов, предаде репортер на  Радио \"Фокус\"-Велико Търново . Той припомни, че президентът Радев наложи вето, след което законът беше върнат и отхвърлен. \"Това е основателен факт, че думите на президента не са насочени към нас\", поясни Симеонов. Във връзка с днешния празник, той коментира, че денят като, че ли е пренебрегнат в историята и календара на България. Според него това е така, тъй като на този ден България полага основите си като нова демократична държава и днес ние трябва да го почитаме много повече, а не го правим. \"Търновската конституция е много по-демократична от всички останали конституции в Европа, което означава, че нашите предци са мислили модерно и съвременно. България винаги е била велика държава и ще продължава да бъде”, каза още Симеонов.  \r\nЛуиза ТРАНЧЕВА", "date": "2019.04.16", "title": "Валери Симеонов, НФСБ: Отмяната на промените в Изборния кодекс е уникален момент в новата история на България"}
{"url": "http://www.focus-news.net/news/2019/04/16/2647166/prezidentat-rumen-radev-privetstvam-reshenieto-na-narodnoto-sabranie-da-obyavi-veliko-tarnovo-za-istoricheska-i-duhovna-stolitsa.html", "text": "Приветствам решението на Народното събрание да обяви Велико Търново за историческа и духовна столица. Това каза президентът Румен Радев пред журналисти във Велико Търново, предаде репортер на  Радио „Фокус“ – Велико Търново.   „Приветствам решението на Народното събрание, основано на историческата памет и духовно минало на град Велико Търново. Очаквам и вярвам, че това решение ще бъде уплътнено със значими събития, инициативи за запазване на нашата историческа памет и укрепване на духовността“, допълни още Радев. Във връзка с призива на председателя на Конституционния съд да инициира промени в Конституцията във връзка със статута на Велико Търново, държавният глава посочи, че първо ще обсъди много внимателно с правния си екип тази чисто правна тема. \r\nЛуиза ТРАНЧЕВА", "date": "2019.04.16", "title": "Президентът Румен Радев: Приветствам решението на Народното събрание да обяви Велико Търново за историческа и духовна столица"}
{"url": "http://www.focus-news.net/news/2019/04/16/2647200/obshtina-sliven-startira-onlayn-konkurs-za-mladi-predpriemachi-imam-biznes-ideya.html", "text": "Областен информационен център – Сливен обявява онлайн конкурс за най-добра бизнес идея. Това съобщиха от пресцентъра на  Община Сливен . Участие в надпреварата могат да вземат всички ученици на възраст между 14 и 18 години, притежаващи креативно мислене и бизнес идея с потенциал за развитие. \r\nОсновната цел на инициативата е да насърчи предприемачеството сред подрастващите, а също и обмяната на опит и идеи между младежи от различни населени места и учебни заведения. \r\nКонкурсът ще се реализира чрез социалната мрежа Facebook. За участие в надпреварата всяко лице следва да запише видео клип, в който да представи своята предприемаческа/бизнес идея и да го изпрати като съобщение до Областен информационен център – Сливен. Всички предоставени видео материали следва да бъдат с продължителност не повече от 2 минути. \r\nДесет от участниците, събрали най-голям брой подкрепа под формата на харесвания, ще получат награда – спийкър, а авторите на двете най-добри концепции ще посетят София Тех Парк на 1 юни 2019 г. Всички награди са осигурени от Дирекция „Централното координационно звено“ към администрацията на Министерския съвет. \r\nКрайният срок за изпращане на видео материалите е 13 май 2019 г., 10.00 часа. \r\nИнициативата е част от кампанията на Европейската комисия „Европа в моя регион 2019“ и се реализира на територията на цялата страна чрез Мрежата от 28 информационни центъра за популяризиране на Европейските структурни и инвестиционни фондове (ЕСИФ). \r\nДопълнителна информация относно условията за участие в конкурса може да бъде получена на място в офиса на ОИЦ – Сливен, намиращ се на адрес: бул. „Цар Освободител“ № 1 (в сградата на Община Сливен), по телефон: 044/ 611 145, e-mail: oicsliven@gmail.com или чрез Facebook: Областен информационен център Сливен.", "date": "2019.04.16", "title": "Община Сливен: Стартира онлайн конкурс за млади предприемачи „Имам бизнес идея!“"}
{"url": "http://www.focus-news.net/news/2019/04/16/2647192/tsik-obyavi-obshtestvenata-porachka-za-byuletinite-za-evropeyskite-izbori.html", "text": "Открива се процедурата за възлагане на обществена поръчка за изработка и доставка на хартиените бюлетини за гласуване на европейските избори. Това се посочва в решение на  ЦИК . За участие в процедурата ще се отправи покана до печатницата на БНБ. Главният юрисконсулт в дирекция „Администрация“ в ЦИК Николай Желязков е определен за длъжностно лице. Възлага му се да публикува документи за участие на интернет страницата на ЦИК в профила на купувача; да изпрати до регистъра на Агенцията по обществени поръчки необходимите документи по възлагането на обществената поръчка; да осъществява дейностите, свързани с провеждането на обществената поръчка, включително и да приема документи за участие. Решението подлежи на обжалване пред Върховния административен съд чрез ЦИК в 3-дневен срок.", "date": "2019.04.16", "title": "ЦИК обяви обществената поръчка за бюлетините за европейските избори"}
{"url": "http://www.focus-news.net/news/2019/04/16/2647202/pregled-na-osnovnite-temi-v-balkanskiya-pechat-agentsiya-fokus.html", "text": "Диалогът между Сърбия и Косово, все повече усложняващите се отношения между Турция и САЩ, евроинтеграцията на Македония и американското военно присъствие са сред основните теми на балканския печат във вторник  \r\n*** По време на срещата на лидерите от Западните Балкани на 29 април, която ще се проведе в Берлин, домакини на която са германският канцлер Ангела Меркел и френският президент Еманюел Макрон, се очаква да бъде предложен проект на споразумение между Косово и Сърбия. На срещата ще присъстват президентите и премиерите на Косово и Сърбия, пише базираният в Прищина албански вестник  Gazeta Express . \r\nГерманският канцлер Меркел се противопоставя на идеята за преначертаване на границите на Балканите и лично се занимава с косовския въпрос. Gazeta Express  научи, че по време на срещата в Берлин ще бъде предложен проект, насочен към постигане на окончателно споразумение между Косово и Сърбия. Новият рамков договор не включва размяна на територии, което се насърчава от президента на Косово Хашим Тачи, но няма да бъде в полза на Косово, според изданието. Най-вероятно ще бъде предложено Сърбия да упражни своеобразен суверенитет в някои територии на Косово. \r\nГерманското правителство в отговор на Gazeta Express потвърди, че целта на канцлера Меркел и френския президент Макрон е стабилността в региона, като се фокусира върху диалога между Косово и Сърбия. „Стабилността и положителното развитие в региона са от голямо значение за канцлера и президента. Целта им е да обсъдят с гостите специалните предизвикателства, пред които е изправен регионът, като се фокусира върху отношенията между Косово и Сърбия ”, заяви говорител на германското правителство. \r\nПрезидентът на Косово Хашим Тачи и премиерът Рамуш Харадинай отиват в Брюксел без единна позиция. Тачи се срещна в понеделник с еврокомисаря Йоханес Хан, докато Харадинай от Косово обвини Хан и шефа на външната политика на ЕС Федерика Могерини, че са изгубили година с изявленията си за обмен на територии между Косово и Сърбия. Мелиза Харадинай, съветник на премиера Рамуш Харадинай, заяви в понеделник в социалната мрежа „Фейсбук“, че косовският въпрос ще бъде във фокуса на регионалната среща в Берлин и призова институционалните лидери да представят единна позиция пред Меркел и Макрон. \r\n*** Закупуването от страна на Турция на руска противоракетна система не трябва да води до санкции от страна на САЩ, тъй като Анкара не е противник на Вашингтон и остава ангажирана с НАТО, заяви министърът на отбраната Хулуси Акар в понеделник, цитиран от кипърското англоезично издание  Cyprus mail . \r\nВ изказване на американско-турска конференция във Вашингтон на фона на нарастващото напрежение между съюзниците от НАТО за плана на Анкара за закупуване на руската ракетна система С-400, Акар прие сравнително миролюбива позиция и призова да се разрешат въпросите чрез диалог, коментира изданието. \r\n\"Турция очевидно не е противник на Съединените щати\", каза Акар и добави, че затова закупуването от нейна страна на системата С-400 не трябва да се разглежда в рамките на американските санкции, насочени срещу враговете на  Америка. \r\nДържавният секретар на САЩ Майк Помпео заяви миналата седмица, че Вашингтон е казал на Анкара, че може да има ответна реакция на закупуването на С-400 по силата на закон за санкциите, известен като Закон за противодействие на противниците на Америка със санкции (CAATSA). \r\n„Тази покупка  не означава промяна в курса на Турция. Бих искал отново да заявя, че няма промяна в ангажимента на Турция към НАТО“ - каза Акар. \r\nПротиворечията при доставките на най-новия боен самолет на САЩ  F-35 е последният от поредица дипломатически спорове между САЩ и Турция, включително исканията на Турция САЩ  да екстрадира ислямския духовник Фетуллах Гюлен, различията около политиката за Близкия изток, войната в Сирия и санкциите срещу Иран.  \r\n*** Еврокомисарят по разширяването Йоханес Хан даде интервю за  \"Независим\" , в което призова президента Георги Иванов да не се намесва в съдебните процедури, предупреждавайки го косвено да не амнистира осъдените в процеса за насилието в парламента от 27 април 2017 година.  \r\nХан също така се надява, че Преспанският договор няма да бъде принесен в жертва заради партийно-политически причини като се има предвид, че е част от кампанията за президентските избори. Според него, ще бъде безотговорно, ако ЕС не изпълни обещанията, които даде, включително и Македония. \r\n„Европейската комисия ще публикува докладите за напредъка на страните в края на май. Ако Северна Македония продължи реформите - а аз не се съмнявам в това - този осезаем напредък, както и историческия пробив около Преспанския договор, ще бъдат ясно отразени в нашата оценка. След това, държавите-членки трябва да вземат решение, което, надяваме се, ще бъде положително и ще дойде бързо, колкото може, т.е. на Съвета през юни. \r\nЗапитан, защо някои от европейските държави, все още имат резерви относно започването на преговори с Македония, той обясни: \r\nНаистина, добре е известно, че някои страни имат резерви - както можахте да видите вече през юни миналата година. Но се надявам, че в същото време държавите-членки имаха възможност да видят, че правителството в Скопие извършва значителни реформи, като създаването на Агенцията за борба с корупцията, реформи в областта на правосъдието, където е в ход закона за Специализираната прокуратура и за свободата на медиите. Правителството също така си сътрудничи с опозицията, с гражданското общество и с различните етнически групи в обществото, което е важно за добра функционираща демокрация. \r\nАз отправям най-широк възможен апел към държавите-членки въз основа на добре основани аргументи: преди всичко процесът на присъединяване не може да бъде еднопосочна улица. Ако нашите страни партньори изпълнят реформите, държавите-членки на ЕС трябва да задвижат процеса на присъединяване към следващия етап. Придържането към нашите обещания е въпрос на доверие на ЕС. Второ, евроинтеграцията на Западните Балкани е в интерес на Съюза: това създава стабилност, просперитет, както и демократични и интегрирани общества в нашето непосредствено съседство. Перспективата за членство в ЕС е основен двигател на реформите. Трето, би било безотговорно, ако ЕС не изпълни своите обещания. Не само защото това би могло да доведе до разстройване на реформите, но и заради нашите конкуренти в региона, като Китай, Турция, Русия, които имат различни интереси и могат да се възползват от нашето колебание и да увеличат своето влияние . Ако ЕС наистина иска да стане глобален играч, трябва да интегрираме Западните Балкани и да обединим силите си в справянето с общите предизвикателства като миграцията, климатичните промени и организираната престъпност. \r\nНа въпрос защо кандидатурата на Македония е разглеждана в пакет с Албания, Хан отговори:  \r\n„Принцип в процеса на присъединяване към ЕС, което се повтаря и в нашата стратегия за Западните Балкани, приета миналата година, е, че оценяваме страните въз основа на техните индивидуални заслуги. Този индивидуален напредък със сигурност ще се отрази в докладите за  страната. \r\n*** Капитанът на американския военен кораб „Мичър“  Иън Скалиатин в понеделник посрещна малка група гръцки журналисти за обиколка на разрушителя, акостирал в Пирея, потвърждавайки засиленото американско присъствие в гръцките води през последните седмици, пише англоезичното електронно издание на гръцкия вестник  Kathimerini . \r\n„Нашето присъствие в Средиземноморието и сътрудничеството с гърците са от жизненоважно значение за сигурността в този изключително важен регион“, заяви  Скалиатин в понеделник. \r\nРакетният разрушител от клас „Арли Бърк“ пристигна в Пирея на 13 април за планирано посещение на пристанище, чиято цел е да засили отношенията между САЩ и Гърция, като присъствието на кораба в Средиземно море „се разглежда като демонстрация на постоянния ангажимент на Вашингтон за колективна сигурност в региона ”, се казва в съобщение на американското командване на ВМС за Европа и Африка. \r\nПосещението на „Мичър“ в Пирея е „поредна демонстрация на нашето виждане за Гърция като стълб на регионалната стабилност“, добави той. \r\n„Народът на Гърция ни оказа много топъл прием“, каза Скалиатин. \"Екипажът е много развълнуван да проучи историята на Атина и да научи повече за гръцката култура.\" \r\nКоментирайки инициативата в понеделник, американското посолство благодари на Скалиатин чрез социалната мрежа „Туитър“. \r\n„Много благодареним на капитана и екипажа на кораба „Мичър“ за посрещането на група от гръцки медии. Чудесно е да чуем колко е важно да работим с нашите международни партньори, за да гарантираме регионалната сигурност и свободните и открити водни пътища. – заявяват от посолството. \r\n„Мичър“ е един от няколкото съюзнически кораби, които в момента са в Гърция, включително британски военен кораб и френската фрегата „Лангедок“, която понастоящем също е акостирала в Пирея. \r\nВ последните седмици американски кораби са акостирали и на островите Родос и Крит.", "date": "2019.04.16", "title": "Преглед на основните теми в балканския печат (Агенция \"Фокус)"}
{"url": "http://www.focus-news.net/news/2019/04/16/2647194/cyprus-mail-pokupkata-na-raketite-s-400-ne-bi-tryabvalo-da-dovede-do-sanktsii.html", "text": "Закупуването от страна на Турция на руска противоракетна система не трябва да води до санкции от страна на САЩ, тъй като Анкара не е противник на Вашингтон и остава ангажирана с НАТО, заяви министърът на отбраната Хулуси Акар в понеделник, цитиран от кипърското англоезично издание  Cyprus mail . \r\nВ изказване на американско-турска конференция във Вашингтон на фона на нарастващото напрежение между съюзниците от НАТО за плана на Анкара за закупуване на руската ракетна система С-400, Акар прие сравнително миролюбива позиция и призова да се разрешат въпросите чрез диалог, коментира изданието. \r\n\"Турция очевидно не е противник на Съединените щати\", каза Акар и добави, че затова закупуването от нейна страна на системата С-400 не трябва да се разглежда в рамките на американските санкции, насочени срещу враговете на  Америка. \r\nДържавният секретар на САЩ Майк Помпео заяви миналата седмица, че Вашингтон е казал на Анкара, че може да има ответна реакция на закупуването на С-400 по силата на закон за санкциите, известен като Закон за противодействие на противниците на Америка със санкции (CAATSA). \r\n„Тази покупка  не означава промяна в курса на Турция. Бих искал отново да заявя, че няма промяна в ангажимента на Турция към НАТО“ - каза Акар. \r\nПротиворечията при доставките на най-новия боен самолет на САЩ  F-35 е последният от поредица дипломатически спорове между САЩ и Турция, включително исканията на Турция САЩ  да екстрадира ислямския духовник Фетуллах Гюлен, различията около политиката за Близкия изток, войната в Сирия и санкциите срещу Иран.   Юлиян Марков", "date": "2019.04.16", "title": "Cyprus mail: Покупката на ракетите С-400 не би трябвало да доведе до санкции"}
{"url": "http://www.focus-news.net/news/2019/04/16/2647204/plovdiv-obshtinskiyat-detski-kompleks-organizira-dvudnevno-izlozhenie-na-profesionalnoto-obrazovanie.html", "text": "Общинският детски комплекс (ОДК) в Пловдив организира двудневно изложение на професионалното образование, съобщиха от пресцентъра на  Общината . 12 професионални гимназии и 10 средни училища ще участват в четвъртото издание на форума. Инициативата има за цел да подпомогне избора на кандидат-гимназистите след 7 клас и да популяризира професионалното образование. На 16 и 17 април щандовете на училищата ще са на първия етаж на Центъра за личностна подкрепа – ОДК-Пловдив на бул. „Шести септември“ 193. \r\nНа форума ще бъдат представени и специалностите от новия план прием с демонстрации на професии и информационни материали, подготвени от учители и ученици.", "date": "2019.04.16", "title": "Пловдив: Общинският детски комплекс организира двудневно изложение на професионалното образование"}
{"url": "http://www.focus-news.net/news/2019/04/16/2647195/d-r-daniela-daritkova-gerb-sled-vreme-podobno-na-tezi-parvi-narodni-predstaviteli-shte-badem-vazprieti-kato-edno-tsyalo-tryabva-da-pokazhem-che-zaedno-predstavlyavame-tseliya-narod.html", "text": "След време подобно на тези първи народни представители ще бъдем възприети като едно цяло – трябва да покажем, че заедно представляваме целия народ. Това каза по време на тържественото заседание на Народното събрание председателя на ПГ на ГЕРБ д-р Даниела Дариткова по повод 140-ата годишнина от Учредителното събрание и приемането на Търновската конституция, предаде репортер на  Радио „Фокус“ – Велико Търново.   „На 10 февруари 1879 г. в тази зала 229 представители на българския народ поставят основите на новата българска държавност. Това не е само начало на една млада държава. Свикването на Учредителното събрание и кулминацията на Българското национално възраждане, което с енергията и кръвта на хилядите духовници, просвещенци и борци за национално освобождение очерта и защити държавнотворния инстинкт на българския народ. Възраждането започна с паметта на монаха Паисий за българските средновековни владетели, запали искрата на националната идентичност през възкресяването на делото на светите братя Кирил и Методий и техните ученици. Премина през борбите за църковна независимост, които със своя успех очертаха пред света контурите на българската нация и завърши с националноосвободителното движение, което с труда и кръвта на своите поборници роди идеала да бъдем равни с другите европейски народи. След 500-годишно отсъствие българската държава се завърна на картата на Европа и зае своето достойно място на нея“, подчерта д-р Дариткова.  \r\nТя посочи, че българското национално освобождение не е подарък, а принадлежи на една зряла и европейска нация с истински духовен и държавнотворен елит. По думите й на 10 февруари 1879 г. се срещат българското национално възраждане и модерната българска държавност. „Миналото на средновековната българска държава и идеите за бъдещето на една същевременно млада и хилядолетна нация. Тази среща е съсредоточие на българския исторически разказ, който продължава и днес“, допълни д-р Дариткова. По думите й под председателството на екзарх Антим I българският парламентаризъм прави първите си стъпки сред бурните дебати и сблъсъци между либерали и консерватори. „Само за малко повече от два месеца тези дебати дават на българския народ Търновската конституция, която се нарежда сред най-модерните конституции в Европа“, допълни председателят на ПГ на ГЕРБ. Според нея сблъсъкът на идеи между двете партии са исторически факт. „В тези горещи дебати обаче, всеки от онези първи български депутати е воден от идеята за изграждане на свободна и независима България, която да бъде готова да посрещне предизвикателствата и разочарованията. Едва ли някой от онези 229 народни  представители е имал илюзията, че българският път ще бъде лесен. Едва ли атмосферата преди 140 години е била толкова тържествена, както днес. За първите български парламентаристи участието в политиката не е било житейски успех и въпрос на политическа кариера, а дълг и усилие“, уточни Дариткова.  \r\nТя посочи, че всички те заедно и поотделно ще останат като строителите на съвременна България. „Понякога трябва да се връщаме в тази зала, за да си спомняме, че след време подобно на тези първи народни представители, ще бъдем възприети като едно цяло“, заяви д-р Дариткова и посочи, че историята ще отсее само значимите събития. „Честит празник. Да живее България“, завърши словото си д-р Дариткова.", "date": "2019.04.16", "title": "Д-р Даниела Дариткова, ГЕРБ: След време подобно на тези първи народни представители ще бъдем възприети като едно цяло – трябва да покажем, че заедно представляваме целия народ"}
{"url": "http://www.focus-news.net/news/2019/04/16/2647191/tsveta-karayancheva-uchreditelite-prevazmognaha-vrazhdite-i-gordelivostta-si-za-da-dokazhat-pred-sveta-che-balgariya-ima-silata-i-madrostta-da-vzeme-sadbata-si-v-svoi-ratse.html", "text": "Учредителите превъзмогнаха враждите и горделивостта си, за да докажат пред света, че България има силата и мъдростта да вземе съдбата си в свои ръце. Това каза по време на тържественото заседание на Народното събрание Цвета Караянчева по повод 140-ата годишнина от Учредителното събрание и приемането на Търновската конституция, предаде репортер на  Радио „Фокус“ – Велико Търново.   „Преди 140 години на тази дата бе извършено дело на върховно родолюбие и държавническа мъдрост. Преди 140 години представители на българския народ с различни идеологии, различни представи за бъдещето и различни интереси се обединиха и превъзмогнаха тези свои различия, за да създадат първата българска Конституция. Те превъзмогнаха враждите си и личната си горделивост, за да докажат пред целия свят, че България има силата и мъдростта да вземе съдбата си в свои ръце и да поеме пътя си на независима държава. Днес ние народните представители от 44-ото Народно събрание имаме нечувания късмет да седим на скамейките, на които те са седяли. Важно е да помним във всеки миг, че сме тук, заради тях, а не заради себе си. Тук сме, за да изразим смирението“, каза още Караянчева. По думите й всеки един депутат допуска грешки и трудно постига съгласие. „Ако си припомним всекидневно завещаното от строителите на съвременна България, ако всекидневно осъзнаваме величието на тяхното дело, това ще ни направи по-добри и по-достойни служители на българския народ“, посочи Караянчева.", "date": "2019.04.16", "title": "Цвета Караянчева: Учредителите превъзмогнаха враждите и горделивостта си, за да докажат пред света, че България има силата и мъдростта да вземе съдбата си в свои ръце"}
{"url": "http://www.focus-news.net/news/2019/04/16/2647201/gen-konstantin-popov-gerb-polk-drangov-e-mozhe-bi-edin-ot-nay-obichanite-balgarski-komandiri.html", "text": "Полк. Дрангов е може би един от най-обичаните български командири. Това каза в интервю за  Радио „Фокус“-Пирин  ген. Константин Попов, народен представител от ПП ГЕРБ и председател на Комисията по отбрана. Той уточни, че такъв е бил духът на Българската армия – войниците са обичали своите командири, защото са се отличавали със своя дух. По думите му полк. Дрангов е олицетворение на всички, които изпитват безкрайна обич и с безкрайна отдаденост са воювали за България.  \r\n„Категорично не знаем достатъчно за полк. Дрангов и няма как да знаем достатъчно за него, не защото той не е публикувал и не е писал, не защото хората не го познават и обичат, а просто защото не можеш да опознаеш докрай една такава душевност и преданост към едно дело, една такава обич към България. Нека не забравяме как завършва и неговият път – вървейки, изправен сред окопите. Това е полковник Дрангов – една необятност, нещо, което човек трудно може да разбере, освен ако не желае наистина да бъде като него“, коментира ген. Попов. Той посочи, че в никакъв случай полк. Дрангов не е бил лесен и послушен, той е имал своите виждания, за които се е борил и е укорявал тези, които според него не са били достатъчно активни и са били малодушни.  \r\nСпоред ген. Попов полк. Дрангов е наистина един огън, който гори и свети и именно затова името му все още се помни, макар и след толкова много години. Той заяви, че когато става въпрос за една такава отдаденост и безкористност, за един такъв висок идеал, какъвто е преследвал полк. Дрангов, за обичта му към войниците и грижата му към тях, думата фанатизъм придобива своето положително значение и наистина той е човекът, който отива докрай в своето дело, отдавайки живота си. \r\nНатали СТЕФАНОВА", "date": "2019.04.16", "title": "Ген. Константин Попов, ГЕРБ: Полк. Дрангов е може би един от най-обичаните български командири"}
{"url": "http://www.focus-news.net/news/2019/04/16/2647198/korneliya-ninova-bsp-predi-da-mislim-za-nova-konstitutsiya-mozhem-da-napravim-promyana-v-zhivota-na-nashite-sanarodnitsi-kato-spazvame-segashnata-ot-koyato-se-otklonihme.html", "text": "Преди да мислим за нова Конституция можем да направим промяна в живота на нашите сънародници, като спазваме сегашната, от която се отклонихме. Това каза по време на тържественото заседание на Народното събрание лидерът на БСП Корнелия Нинова по повод 140-ата годишнина от Учредителното събрание и приемането на Търновската конституция, предаде репортер на  Радио „Фокус“ – Велико Търново.  \r\n„Преди 140 години будни и просветени българи на спасения от вековното отоманско иго народ, събрани в Учредителното събрание приемат първата българска Конституция. Тя стъпила, върху проекта за органически устав, дава държавната подредба на Княжество България. Основният ни закон заема от натрупания по това време опит в Европа, но той не е ничие копие. Чл. 57 на Конституцията прогласява основният принцип на модерната държава и право. Всички български поданици са равни пред закона, разделения между съсловия в България не се допускат. После в чл. 61 – никой в българското царство не може нито да купува, нито да продава человечески същества. Всякой роб свободен става, щом стъпи на българска територия. Днес около век и половина по-късно отново трябва да попитаме равни ли сме всички пред закона? Колко са свободни мнозина наши съграждани, които живеят в недоимък за сметка на други, които присвояват обществено богатство. Можем да сме горди, че духът на Просвещението, който даваше свяст на поробения ни народ, намери своето продължение чрез Конституцията. Според чл. 78 първоначалното учение е безплатно и задължително за всички поданици на българското царство. Според днешната ни Конституция училищното обучение е задължително, а основното и средното образование в държавните и общинските училища е безплатно. Въпреки това много български юноши и девойки преждевременно прекъсват своето обучение без да придобият трудови умения и навици. Търновската конституция установява освен политическа и наказателна отговорност на политици. Според чл. 155 Народното събрание може предава министрите на съд за нарушаване на конституцията“, допълни още Нинова. Според нея прогресивните сили в българското общество са се позовавали на нея и са отстоявали демократичния й дух.  \r\n„Авторитетът и силата на всяка конституция се определят от нейното прилагане, от способността чрез нея да се осигури правомерно функционира на властта и реализация на наложените в нея права. Конституцията съдържа потенциал, чрез който до голяма степен можем да решим днешните проблеми на България – икономически, социални, демографски, на сигурността. Тя съдържа добра база за това. Дали обаче ние, които трябва да я прилагаме и защитаваме, които полагаме клетва пред нея ,притежаваме способността и волята да оправдаем доверието на българските граждани. Мнозина от тях днес виждат подобряване на собствения си живот, чрез промяна на сегашната конституция или нова такава. Разбира се и сегашната конституция като всеки законодателен акт не е съвършена, тя е и променяна. Но това ли е истинското решение на проблемите и откритите въпроси днес? Преди да мислим за нова Конституция можем да направим промяна в живота на нашите сънародници, като започнем да спазваме сегашната. Ние се отклонихме от нея“, допълни още Нинова и пожела на всички сили и воля да го направят.", "date": "2019.04.16", "title": "Корнелия Нинова, БСП: Преди да мислим за нова Конституция можем да направим промяна в живота на нашите сънародници, като спазваме сегашната, от която се отклонихме"}
{"url": "http://www.focus-news.net/news/2019/04/16/2647199/gazeta-express-frantsiya-i-germaniya-shte-napravyat-konkretno-predlozhenie-za-kosovo-na-sreshtata-v-berlin.html", "text": "По време на срещата на лидерите от Западните Балкани на 29 април, която ще се проведе в Берлин, домакини на която са германският канцлер Ангела Меркел и френският президент Еманюел Макрон, се очаква да бъде предложен проект на споразумение между Косово и Сърбия. На срещата ще присъстват президентите и премиерите на Косово и Сърбия, пише базираният в Прищина албански вестник  Gazeta Express . \r\nГерманският канцлер Меркел се противопоставя на идеята за преначертаване на границите на Балканите и лично се занимава с косовския въпрос. Gazeta Express  научи, че по време на срещата в Берлин ще бъде предложен проект, насочен към постигане на окончателно споразумение между Косово и Сърбия. Новият рамков договор не включва размяна на територии, което се насърчава от президента на Косово Хашим Тачи, но няма да бъде в полза на Косово, според изданието. Най-вероятно ще бъде предложено Сърбия да упражни своеобразен суверенитет в някои територии на Косово. \r\nГерманското правителство в отговор на Gazeta Express потвърди, че целта на канцлера Меркел и френския президент Макрон е стабилността в региона, като се фокусира върху диалога между Косово и Сърбия. „Стабилността и положителното развитие в региона са от голямо значение за канцлера и президента. Целта им е да обсъдят с гостите специалните предизвикателства, пред които е изправен регионът, като се фокусира върху отношенията между Косово и Сърбия ”, заяви говорител на германското правителство. \r\nПрезидентът на Косово Хашим Тачи и премиерът Рамуш Харадинай отиват в Брюксел без единна позиция. Тачи се срещна в понеделник с еврокомисаря Йоханес Хан, докато Харадинай от Косово обвини Хан и шефа на външната политика на ЕС Федерика Могерини, че са изгубили година с изявленията си за обмен на територии между Косово и Сърбия. Мелиза Харадинай, съветник на премиера Рамуш Харадинай, заяви в понеделник в социалната мрежа „Фейсбук“, че косовският въпрос ще бъде във фокуса на регионалната среща в Берлин и призова институционалните лидери да представят единна позиция пред Меркел и Макрон.  Юлиян Марков", "date": "2019.04.16", "title": "Gazeta Express: Франция и Германия ще направят конкретно предложение за Косово на срещата в Берлин"}
{"url": "http://www.focus-news.net/news/2019/04/16/2647207/premierat-boyko-borisov-angazhirame-se-do-ne-poveche-ot-3-4-mesetsa-da-uvelichim-feribotite-ni-do-gruziya-do-dva-na-den.html", "text": "Ангажираме се до не повече от 3-4 месеца да увеличим фериботите ни до Грузия до два на ден. Това каза министър-председателят Бойко Борисов по време на брифинг в Министерски съвет след среща с премиера на Грузия Мамука Бахтадзе, предаде репортер на  Агенция „Фокус“ . „Колегите от Грузия имат нашата подкрепа за ЕС и НАТО. Много по-напред са от Молдова и Украйна. Според мен би трябвало да ги извадят от пакета, защото се справят много добре. Изключително са ни важни, защото от другата страна на Черно море имаме партньор, който събира товарите и е събирателно място на 8 държави от Каспийския регион“,  отбеляза премиерът. „Сега имаме 2 ферибота на седмица, амбицията ни е да направим по 2 на ден, за толкова има товари към момента, което е добре за екологията и бизнеса. И двете държави да се ангажираме да няма административни пречки и съответно с инфраструктурата от двете страни да може да поеме тези товари“, обясни Борисов.  \r\n„Ние усилено строим \"Хемус\", така, че с подобен фериботен обмен ще върнем блясъка на пристанище „Варна“. В тази посока сме си дали не повече от 3-4 месеца срок“, изтъкна премиерът. „От 2012 не съм посещавал Грузия, защото когато отида искам да има какво да подпишем. 10 години си говорим за фериботи и връзки, нямаме предвижване напред и сега в рамките на 3-4 месеца сме си дали срок да задействаме тези процеси“, допълни той. Министър-председателят отбеляза, че фериботните връзки са изведени в програмата с приоритети на ЕК.  \r\nДаяна ДЮЛГЕРОВА", "date": "2019.04.16", "title": "Премиерът Бойко Борисов: Ангажираме се до не повече от 3-4 месеца да увеличим фериботите ни до Грузия до два на ден"}
{"url": "http://www.focus-news.net/news/2019/04/16/2647210/veliko-tarnovo-s-18-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 18 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция в- Свищов . Водният стоеж на реката е 298 см, а температурата на водата - 12 градуса.  \r\nПредимно слънчево ще е времето по поречието на Дунав. Вятърът ще се ориентира от северозапад, ще е предимно слаб. Минималните температури са между 1° и 6°. максималните стойности ще са между 12° и 17°, в Свищов – 16°.", "date": "2019.04.16", "title": "Велико Търново: С 18 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/16/2647206/iliyana-popova-zam-kmet-na-petrich-polkovnik-boris-drangov-e-simvol-na-balgarshtinata-i-rodolyubieto.html", "text": "Полковник Борис Дрангов е символ на българщината и родолюбието. Това каза за  Радио „Фокус“-Пирин  Илияна Попова, заместник-кмет на Община Петрич с ресор „Култура и хуманитарни дейности“. „През целият му живот неговата голяма мечта е да види България единна и свободна. Затова Дрангов притежава любовта и преклонението на България и, докато я има България, и, докато тече вода от Дрангова чешма през южното петричко поле и всеки, който се наведе да отпие от нея и прочете надписа „На падналите юнаци от 5-ти Македонски полк“, ще го има и Дрангов, защото той е България и днес, повече от век след смъртта му българските полкове застиват пред името му“, заяви тя.  \r\nПопова допълни, че Дрангов е личност-вселена – и революционер, и участник в Илинденско-Преображенското въстание, и редови войник, и офицер, и първият военен теоритик по тактика, но е и човек, който запазва скромността си. Според нея той е изключителен пример за всеки, който има сърце и дух да оцени тези качества. „Неговите мисли и завети са съхранени през годините. Да си припомним авторската му книга „Помни войната“, излязла преди повече от 100 години. В нея той сам казва: „Стреми се към високото, за себе си мисли само негодника“. Можем спокойно да приемем, че заветът му към бъдещите поколения е записан в страниците на тази книга и докато тя се чете, ще са живи и уроците по човечност и лидерство на автора й“, добави заместник-кметът на Петрич. \r\nНатали СТЕФАНОВА", "date": "2019.04.16", "title": "Илияна Попова, зам.-кмет на Петрич: Полковник Борис Дрангов е символ на българщината и родолюбието"}
{"url": "http://www.focus-news.net/news/2019/04/16/2647213/premierat-boyko-borisov-predvizhdame-do-nyakolko-mesetsa-da-zapochne-polaganeto-na-kabela-za-prenos-na-danni-do-gruziya-koeto-shte-dade-vazmozhnost-tseliyat-kaspiyski-region-da-polzva-internet.html", "text": "Предвиждаме до няколко месеца да започне полагането на кабела за пренос на данни до Грузия, което ще даде възможност целият Каспийски регион да ползва интернет. Това каза министър-председателят Бойко Борисов по време на брифинг в Министерски съвет след среща с премиера на Грузия Мамука Бахтадзе, предаде репортер на  Агенция „Фокус“ . Премиерът обясни, че втората тема, по която са разговаряли със своя грузински колега е била дигиталната инфраструктура. „Има желаещи инвеститори в Грузия, ако не между България и Грузия, то с помощта на ЕК, в рамките на няколко месеца да започнем изграждането и полагането на кабела за пренос на данни, даваме възможност на целия Каспийски регион да ползва интернет. Това, е както каза колегата, това е дигиталната инфраструктура между Запада от Грузия нататък“, обясни Борисов. В това може да разчита изцяло на нас, такъв проект отговаря на нашето законодателство и сме готови веднага да стартираме, по който и да е от начините, по които желаете да го изградим“, допълни българският премиер.  \r\nДаяна ДЮЛГЕРОВА", "date": "2019.04.16", "title": "Премиерът Бойко Борисов: Предвиждаме до няколко месеца да започне полагането на кабела за пренос на данни до Грузия, което ще даде възможност целият Каспийски регион да ползва интернет"}
{"url": "http://www.focus-news.net/news/2019/04/16/2647212/vladimir-ampov-grafa-muzikalen-izpalnitel-blagoevgradchani-reagiraha-mnogo-toplo-radostno-i-euforichno-na-kontserta-mi-v-zala-peyo-yavorov.html", "text": "Благоевградчани реагираха много топло, радостно и еуфорично на концерта ми в зала „Пейо Яворов“. Това каза за  Радио „Фокус“ – Пирин  музикалният изпълнител Владимир Ампов – Графа след концерта си в Благоевград, който се проведе в зала „Пейо Яворов“ в Благоевград. Той посочи, че в Благоевград концертите винаги се получават много вълшебно, което се случва благодарение на публиката. „Мисля, че за четвърти път правя концерт в зала „Яворов“. Радвам се, че хората останаха доволни и си тръгнаха заредени от концерта. За нас беше удоволствие като ние също се чувстваме окрилени“, посочи Владимир Ампов – Графа. Той отбеляза, че благоевградчани винаги реагират много силно на песните му.  „Радостен съм, че много силно реагираха на най-новата ми песен като дори имаше хора, които пееха текста, въпреки че е съвсем нова“, каза още Владимир Ампов – Графа. Той описа любовта, която получава от публиката. „Любовта се описва трудно, макар че аз се стремя да го правя чрез песните си. Това е една нестихваща енергия и един обмен между изпълнителите, музикантите и публиката. Тази любов не може да бъде описана с думи. Получава се духовен обмен между мен, публиката и музикантите. На сцената се чувстваме страхотно и това ни кара да продължаваме напред“, допълни Владимир Ампов – Графа.  \r\nИзпълнителят добави, че е много радостен, когато вижда, че текстовете му се пеят от хората по време на концерти. „Радва ме това, че тези песни не умират в съзнанието на хората, защото има песни от преди 10-15 години, които днес се знаят и пеят от малките деца“, коментира Владимир Ампов – Графа. По думите му няма концерт с концерт, който да е еднакъв. „Ние имаме сценарии и ред, който следваме, но на всеки един концерт хората ни водят и от тях зависи как ще протече. Това, което ми прави впечатление е, че във всеки един град на определени моменти хората реагират и се забавляват. Има места, където те са по-чувствителни и по-емоционални. В Благоевград хората станаха на крака още на трета-четвърта песен и не седнаха“, каза още Владимир Ампов – Графа. Той добави, че знакът, който показва дали един концерт е минал добре е, когато има бисове. Музикантът обясни, че бисовете  показват, дали програмата е добре направена. „За нас е страхотно, когато публиката желае да бъдат изпети още песни“, заяви Владимир Ампов – Графа. Изпълнителят посочи, че при музиката не трябва славата и парите да бъдат водещ мотив. „Музиката трябва да е нещо, което да води хората“, добави изпълнителят. Той отправи и съвет към младите изпълнители. „Един изпълнител, който тепърва започва е необходимо да си отговори на въпроса защо иска да се занимава с тази професия. И ако си отговори, че иска да прави музика, за да оставя следи след себе си – е необходимо да е готов на много труд, лишения и търпение, защото понякога са нужни години, за да може човек да успее“, коментира Владимир Ампов – Графа. По думите му, когато някой има талант не трябва да се отказва, а да го развива. Владимир Ампов – Графа допълни, че най-много обича талантливите и работливите хора и отправи призив към читателите и слушателите на Радио „Фокус“ да са усмихнати и да се радват на стойностната българска музика. \r\nДенис НИКИФОРОВ", "date": "2019.04.16", "title": "Владимир Ампов – Графа, музикален изпълнител: Благоевградчани реагираха много топло, радостно и еуфорично на концерта ми в зала „Пейо Яворов“"}
{"url": "http://www.focus-news.net/news/2019/04/16/2647203/zam-predsedatelyat-na-parlamenta-yavor-notev-nam-se-pada-chesta-da-svezhdame-glava-pred-deloto-na-predtsite-ni-da-se-kalnem-v-spazvaneto-na-konstitutsiyata.html", "text": "Нам се пада честа да свеждаме глава и чело пред делото на предците ни, да се кълнем в спазването на Конституцията при изпълнение на нашия служебен дълг, а защо не и при изпълнение на гражданския си дълг. Това каза зам.-председателят на парламента и депутат от ПГ на „Обединени патриоти“ Явор Нотев по време на тържественото заседание на Народното събрание по повод 140-ата годишнина от Учредителното събрание и приемането на Търновската конституция, предаде репортер на  Радио „Фокус“ – Велико Търново . „След Търновската конституция са приети още 3 конституции, общо 4 са конституциите на страната ни, стожерите в държавното управление, основният стълб“, посочи той. „Да превърнем приемането на Търновската конституция в светъл и значим за целия народ празник е послание към съгражданите ни да живеят според закона“, заяви Нотев. „Спазването на върховенството на Конституцията и на закона е правия и пряк път към просперитета и добруването на страната ни“, коментира той. „Няма по-верен път от следването на тези правила, които в писмен вид пресъздават въжделенията и разбиранията на цял един народ за държавно устройство и управление“, обяви зам.-председателят на парламента. „Нека всички да бъдем съдии на делата си, на самите себе си, а и прокурори на себе си, нека бъдем и неотклонни в следването на законността в страната“, призова Явор Нотев.", "date": "2019.04.16", "title": "Зам.-председателят на парламента Явор Нотев: Нам се пада честа да свеждаме глава пред делото на предците ни, да се кълнем в спазването на Конституцията"}
{"url": "http://www.focus-news.net/news/2019/04/16/2647211/103-tata-godishnina-ot-osveshtavaneto-na-drangova-cheshma-be-otbelyazana-tarzhestveno.html", "text": "103-тата годишнина от освещаването на Дрангова чешма бе отбелязана тържествено, предаде репортер на  Радио „Фокус“ – Пирин . Богатата програма, подготвена от Община Петрич започна с панахида за полк. Борис Дрангов и загиналите войници от 5-ти пехотен Македонски полк, бе водена от отец Борис, председател на църковното настоятелство към храм „Св. Петка Българска“ – село Дрангово. Веднага след това се състоя патриотична програма, в която участие взеха мажоретни, танцови и певчески формации към Обединен детски комплекс. Тържественото отбелязване на годишнината от освещаването на паметника завърши с поднасяне на цветя и венци пред Дрангова чешма и бюст-паметника на полк. Дрангов, намиращ се в близост до чешмата в село Дрангово. Събитието бе уважено от заместник-областния управител Антоанета Янчева, кмета на Община Петрич – Димитър Бръчков, Нина Попова, директор на дирекция „Образование“ към Община Петрич и началника на дирекцията Методи Бисерков, председателя на Общински съвет – Петрич Георги Тренчев, представители на културни институции, сред които Исторически музей – Петрич и Народно читалище „Братя Миладинови“, кметове на села от общината, ученици и учители от различни училища, както и десетки граждани. В слово по случай годишнината кметът на Петрич Димитър Бръчков заяви, че петричани са изключително признателни към делото на полк. Дрангов. В края на честванията прозвуча и Националният химн, преди който присъстващите паднаха на колене и сведоха мълчаливо глава в памет на българските герои, загинали за нашата свобода. След приключването на програмата част от присъстващите, сред които кметът Бръчков и заместник-областният управител Янчева, запалиха свещи в църквата в село Дрангово.  \r\nЛивия НИНОВА", "date": "2019.04.16", "title": "103-тата годишнина от освещаването на Дрангова чешма бе отбелязана тържествено"}
{"url": "http://www.focus-news.net/news/2019/04/16/2647205/premierat-boyko-borisov-balgariya-e-gotova-da-podpomogne-vazstanovyavaneto-na-katedralata-notr-dam-finansovo-i-chrez-restavratori-i-zhivopistsi.html", "text": "България ще подпомогне възстановяването на катедралата \"Нотр Дам\" финансово и чрез реставратори и живописци. Това каза министър-председателят Бойко Борисов по време на брифинг в Министерски съвет след среща с премиера на Грузия Мамука Бахтадзе във връзка с пожара в катедралата Нотр Дам в Париж, предаде репортер на  Агенция „Фокус“ . „И Грузия, и България сме православни християни. Сутринта, чрез нашия посланик в Париж му предадох да предаде на президента Макрон и на нашите колеги там освен, че съжаляваме и скърбим за тази светиня, каквато е \"Нотр Дам\", че сме готови и за подпомагане, както и финансово, но на първо място България да предложи, защото има изключителни реставратори и живописци. Ние ще ги командироваме да помагат и с това ще бъде нашата помощ, но да участват българи в бързото възстановяване на този символ“, каза той.„Имаме изключително надарени хора в тази област, за да подпомогнем и ние с нашия принос на Франция“, допълни премиерът Борисов.  \r\nДаяна ДЮЛГЕРОВА", "date": "2019.04.16", "title": "Премиерът Бойко Борисов: България е готова да подпомогне възстановяването на катедралата \"Нотр Дам\" финансово и чрез реставратори и живописци"}
{"url": "http://www.focus-news.net/news/2019/04/16/2647217/dobrich-darzhavniyat-kuklen-teatar-dora-gabe-shte-predstavi-postanovkata-nerodena-moma-na-forum-v-turtsiya.html", "text": "С постановката „Неродена мома“ ще се представи Държавният куклен театър (ДКТ) „Дора Габе“ в Добрич на международния театрален фестивал „Малки дами, малки господа“ в Анкара. Това съобщи директорът на театъра Петър Петков, предаде кореспондентът на  Радио „Фокус” – Варна . Петнадесетото издание, организирано в турската столица, ще се проведе от 23 до 29 април. Артисти от над 40 държави са включени в хрониките на международния форум за театрално изкуство за деца, който е сред най-престижните в Турция. Актьорите от Добрич - Мила Боянова, Росен Радев, Румен Куртев и Мария Генова, ще представят пред малките зрители шест представления. „Неродена мома“ е сред най-популярните постановки на добричкия куклен театър. Авторският екип включва Даниела Христова - режисьор, Наталия Гочева - сценограф, композиторът Владимир Джамбазов – автор на музиката. Кукленото изкуство на актьорите от добричката трупа е добре познато в южната ни съседка. ДКТ “Дора Габе“ е участвал на фестивали в Измир, Бурса, Ески шехир, Люлебургас, сподели директорът на добричкия куклен театър Петър Петков, който ще се срещне с театрали в Турция за пореден път. Петър Петков е с утвърдени контакти с турски кукловоди. Той е сред основателите и на кукления театър в Люлебургас. В периода 2006 – 2012 г. е поставил седем спектакъла сред които, „Слънчев лъч“, „Червената шапчица“ и „Добро утро, лека нощ“. \r\nЖулиета НИКОЛОВА", "date": "2019.04.16", "title": "Добрич: Държавният куклен театър „Дора Габе“ ще представи постановката „Неродена мома“ на форум в Турция"}
{"url": "http://www.focus-news.net/news/2019/04/16/2647215/rayna-drangova-vnuchka-na-polk-boris-drangov-prez-tseliya-si-zhivot-dyado-mi-e-iskal-da-vidi-balgariya-edinna-i-obedinena-no-dnes-a-i-v-minaloto-tya-e-dosta-osakatena.html", "text": "През целия си живот дядо ми – полк. Борис Дрангов е искал да види България единна и обединена, но днес, а и в миналото, тя е доста осакатена. Това каза в интервю за  Радио „Фокус“ – Пирин  Райна Дрангова, внучка на полк. Борис Дрангов. „Не доста, а много осакатена. Големи части от територията и, по-важно - от хората, ги няма. Надявам се, че сега с нещата, които се случват около Северна Македония и евентуалното ѝ присъединяване към Европейският съюз (ЕС), ситуацията ще тръгне към по-добро“, заяви Дрангова. По думите ѝ причината е, че от двете страни на границата ще бъдем в Европейския съюз (ЕС).  \r\n„Надявам се, че наистина в скоро време те ще бъдат приети за членове на съюза и нещата лека-полека ще си дойдат на мястото. Важното е, че ще бъдем в границите на една единна и обединена Европа. Освен това си мисля, че напоследък отношенията между България и Северна Македония са доста добри, въпреки че и за двете страни нещата бяха доста трудни“, добави Дрангова. Според нея въпреки това нещата, които трябваше да се случат, вече са факт. „И аз благодаря на умните ръководители на двете държави, които успяха да доведат до тук нещата“, отбеляза Дрангова. \r\nЛивия НИНОВА", "date": "2019.04.16", "title": "Райна Дрангова, внучка на полк. Борис Дрангов: През целия си живот дядо ми е искал да види България единна и обединена, но днес, а и в миналото, тя е доста осакатена"}
{"url": "http://www.focus-news.net/news/2019/04/16/2647209/rayna-drangova-prisastvieto-na-krasimir-uzunov-na-vtoroto-osveshtavane-na-drangovata-cheshma-be-izklyuchitelno-valnuvashto-a-dnes-poruchika-veche-e-zaedno-s-polka-i-s-polk-boris-drangov.html", "text": "Присъствието на Красимир Узунов по време на второто освещаване на военния паметник Дрангова чешма бе много вълнуващо и си мисля, че може би Поручика, както наричахме Узунов, вече е заедно с всички от полка на дядо ми, които не са сред нас. Това каза в интервю за  Радио „Фокус“ – Пирин  Райна Дрангова, внучка на полк. Борис Дрангов. „Той е и при своя учител, дори приятел – дядо ми полк. Борис Дрангов“, каза още Райна Дрангова. Тя подчерта, че е много тъжно, че Красимир Узунов вече го няма. „Това е голяма загуба не само за семейството му, но и за цяла България, а и за всички вас, които работите във „Фокус“, защото осиротяхте. Единственото, което мога да кажа, е да бъдете живи и здрави“, допълни Райна Дрангова.  \r\nПо отношение събитието, свързано с второто освещаване на паметника, което се състоя на 16 април 2016 година, тя отбеляза, че силно впечатление са ѝ направили няколко неща. „Вълнуваща бе речта на тогавашния началник на отбраната генерал Константин Попов. Лично аз много съжалявам, че я нямам на запис, защото беше много хубава. Изобщо цялото тържество преди три години беше прекрасно. Присъствието на многото малки деца и ученици, както и цветята, които бяха поднесени превърнаха събитието в изключително красиво. Много хубав момент бе и споменаването на дядо ми, който в един дълъг период бе съвсем умишлено забравян, но въпреки това селото, в което е изграден паметника е кръстено на него“, добави Дрангова.  \r\nТя отбеляза, че самата чешма в един период е била почти разрушена, плочите са били махнати. „Знае се дори, че е имало още 2 възпоменателни плочи, но за тях не искам да говоря по простата причина, че нямам техните снимки. На 16 април тази година се навършват 103-години от освещаването на този паметник. Времето тече, водата тече за радост на пътуващите в района, но и на хората от селото. Хубавото е, че обикновено пътуващите се спират, за да видят чешмата, да видят паметника и мисля, че всичко това е много хубаво“, отбеляза Райна Дрангова, внучка на полк. Борис Дрангов. \r\nЛивия НИНОВА", "date": "2019.04.16", "title": "Райна Дрангова: Присъствието на Красимир Узунов на второто освещаване на Дранговата чешма бе изключително вълнуващо, а днес Поручика вече е заедно с полка и с полк. Борис Дрангов"}
{"url": "http://www.focus-news.net/news/2019/04/16/2647221/vidin-sbornikat-mitropolit-neofit-vidinski-velik-duhoven-vodach-shte-bade-predstaven-v-grada-na-17-april.html", "text": "Сборникът „Митрополит Неофит Видински – велик духовен водач“ ще бъде представен от 17.30 часа на 17 април, сряда, в салона на Читалище „Цвят-1870“ във Видин, предаде репортер на  Агенция „Фокус“ .  \r\nСъбитието се реализира с благословението на Негово високопреосвещендство Видинския митрополит Даниил от Видинска Света Митрополия, Народно читалище „Цвят-1870“, Държавен архив-Видин и Фондация „Постижения“. Сборникът ще бъде представен от неговия съставител Виктория Караабова-Стоянова, председател на Фондация „Постижения“, родственица на митрополит Неофит. \r\nОт Видинска света митрополия припомнят, че още с встъпването си на Видинския престол, Митрополит Неофит много бързо се запознава със състоянието на епархията и разбира, че е необходимо да се работи за просвещението на вярващите, за възстановяването на храмове и за създаване на благотворителни фондове, чрез които да се набират необходимите средства. Той издава вестник, книги, проповеди, пише история на Видинската епархия. Голямо е делото му и за завършване на построения, но все още незавършен до неговото встъпване в длъжност, катедрален храм „Св. Вмчк Димитрий“, за изграждането на мавзолея на Екзарх Антим I, за изграждането на целия митрополитски квартал, обособен във Видин. Всичко, което той е планирал през живота си в свещенослужителска, социална, благотворителна дейност го е реализирал стъпка по стъпка, упорито и неотстъпно. Големи са и заслугите на митрополит Неофит Видински за спасяването на българските евреи по време на Втората световна война.  \r\nСборникът „Митрополит Неофит Видински – велик духовен водач“ ще бъде представен не случайно в Народно читалище „Цвят-1870“. То е естественият център както на град Видин, така и на духовността. Премиерата съвпада с традиционните чествания на читалището, което празнува всяка година в дните преди Цветница. Преди 10 години във Видинското читалище се представи биографичната книга „Видинский митрополит Неофит. Живот, дело, преживяно, сътрудници“ от свещеноиконом Йордан Н. Василев. Друг важен момент е, че митрополит Неофит е един от дарителите за построяването на сградата на читалището. Често е присъствал на събития, на заниманията на литературния клуб, към читалището и др. \r\nНикола ПЕТКОВ", "date": "2019.04.16", "title": "Видин: Сборникът „Митрополит Неофит Видински – велик духовен водач“ ще бъде представен в града на 17 април"}
{"url": "http://www.focus-news.net/news/2019/04/16/2647208/mustafa-karadaya-dps-datata-na-priemaneto-na-tarnovskata-konstitutsiya-e-pametna-bezsporno-edna-ot-nay-svetlite-v-istoriyata-na-savremenna-balgariya.html", "text": "Датата на приемането на Търновската конституция е паметна, безспорно една от най-светлите в историята на съвременна България. Това каза лидерът на ДПС Мустафа Карадайъ по време на тържественото заседание на Народното събрание по повод 140-ата годишнина от Учредителното събрание и приемането на Търновската конституция, предаде репортер на  Радио „Фокус“ – Велико Търново . „Търновската конституция открива хоризонт за възстановяване и развитие на българската държавност на основата на конституционализма, парламентаризма и общочовешките демократични ценности“, заяви той. „На днешния ден, наред с огромната си почит към онези, които положиха основите, изразяваме и нашата привързаност към идеите, залегнали в основата на Търновската конституция- държавност, конституционализъм, парламентаризъм“, обяви Карадайъ. „Народните представители от Учредителното събрание оставиха на бъдещите поколения урок, който трябва да се помни- в хода на разгорещените и бурни дебати те показаха, че могат да поставят националните интереси и демократичните идеи над своите партийни пристрастия“, посочи лидерът на ДПС. „Че този урок се знае и помни се вижда във време, когато независимо от политическите различия националните приоритети са тези, които определят посоката“, каза Мустафа Карадайъ и даде примери с членството ни в НАТО и ЕС.", "date": "2019.04.16", "title": "Мустафа Карадайъ, ДПС: Датата на приемането на Търновската конституция е паметна, безспорно една от най-светлите в историята на съвременна България"}
{"url": "http://www.focus-news.net/news/2019/04/16/2647222/sport-edmond-nazaryan-debyutira-uspeshno-na-silniya-turnir-po-borba-za-kadeti-v-antaliya.html", "text": "Борба: Европейският шампион за кадети Едмонд Назарян, син на известния борец Армен Назарян направи успешен дебют в категория до 51 кг на силния турнир в Анталия. Той спечели бронзов медал в класическия стил, като за отличието победи с технически туш Изкхар Курба (Казахстан), трети на световното през миналата година.  \r\nНа старта в категорията Назарян тушира турчина Ерсин Бюлют, а после победи с технически туш и азера Гюлюзаде Них. На полуфиналите обаче той загуби с 0:2 от Алмир Алиев, отново от Азербайджан.", "date": "2019.04.16", "title": "Спорт: Едмонд Назарян дебютира успешно на силния турнир по борба за кадети в Анталия"}
{"url": "http://www.focus-news.net/news/2019/04/16/2647218/dimitar-brachkov-kmet-na-obshtina-petrich-voenniyat-pametnik-drangova-cheshma-e-myasto-na-koeto-ozhivyava-edna-geroichna-epoha-sravnima-edinstveno-sas-silata-na-balgarskiya-duh.html", "text": "Военният паметник Дрангова чешма е място, на което оживява една героична епоха, сравнима единствено със силата на българския дух. Това каза по време на честването на 103-годишнината от освещаването на Военен паметник Дрангова чешма кметът на Община Петрич – Димитър Бръчков, предаде репортер на  Радио „Фокус”-Пирин.  Той подчерта, че полковник Борис Дрангов и неговите войници са оставили своята диря в земята на Родината, в съзнанието на всяко следващо поколение. По думите му един от най-обичаните български офицери, полковник Дрангов ни напомни и днес да бъдем строги, но най-първо и най-много към себе си, тъй като в това е големият смисъл, защото така ще дойде резултатът – ще имаме право да изискваме и да очакваме. Димитър Бръчков добави, че войниците на полковника са научили също този голям урок. „Ние днес подчертаваме заветните им дела с признанието, което засвидетелстваме днес, с положените цветя и венци, със сведената глава. Нека имаме повече примери като този, който даде полковник Борис Дрангов на България! Нека пазим паметта жива и носим в сърцата си пламъка на родолюбието! Нека бъдем горди и достойни синове на Майка България! Поклон пред паметта на нашите войници и офицери!”, каза още кметът на Община Петрич. \r\nНатали СТЕФАНОВА", "date": "2019.04.16", "title": "Димитър Бръчков, кмет на Община Петрич: Военният паметник Дрангова чешма е място, на което оживява една героична епоха, сравнима единствено със силата на българския дух"}
{"url": "http://www.focus-news.net/news/2019/04/16/2647219/premierat-boyko-borisov-s-gruzinskiya-premier-se-razbrahme-da-tarsim-investitori-i-da-rabotim-za-izgrazhdane-na-energiyni-terminali.html", "text": "С грузинския премиер се разбрахме да търсим инвеститори и да работим за изграждане на енергийни терминали. Това каза министър-председателят Бойко Борисов по време на брифинг в Министерски съвет след среща с премиера на Грузия Мамука Бахтадзе, предаде репортер на  Агенция „Фокус“ .  „Третото, по което говорихме ще изисква около 6 месеца предварителна работа, но аз виждам също големи възможности в него. Грузия е голям производител на енергия и то от водно-електрически централи – зелени енергии. 2 хил. мегават часа могат да пренасят през Черно море“, обясни той. „Знаете, че България е включена в европейския енергиен пръстен, но това ни е третият иновативен проект. Такъв се прави между Норвегия и Германия в момента“, уточни Борисов. „Разбрахме се да търсим инвеститори и да работим по тази тема. Стокооборотът ни мина над половин милиард долара, евро и аз мисля, че ръст от 10 -12 %, който имаме в момента, може да бъде и по-голям и с тези терминали, това ще се постигне“, допълни българският премиер. \r\nДаяна ДЮЛГЕРОВА", "date": "2019.04.16", "title": "Премиерът Бойко Борисов: С грузинския премиер се разбрахме да търсим инвеститори и да работим за изграждане на енергийни терминали"}
{"url": "http://www.focus-news.net/news/2019/04/16/2647224/koalitsiya-za-balgariya-registrira-listata-si-za-evrovota-v-tsik.html", "text": "„Коалиция за България“ регистрира листата си за евровота в ЦИК, предаде репортер на  Агенция „Фокус“ . Документите за регистрация подадоха председателят на „Коалиция за България“ и лидер на АБВ Румен Петков, заместник-председателят на АБВ Любомира Ганчева и председателят на АБВ – Младежи Пламена Заячка. Водачът на листата  в лицето на проф. Боян Дуранкев бе избран единодушно от политическия съвет на коалицията на 6 април 2019 г.  „Фокус“  публикува цялата листа на „Коалиция за България“ за евровота. \r\n1. Боян Дуранкев; \r\n2. Пламена Заячка; \r\n3. Георги Кючуков; \r\n4. Александрина Костадинова; \r\n5. Радан Мирянов; \r\n6. Камелия Стаматова; \r\n7. Красен Димитров; \r\n8. Калина Найденова; \r\n9. Боян Киров \r\n10. Емил Стоименов \r\n11. Георги Петров \r\n12. Антон Коджабашев \r\n13. Георги Илчев \r\n14. Димитър Петров \r\n15. Иван Педев \r\n16. Любомира Ганчева \r\n17. Румен Петков \r\nДеница КИТАНОВА", "date": "2019.04.16", "title": "„Коалиция за България“ регистрира листата си за евровота в ЦИК"}
{"url": "http://www.focus-news.net/news/2019/04/16/2647214/afp-pozharat-v-notr-dam-e-napalno-zagasen.html", "text": "Огромният пожар, който опустоши катедралата Нотр-Дам в Париж, е напълно загасен, съобщиха от градската противопожарна служба във вторник, около 15 часа след началото му, предава  AFP . \r\n\"Целият пожар е загасен. Сега сме във фаза на разследване\", каза говорителят Габриел Плу, добавяйки, че огънят се е разпространил \"много бързо\" през дървения покрив на световно известния паметник. \r\nНа брифинг за репортери пред Нотр Дам в центъра на Париж, Плу каза пожарникарите са се фокусирали по време на пожара в катедралата върху двете  масивни камбанарии и са уверени, че те не са били повредени. \r\nЗадачата сега е да се обследва структурата, да се види дали тя е пострадала и да се извадят останалите горещи точки, каза той, добавяйки, че около 100 пожарникари ще останат на място през целия ден.  Юлиян Марков", "date": "2019.04.16", "title": "AFP: Пожарът в Нотр Дам е напълно загасен"}
{"url": "http://www.focus-news.net/news/2019/04/16/2647226/kmetat-na-sofiya-yordanka-fandakova-okolo-2-mln-lv-e-investitsiyata-v-detska-gradina-shtastlivo-detstvo-v-rayon-lyulin.html", "text": "Около 2 млн лв. е инвестицията в детска градина 35 „Щастливо детство“ в район „Люлин“. Това каза пред журналисти кметът на София Йорданка Фандъкова по повод реконструираната детска градина 35 „Щастливо детство“ в район „Люлин“, предаде репортер на  Агенция „Фокус“ . „Тази детска градина възпитава вече три поколения софиянци, жители на „Люлин“, заяви столичният кмет. Тя посочи, че заедно с кмета на жк. „Люлин“ Милко Младенов са инвестирали изключително сериозни средства, за подобряването на условията за децата и за изграждането на нови места, където жителите на квартала да могат да записват децата си. „Преди няколко години, ние поехме ангажимента, заедно със строителството на нови детски градини, заедно със строителството на мястото на пожароопасните бараки, които заварихме, да се заемем и с това да престроим една изцяло нова детска градина, с премахнати етернитови плоскости и построени нови сгради“, отбеляза Йорданка Фандъкова.  \r\nПо думите й около 2 млн. лв. е инвестицията само в детската градина. „Това означава здраве и уют за нашите деца. Така че, тези 2 млн. си струваха, както и за всички детски градини. Само в жк. „Люлин“ сме изградили нови, разширили или престроили общо 7 детски градини. Тази година започва и реконструкцията на още една детска градина с етернитови плоскости в квартала. Очакваме на есен да започне строителството“, каза още тя.  \r\n„За мен инвестициите в образованието са инвестиции в перспективата на нашия град. Всеки инвеститор, който идва тук и проучва възможностите за инвестиции за нови работни места, и то високо качествени, високо технологични, говори за таланта, развитието и образованието на хората. Обикновено ние говорим за инфраструктура, за реконструкция на улици, за плочи за въздух, но в крайна сметка най-важната част от нашия град са децата и хората“, посочи Фандъкова.", "date": "2019.04.16", "title": "Кметът на София Йорданка Фандъкова: Около 2 млн лв. е инвестицията в детска градина „Щастливо детство“ в район „Люлин“"}
{"url": "http://www.focus-news.net/news/2019/04/16/2647223/premierat-mamuka-bahtadze-v-poslednite-godini-balgariya-e-v-top-10-na-targovskite-partnyori-na-gruziya.html", "text": "В последните години България е в топ 10 на търговските партньори на Грузия. Това каза министър-председателят на Грузия Мамука Бахтадзе по време на брифинг в Министерски съвет след среща с премиера Бойко Борисов, предаде репортер на  Агенция „Фокус“ . „Грузия и България споделяме дълга история на приятелство и добри взаимоотношения, които датират от векове. Нашите двустранни отношения са все толкова добри и имаме все така успешни проекти през годините“, отбеляза той. „Искаме да продължим и в бъдеще с тази положителна тенденция. Стремим се да доставим добрите условия за това. България през последните години е в топ 10 на търговските партньори на Грузия“, поясни Бахтадзе. Той отчете, че Грузия високо цени скорошната среща на ЕК, чрез която са били идентифицирани бъдещите цели за сближаване на страната с Европейския съюз. „Днес обсъдихме проект за задълбочаване на фериботните връзки между България и Грузия. Аз съм изключителен оптимист, че в близко бъдеще ще имаме и дигитален коридор“, добави грузинският премиер.  Той благодари на България за подкрепата за териториалната цялост на Грузия и за действията около влизането им в ЕС и НАТО. \r\nДаяна ДЮЛГЕРОВА", "date": "2019.04.16", "title": "Премиерът Мамука Бахтадзе: В последните години България е в топ 10 на търговските партньори на Грузия"}
{"url": "http://www.focus-news.net/news/2019/04/16/2647227/rumen-petkov-abv-iskam-da-kazha-na-balgarite-che-koalitsiya-za-balgariya-predlaga-mnogo-silna-lista-no-shte-ya-podredyat-te.html", "text": "Искам да кажа на българите, че \"Коалиция за България\" предлага много силна листа, но ще я подредят те. Това каза председателят на \"Коалиция за България\" и лидер на АБВ Румен Петков, предаде репортер на  Агенция \"Фокус\".  По думите му право на гражданите е да използват преференцията и да акцентират върху човек от листата, когото считат, че отговаря на техните очаквания да ги защити в европарламента. \"Слушах с голяма почуда едните щели да бъдат в лявото, другото в дясното семейство. Нашите евродепутати ще бъдат в българското семейство, защото там ни е мястото. Когато предлагаш човек, който ти казва, че е европеец, а после българин, лично изпитвам съмнение и скептицизъм, защото чувството за родова памет и местен патриотизъм, ако бъде подменено от изкривени ценности, нищо добро не очаква тези, които са изпратили такъв представител\", обясни лидерът на АБВ. Той посочи, че листата на \"Коалиция за България\" е най-силната и се състои от 17 регистрирани кандидати, 11 от които са хабилитирани лица, а 5 от тях са университетски преподаватели. \"Имаме юристи, лекари, инженери, имаме хора от социалната сфера. Това е нещо, което ни дава самочувствие, че е доброто за България решение\", допълни Петков.  \r\nДеница КИТАНОВА", "date": "2019.04.16", "title": "Румен Петков, АБВ: Искам да кажа на българите, че \"Коалиция за България\" предлага много силна листа, но ще я подредят те"}
{"url": "http://www.focus-news.net/news/2019/04/16/2647229/svishtovski-studenti-teatrali-uchastvaha-s-premierna-postanovka-v-sabitie-ot-plovdiv-evropeyska-stolitsa-na-kulturata.html", "text": "Студентският театър при Стопанска академия „Димитър А. Ценов”-Свищов участва в програма „България и Румъния – заедно и в театъра”, която се проведе в рамките на „Пловдив – Европейска столица на културата”. Това съобщиха от пресцентъра на  висшето учебно заведение . Организатор на 6-дневната програма бе пловдивският театър „А`парт”, с директор и режисьор д-р изк. Сашо Петков. В събитието бяха представени три пиеси от румънски автори, в изпълнение на театрални състави от Пловдив, Свищов и София.  \r\nСвищовските студенти участваха с премиера на постановката „Какво да правим с виолончелото” – пиеса на Матей Вишниек. С тази пиеса румънският автор, емигрант в Париж, навежда на мисълта за протеста на личността към бюрокрацията и диктатурата. Виолончелото, чийто звук е най-близък (от всички музикални инструменти) до човешкия глас – нежен, галещ, вибриращ, активиращ…, е един зов – зовът на човешкия глас. В ролите от пиесата се превъплътиха четирима студенти от специалност „Счетоводство и контрол” – първокурсниците Ванеса Цветанова от гр. Враца и Петя Караиванова от гр. Кърджали, Галина Лазарова, 2 к. от Монтана и Добрин Тодоров, 4 к. от Смолян.  \r\nПредставлението на пловдивската сцена съвпадна с абсолвентския бал на Добрин, който е и художествен ръководител на студентския театър. Така, по нетрадиционен начин – ставайки част от „Пловдив – Европейска столица на културата”, той отпразнува и своето завършване на 4-годишното си обучение в Стопанска академия в ОКС „бакалавър”. Режисьор на студентския театър е родения в Свищов д-р изк. Сашо Петков, който работи онлайн и безвъзмездно с младите театрали на Стопанска академия.   \r\nВ рамките на 6-дневната  програма „България и Румъния – заедно и в театъра”, свищовските студенти имаха възможност да се срещнат с Валериу Бутулеску – румънски автор, който е лауреат на Международния конкурс за къс хумористичен разказ „Алеко” – Свищов, 2014 г. Валериу Бутулеску присъства на премиерата постановка по неговата пиеса „Синьо Хергеле”, изпълнена от домакина на събитието – театър „А`парт”, гр. Пловдив. Младите театрали на Стопанска академия изпълняваха актьорски задачи в пиесата „Синьо Хергеле”, а от участието си в екзерсис с актьорите от „А`парт” научиха нови техники за подготовка преди представление. \r\nПостановката „Какво да правим с виолончелото” ще бъде играна за първи път на свищовска сцена на 20 април 2019 г. в Стопанска академия при честването на 50-годишнината на Студентския театър.", "date": "2019.04.16", "title": "Свищовски студенти – театрали участваха с премиерна постановка в събитие от „Пловдив – Европейска столица на културата”"}
{"url": "http://www.focus-news.net/news/2019/04/16/2647232/fokus-makedoniya-obyavena-e-epidemiya-ot-drebna-sharka-morbili-na-teroitoriyata-na-tsyala-makedoniya.html", "text": "Комисията за инфекциозни болести обяви епидемия от дребна шарка (морбили) на територията на цяла Македония, пише македонският  “Фокус“ . \r\nД-р Владимир Микич от Комисията  посочи, че обявяването на епидемията е насочено към прилагане на допълнителни мерки за предотвратяване на по-нататъшното разпространение, намаляване на броя на новите болни и предотвратяване на тежки форми на заболяването. \r\nЕдна от мерките е забраната за посещение на детски градини на болни и контактни деца, втората мярка, която се предлага, е да се намали възрастта на ваксинацията от 12 месеца на шест месеца, тъй като голяма част от заболелите деца са на възраст  под 1 година и са най-уязвимата група за тежки форми на заболяването. Освен това, тъй като имаме заболявания сред възрастни хора, които не са обект на ваксинация съгласно редовния календар, Комисията реши да увеличи възрастта на ваксинацията, така че всяко лице на възраст над 14 години да може да се ваксинира в обществените здравни центрове на възраст от 14 до 60 години, каза д-р Микич. \r\nТой добави, че друга предлагана мярка е  всички здравни работници на територията на цялата страна да бъдат ваксинирани с две дози ваксина за морбили. \r\nТой подчерта, че свижданията в болниците са забранени и че мярката трябва да се спазва, за да се намали възможността за въвеждане на нова инфекция в болнични условия, а медицинските сестри в детските градини ще бъдат задължително проверени за ваксинален статус и ще трябва да бъдат правилно ваксинирани. \r\n„Повече от 70 деца с морбили са хоспитализирани, от които 55 са в Клиниката за инфекциозни болести, а 15 - в Детската клиника. От тях повече от седем са в тежко състояние,  добави д-р Микич. \r\nЕпидемия е обявена, защото вече са докладвани 961 случая на морбили. Общо в 20 града са регистрирали случаи на морбили.  Юлиян Марков", "date": "2019.04.16", "title": "„Фокус“ (Македония): Обявена е епидемия от дребна шарка (морбили) на тероиторията на цяла Македония"}
{"url": "http://www.focus-news.net/news/2019/04/16/2647230/rumen-petkov-abv-koalitsiya-za-balgariya-predlaga-istinskata-lyava-lista-drugite-izlachvat-bezsilie.html", "text": "\"Коалиция за България\" предлага истинската лява листа - другите излъчват безсилие. Това каза пред журналисти председателят на \"Коалиция за България\" и лидер на АБВ Румен Петков, предаде репортер на  Агенция \"Фокус\".  По думите му листата на \"Коалиция за България\" излъчва патриотизъм, принадлежност и много ясна политика. \"С болка казвам, че на \"Позитано\" има битка между ръководството на партията и самата партия. Има битка между два клана - на Нинова и на Станишев. Има битка срещу левицата. Там не мисля, че става дума за лява политика. Това, което се предлага няма дума за работници, няма дума за кооперативи, за стабилизиране на ядрената ни енергетика, т.е. е един набор от кухи фрази, на който бяхме свидетели в отиващия си европарламент\", коментира листата на БСП Румен Петков. Той се спря и на тази на ГЕРБ. \"На ГЕРБ листата излъчва съсипията на селското стопанство. Там са ликвидационните съвети, унищожаването на ядрената ни енергетика чрез 3-ти и 4-ти блок на АЕЦ \"Козлодуй\", там е продажбата на авиокомпания \"Балкан\", т.е. грабежът на миналото столетие\", допълни Петков. На въпрос колко евродепутата очаква, той посочи, че за \"Коалиция за България\" е важно да стигне до хората. \"Ние нямаме ресурса на упоменатите партии, а истинските кандидати, които няма да пожалят нищо от себе си, за да стигнат до почтения български избирател\", допълни Петков. Той уточни, че е оптимист за \"Коалиция за България\", защото атмосферата е друга.  \r\nДеница КИТАНОВА", "date": "2019.04.16", "title": "Румен Петков, АБВ: \"Коалиция за България\" предлага истинската лява листа - другите излъчват безсилие"}
{"url": "http://www.focus-news.net/news/2019/04/16/2647233/zam-ministar-karina-angelieva-shte-nagradi-pobeditelite-v-natsionalniya-konkurs-mladi-talanti-v-rotondata-na-ministerstvoto-na-obrazovanieto-i-naukata-na-17-april.html", "text": "Заместник-министър Карина Ангелиева ще награди победителите в Националния конкурс „Млади таланти“ 2019 г. в Ротондата на Министерството на образованието и науката от 12.30 ч. на 17 април. Това съобщиха от пресцентъра на  министерството .", "date": "2019.04.16", "title": "Зам.-министър Карина Ангелиева ще награди победителите в Националния конкурс „Млади таланти“ в Ротондата на Министерството на образованието и науката на 17 април"}
{"url": "http://www.focus-news.net/news/2019/04/16/2647234/rumen-petkov-abv-iskam-da-kazha-na-edin-vitsepremier-che-20-godini-da-pishesh-kontseptsii-sreshtu-ne-e-nachin-na-rabota-za-balgariya.html", "text": "Искам да кажа на един вицепремиер, че 20 години да пишеш концепции „срещу“ не е начин на работа „за“ България. Това каза пред журналисти председателят на „Коалиция за България“ и лидер на АБВ Румен Петков, предаде репортер на  Агенция „Фокус“ . „Едни цигани пребиха едно момче в Габрово. Ние трябва да се борим за нашите права и свободи. Вчера пребиха една българка в София. Тя е в болницата в много тежко състояние. Не забелязах някой да протестира“, коментира Петков. Според него като се насажда омраза, ще се жъне омраза. „Една от много силните авторитетни позиции на „Коалиция за България“ пази атмосфера на взаимно уважение и зачитане и първостепенен стремеж - законът за всички с еднаква сила и тежест. Другото е да се замеряме с квалификации и концепции, от които видимо нищо не следва\", заяви Румен Петков.  \r\nДеница КИТАНОВА", "date": "2019.04.16", "title": "Румен Петков, АБВ: Искам да кажа на един вицепремиер, че 20 години да пишеш концепции „срещу“ не е начин на работа „за“ България"}
{"url": "http://www.focus-news.net/news/2019/04/16/2647235/mvr-blizo-ton-mesni-produkti-bez-dokumenti-sa-izzeti-ot-avtomobil-v-ihtiman.html", "text": "Близо тон месни продукти без документи за произход са иззети от автомобил при проверка на ихтиманските полицаи. Това съобщиха от пресцентъра на  МВР . Около 12.30 часа вчера автопатрул на РУ-Ихтиман спрял за проверка товарен автомобил „Опел Виваро“, управляван от 44-годишен ихтиманец. В товарния отсек на микробуса униформените попаднали на 800 кг агнешко месо и 150 кг агнешки субпродукти, без задължителната съпътстваща документация. Случаят незабавно е докладван в Българската агенция по безопасност на храните, от чиито служители е съставен акт. Водачът е задържан за срок до 24 часа.", "date": "2019.04.16", "title": "МВР: Близо тон месни продукти без документи са иззети от автомобил в Ихтиман"}
{"url": "http://www.focus-news.net/news/2019/04/16/2647220/ik-lozenets-dnsk-prodalzhava-da-otkazva-da-vstapi-v-zadalzheniyata-si-otnosno-stroitelstvoto-na-zlaten-vek-ostavame-v-gotovnost-za-protesti.html", "text": "Вчера с учудване разбрахме, че общото становище на всички компетентни по казуса институции липсва в заповедта на ДНСК, която не констатира изтеклото строително разрешение на „Златен Век“. Това се посочва в  позиция на Инициативен комитет „Лозенец“  относно заповедта за спиране на строителството на сграда „Златен Век“. „Вместо това се ляга на констатираните 3 седмици по-рано „нарушения“ и за пореден път се прехвърля топката между институциите, като този път се иска становище от главния архитект на София Здравко Здравков за това дали е изтекло разрешението“, заявяват от инициативния комитет. Според тях това по никакъв начин не отразява нито реалната правова ситуация на сградата, нито постигнатия консенсус между отговорните институции – Столична Община, Направление Архитектура и градоустройство, МРРБ и ДНСК. „Още на срещата ни в Министерски съвет, архитект Здравков обясни, че няма правно основание той да декларира или констатира факти относно изтичането на строителното разрешение, когато няма внесена от инвеститора преписка“, припомнят те. „Това твърдение е вярно съгласно закона и ни учудва, че ДНСК продължава да отказва да встъпи в задълженията си и отговорно да констатира изтеклият срок на разрешението за строеж“, заявяват от ИК „Лозенец“. „Не разбираме последователният опит на всички институции да избягат от задълженията си в момент, когато гражданите на София, а и гражданите на България, особено в тези тежки дни на раздор, скандали и обвинения в корупция държат да видят решителни действия за запазване на законността. Не ни интересуват оставките, а по-скоро резултатите“, се посочва още в позицията. „Днес преди 140 години са поставени основите на правовата държава и е приета Търновската конституция. В днешния празник на законността и правовата държава,  ние сме готови да прощаваме грешките на администрацията, но не сме готови да прощаваме бягането от отговорност и неспазването на закона“, заявяват от комитета. Според тях най-доброто решение в момента е да се да се издаде втори констативен акт от ДНСК с основен мотив строителство без валидно разрешение за строеж и така да се възстанови законността. „Тъй като не виждаме решителните действия, които законът налага, а обществото очаква, ние подновяваме действията си за борба срещу липсата на адекватна реакция от страна на ДНСК, ще внесем последващи сигнали до институциите и оставаме в готовност за протестни действия“, става ясно още от позицията.", "date": "2019.04.16", "title": "ИК „Лозенец“: ДНСК продължава да отказва да встъпи в задълженията си относно строителството на „Златен век“, оставаме в готовност за протести"}
{"url": "http://www.focus-news.net/news/2019/04/16/2647237/mon-balgarskite-nedelni-uchilishta-po-sveta-se-predstavyat-s-izlozhba-vav-vsichki-oblastni-gradove.html", "text": "Изложба от рисунки на ученици от българските неделни училища в чужбина под надслов „Обич за България“ ще гостува в рамките на две седмици във всички областни градове. Целта на инициативата на Министерството на образованието и науката (МОН) и Асоциацията на българските училища в чужбина е да даде възможност на децата да покажат България такава, каквато я помнят или си представят чрез изкуството. Това съобщиха от пресцентъра на  МОН . Избраните 60 рисунки и макети на български къщи са дело на ученици от български неделни училища в Италия, Франция, Белгия, Германия, Ирландия, Великобритания, Австрия, Гърция и Молдова. Изложбата, която бе открита в МОН от министъра на образованието и науката Красимир Вълчев, ще бъде експонирана и в задгранични мисии, в организации на българите в чужбина и православни общини, към които има училища по света. Пътуващата изложба е продължение на проведената на 11 май 2018 г. друга инициатива - „Розите на България“, в която над 50 000 деца и техните родители по света показаха по едно и също време чрез българското хоро своята обич към България. Министерството на образованието и науката осигурява функционирането на близо 400 български училища по света в 36 държави на 6–те континента. Осигурява се не само реална възможност за обучение по родния език, история и география на България, но и осъществяването на дейности, свързани с фолклора, музиката, изкуството и националната култура.", "date": "2019.04.16", "title": "МОН: Българските неделни училища по света се представят с изложба във всички областни градове"}
{"url": "http://www.focus-news.net/news/2019/04/16/2647236/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Косово Хашим Тачи оцени, че гражданите на страната са започнали да губят търпение, докато чакат визовата либерализация за Европейския съюз, предава  скопското електронно издание „МКД“ . \r\nСпоред думите на държавния глава, липсата на ясна перспектива за интеграцията на Западните Балкани в Съюза създава опасни антиевропейски идеологии. \r\nКакто съобщават от кабинета косовския президент, Тачи и европейският комисар по разширяването Йоханес Хан са разговаряли за либерализация на визите, диалога за нормализация на отношенията между Прищина и Белград, както и за перспективата за членство на Косово и страните от Западните Балкани в ЕС. \r\n„Гражданите на Косово, като проевропейски народ, започнаха да губят търпение. Решение за визите през тази година и ангажираност с новата динамика на европейската интеграция ще върнат загубеното доверие в Съюза“, заяви държавният глава. \r\nНа срещата е говорено и за необходимостта от намаляване на разногласията между страните от региона и за нуждата от постигане на всеобхватен, правно обвързващ договор между Косово и Сърбия, се казва още в съобщението от кабинета на Тачи. \r\nПреди това той се е срещнал и с председателя на Европейския съвет Доналд Туск. \r\n*** Бразилия обяви в понеделник, че излиза от Съюза на южноамериканските нации (УНАСУР). Това се казва в съобщение, публикувано на сайта на МВнР на най-голямата държава в Латинска Америка, предава  ТАСС . \r\n„Днес (15 април) правителството на Бразилия денонсира договора със Съюза на американските нации, завършвайки предвидената процедура по излизането от тази организация. Уведомлението за това решение е предадено официално на правителството на Еквадор, което е депозитар на договора“, се отбелязва в съобщението на дипломатическото ведомство. Както се уточнява, решението ще влезе в сила шест месеца след обнародването му, т.е. в средата на октомври. \r\nПо-рано на фона на кризата в обединението за решението си да излязат окончателно от него съобщиха Колумбия, Еквадор, Парагвай, Перу и Аржентина. Чили преустанови своето участие в организацията. В състава на УНАСУР, създадена като политическо и икономическо обединение на Южна Америка през 2008 година, остават Боливия, Венецуела, Уругвай, Суринам и Гаяна. \r\nПрез март президентите на Аржентина, Бразилия, Колумбия, Парагвай, Перу, Чили и Еквадор подписаха споразумение за създаване на нов регионален блок – Форума за развитие на Южна Америка (ПРОСУР). \r\n***  Нова криза на Балканите може да бъде провокирана от действията на Армията на Косово, заяви заместник-министърът на външните работи на Русия Александър Грушко, цитиран от  РИА Новости . \r\nПрез декември косовския парламент утвърди пакет законопроекти за трансформиране на леко въоръжените Сили за сигурност на Косово (ССК) в пълноценна армия. Планира се въоръжените сили на Прищина да наброяват 5 хиляди активно служещи войници и 3 хиляди резервисти. В бюджета на страната за 2019 година са предвидени 58,5 милиона евро за въоръжаване, оборудване и обучение на въоръжените сили. \r\n„Каква е добавената стойност от членството в НАТО на страни, като Черна гора и Северна Македония? А те от кого трябва да се защитават? Единствената дестабилизираща сила в региона в момента е т.нар. армия на Косово, която във всеки един момент с одобрението на натовците може да провокира нова криза на Балканите“, заяви Грушко в интервю пред РИА Новости. \r\nТой отбеляза, че Русия така и не е чула от НАТО никакви коментари във връзка със заявленията на албанското ръководство, че решението на косовския проблем е само едно – присъединяването на Косово към Албания. \r\nРуската агенция припомня, че „Гърция и Македония подписаха споразумение през юни 2018 г., което разрешава дългогодишния спор за името на бившата югославска република и отваря пътя на Скопие към НАТО и ЕС, но той предизвиква критики както в Гърция, така и в самата Македония. Договорът беше подложен на референдум в Македония на 30 септември, но той фактически се провали, защото само около 37% от избирателите излязоха на изборите, а бяха нужни 50%, за да стане той действителен. От тези, които взеха участие в гласуването, 91,5% бяха за споразумението. \r\nВ началото на юни 2017 г. Черна гора официално стана 29-тият член на Северноатлантическия съюз. Значителна част от населението на тази бивша югославска република се противопостави на присъединяването към Алианса и в страната се проведоха протести“. \r\n*** Върховният съд на Испания отхвърли петиция за освобождаване на шестимата задържани каталунски сепаратистки лидери, които в момента са съдени за ролята им в опита за отцепване през 2017 година, пише англоезичното издание на испанския вестник  El Pais .  \r\nОбвиняемите са кандидати за предстоящите избори в Испания - общи избори на 28 април и общински, регионални и европейски избори на 26 май - и техните адвокати са поискали тяхното освобождаване, за да могат да участват в кампанията. \r\nНо съдът обаче допуска, че обвиняемите могат да избягат. Седемте съдии изтъкнаха, че причините, довели до лишаването от свобода на тези лица, остават валидни, особено след като изслушванията все още са в ход и ако някой обвиняем избяга, това ще доведе до \"важна дисфункция\" в процеса. \r\nСред номинираните за изборите са бившият заместник-премиер на Каталуния Ориол Джункерас, бившите ръководители на регионалните дирекции Жозеп Рул, Джорди Турул и Раюл Ромева, и Джорди Санчес, бивш лидер на гражданско сдружение за независимост, наречено АНК. Друг обвиняем, Жоаким Форн, обяви плановете си да се кандидатира за кмет на Барселона на изборите на 26 май. \r\nАдвокатите на защитниците на кандидатите поискаха освобождаване и по-лека мярка за неотклонение - електронни устройства за наблюдение, но съдът заяви, че те ще бъдат \"недостатъчни\". \r\n*** Върховният съд на Испания отхвърли петиция за освобождаване на шестимата задържани каталунски сепаратистки лидери, които в момента са съдени за ролята им в опита за отцепване през 2017 година, пише англоезичното издание на испанския вестник  El Pais .  \r\nОбвиняемите са кандидати за предстоящите избори в Испания - общи избори на 28 април и общински, регионални и европейски избори на 26 май - и техните адвокати са поискали тяхното освобождаване, за да могат да участват в кампанията. \r\nНо съдът обаче допуска, че обвиняемите могат да избягат. Седемте съдии изтъкнаха, че причините, довели до лишаването от свобода на тези лица, остават валидни, особено след като изслушванията все още са в ход и ако някой обвиняем избяга, това ще доведе до \"важна дисфункция\" в процеса. \r\nСред номинираните за изборите са бившият заместник-премиер на Каталуния Ориол Джункерас, бившите ръководители на регионалните дирекции Жозеп Рул, Джорди Турул и Раюл Ромева, и Джорди Санчес, бивш лидер на гражданско сдружение за независимост, наречено АНК. Друг обвиняем, Жоаким Форн, обяви плановете си да се кандидатира за кмет на Барселона на изборите на 26 май. \r\nАдвокатите на защитниците на кандидатите поискаха освобождаване и по-лека мярка за неотклонение - електронни устройства за наблюдение, но съдът заяви, че те ще бъдат \"недостатъчни\". \r\n*** По време на срещата на лидерите от Западните Балкани на 29 април, която ще се проведе в Берлин, домакини на която са германският канцлер Ангела Меркел и френският президент Еманюел Макрон, се очаква да бъде предложен проект на споразумение между Косово и Сърбия. На срещата ще присъстват президентите и премиерите на Косово и Сърбия, пише базираният в Прищина албански вестник  Gazeta Express . \r\nГерманският канцлер Меркел се противопоставя на идеята за преначертаване на границите на Балканите и лично се занимава с косовския въпрос. Gazeta Express  научи, че по време на срещата в Берлин ще бъде предложен проект, насочен към постигане на окончателно споразумение между Косово и Сърбия. Новият рамков договор не включва размяна на територии, което се насърчава от президента на Косово Хашим Тачи, но няма да бъде в полза на Косово, според изданието. Най-вероятно ще бъде предложено Сърбия да упражни своеобразен суверенитет в някои територии на Косово. \r\nГерманското правителство в отговор на Gazeta Express потвърди, че целта на канцлера Меркел и френския президент Макрон е стабилността в региона, като се фокусира върху диалога между Косово и Сърбия. „Стабилността и положителното развитие в региона са от голямо значение за канцлера и президента. Целта им е да обсъдят с гостите специалните предизвикателства, пред които е изправен регионът, като се фокусира върху отношенията между Косово и Сърбия ”, заяви говорител на германското правителство. \r\nПрезидентът на Косово Хашим Тачи и премиерът Рамуш Харадинай отиват в Брюксел без единна позиция. Тачи се срещна в понеделник с еврокомисаря Йоханес Хан, докато Харадинай от Косово обвини Хан и шефа на външната политика на ЕС Федерика Могерини, че са изгубили година с изявленията си за обмен на територии между Косово и Сърбия. Мелиза Харадинай, съветник на премиера Рамуш Харадинай, заяви в понеделник в социалната мрежа „Фейсбук“, че косовският въпрос ще бъде във фокуса на регионалната среща в Берлин и призова институционалните лидери да представят единна позиция пред Меркел и Макрон. \r\n*** Огромният пожар, който опустоши катедралата Нотр-Дам в Париж, е напълно загасен, съобщиха от градската противопожарна служба във вторник, около 15 часа след началото му, предава  AFP . \r\n\"Целият пожар е загасен. Сега сме във фаза на разследване\", каза говорителят Габриел Плу, добавяйки, че огънят се е разпространил \"много бързо\" през дървения покрив на световно известния паметник. \r\nНа брифинг за репортери пред Нотр Дам в центъра на Париж, Плу каза пожарникарите са се фокусирали по време на пожара в катедралата върху двете  масивни камбанарии и са уверени, че те не са били повредени. \r\nЗадачата сега е да се обследва структурата, да се види дали тя е пострадала и да се извадят останалите горещи точки, каза той, добавяйки, че около 100 пожарникари ще останат на място през целия ден. \r\n*** Комисията за инфекциозни болести обяви епидемия от дребна шарка (морбили)  на територията на цяла Македония е обявена епидемия от морбили, пише македонският  “Фокус“ . \r\nД-р Владимир Микич от Комисията  посочи, че обявяването на епидемията е насочено към прилагане на допълнителни мерки за предотвратяване на по-нататъшното разпространение, намаляване на броя на новите болнии предотвратяване на тежки форми на заболяването. \r\nЕдна от мерките е забраната за посещение на детски градини на болни и контактни деца, втората мярка, която се предлага, е да се намали възрастта на ваксинацията от 12 месеца на шест месеца, тъй като голяма част от заболелите деца са на възраст  под 1 година и са най-уязвимата група за тежки форми на заболяването. Освен това, тъй като имаме заболявания сред възрастни хора, които не са обект на ваксинация съгласно редовния календар, Комисията реши да увеличи възрастта на ваксинацията, така че всяко лице на възраст над 14 години да може да се ваксинира в обществените здравни центрове на възраст от 14 до 60 години, каза д-р Микич. \r\nТой добави, че друга предлагана мярка е  всички здравни работници на територията на цялата страна да бъдат ваксинирани с две дози ваксина за морбили. \r\nТой подчерта, че свижданията в болниците са забранени и че мярката трябва да се спазва, за да се намали възможността за въвеждане на нова инфекция в болнични условия, а медицинските сестри в детските градини ще бъдат задължително проверени за ваксинален статус и ще трябва да бъдат правилно ваксинирани. \r\n„Повече от 70 деца с морбили са хоспитализирани, от които 55 са в Клиниката за инфекциозни болести, а 15 - в Детската клиника. От тях повече от седем са в тежко състояние,  добави д-р Микич. \r\nЕпидемия е обявена, защото вече са докладвани 961 случая на морбили. Общо в 20 града са регистрирали случаи на морбили.", "date": "2019.04.16", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/04/16/2647231/smolyan-v-sadebnata-palata-v-grada-shte-se-provede-brifing-za-izvarsheno-tezhko-kriminalno-prestaplenie.html", "text": "От 14.00 часа в Съдебната палата в Смолян на бул. „България” №16, в зала на втория етаж, ще се проведе брифинг на Окръжна прокуратура-Смолян и на ОДМВР-Смолян за извършено тежко криминално престъпление. Това съобщиха от  Апелативна прокуратура-Пловдив . В брифинга ще участват Недко Симов, зам.- окръжен прокурор на Смолян, и Николай Бундов, началник на Районно управление на МВР-Смолян.", "date": "2019.04.16", "title": "Смолян: В Съдебната палата в града ще се проведе брифинг за извършено тежко криминално престъпление"}
{"url": "http://www.focus-news.net/news/2019/04/16/2647216/zam-predsedatelyat-na-parlamenta-veselin-mareshki-golemite-rodolyubtsi-ot-vremeto-na-tarnovskata-konstitutsiya-ne-sa-pitali-kakvo-shte-vzemat-a-sa-davali.html", "text": "Големите родолюбци от онова време, които не са питали какво ще взема, а са давали- пари за университети, за болници, за училища, за библиотеки, за храмове. Давали са за бъдещето на България и за идните поколения. За това имената им се помнят, а построеното от тях ще стои векове. Това каза зам.-председателят на парламента и лидер на „Воля“ Веселин Марешки на тържественото заседание на Народното събрание по повод 140-ата годишнина от Учредителното събрание и приемането на Търновската конституция, предаде репортер на  Радио „Фокус“ – Велико Търново . „Впечатляващи са историческите дати и факти, които днес си припомняме. Връщаме се почти век и половина назад, когато е започнало изграждането на свободна и модерна България“, коментира той. „Зад всяка историческа дата и събитие са хората. Онези наши предци, които са седели на същите тези места, спорили са разпалено, дори са стигали до юмруци, защитавайки идеалите си, но всички са имали обща цел- България да започне да се развива и да застане достойно до останалите европейски страни“, заяви Марешки. „От робска, изостанала и независима територия България се превръща в една от най-бързо проспериращите държави в Европа“, изтъкна той. „Легендарен гост на приемането на Търновската конституция е бил Колю Фичето, който през 1872 година изгражда сградата на Учредителното събрание. Когато е влязъл тук, всички народни представители са станали на крака. Казвам го, за да покажа какво уважение се е оказвало на хората, посветили живота си за изграждането на съвременна България“, обясни лидерът на „Воля“. „Българските родолюбци не са мислили с времевата единица мандат, те са мислили за поколения напред, стратегически и можем да се поучим много от тях“, подчерта той.", "date": "2019.04.16", "title": "Зам.-председателят на парламента Веселин Марешки: Големите родолюбци от времето на Търновската конституция не са питали какво ще вземат, а са давали"}
{"url": "http://www.focus-news.net/news/2019/04/16/2647239/babh-izvarshva-inventarizatsiya-na-zhivotnite-v-tsyalata-strana.html", "text": "Българската агенция по безопасност на храните (БАБХ) и практикуващите ветеринарни лекари извършват инвентаризация на животните в стопанствата  в цялата страна. Това обяви заместник-министърът на земеделието, храните и горите д-р Янко Иванов по време на среща със земеделски производители в Благоевград, съобщиха от пресцентъра на  министерството . Целта на проверките е да стане ясно има ли и колко са виртуалните животни  във връзка с приема по директните плащания за Кампания 2019 г. Системата трябва да се изчисти от такива практики, категоричен беше заместник-министър Янко Иванов.  \r\nПо думите му проверките и инвентаризацията  ще продължат, защото трябва да има яснота и по-добър контрол.  По време на проверките във  фермите ще бъдат гледани и  паспорти, ветеринарномедицински свидетелства  на животни и  отразяването им в Интегрираната информационна система на БАБХ – ВетИС. \r\n„Трябва да има справедливо и ефективно разпределение на средствата, които се дават на животновъдите”, каза още той.  \r\nСред основните цели на Министерство на земеделието, храните и горите е Общата селскостопанска политика след 2020 г. по отношение на директните плащания да не претърпи кардинални промени, увери земеделските стопани Янко Иванов. По-голям фокус ще има върху малките и средни земеделски стопанства.", "date": "2019.04.16", "title": "БАБХ извършва инвентаризация на животните в цялата страна"}
{"url": "http://www.focus-news.net/news/2019/04/16/2647241/stara-zagora-gradat-shte-bade-domakin-na-xiii-tiya-turnir-po-shahmat-trakiysko-konche.html", "text": "На 20 април, от 10.00 часа градът ще бъде домакин на XIII-тия турнир по шахмат \"Тракийско конче\". Това съобщиха от пресцентъра на  Община Стара Загора . Той ще се проведе в залата на Младежкия дом. \r\nДо момента са се записали  110 деца от Пловдив, Ямбол, София, Нова Загора, Казанлък, Раднево, Харманли, Свиленград, Асеновград и Бургас. Домакините ще бъдат представени от два клуба - \"Тракийско конче\" при читалище „Г. Бакалов“ и Шахматен клуб „Траяна\". \r\nНаградният фонд на  турнира е в размер на 2200 лв. Той ще се проведе в две групи - група А за деца до 10 ,12, 14 и 16 години и група Б - за деца до 8 години.  \r\nСъдия на турнира е младият Мирослав Митев от Раднево. Подготвили сме две купи и медали за всички деца в петте възрастови групи. За всеки шахматист ще има грамота за участие и малък спомен-подарък от 13-ия турнир, съобщи Таня Михайлова от читалище „Г. Бакалов“. За всички участници  ще има и вкусен обяд.", "date": "2019.04.16", "title": "Стара Загора:  Градът ще бъде домакин на XIII-тия турнир по шахмат \"Тракийско конче\""}
{"url": "http://www.focus-news.net/news/2019/04/16/2647244/sport-felipe-koutinyo-nyama-da-napuska-barselona.html", "text": "Футбол: Фелипе Коутиньо няма да напуска Барселона, обяви президентът на тима Хосеп Бартомеу. Коутиньо бе спряган за трансфери в Манчестър Юнайтед или Пари Сен Жермен. \r\nБразилецът, който е на 26 години, бе закупен от каталунския тим преди година и половина от английския Ливърпул, но адаптацията му в тима протича трудно, което е и причина за непрекъснатите коментари за възможен трансфер на футболиста. В последния сезон Коутиньо е изиграл 30 мача за Барселона и е отбелязал пет гола.  Юлиян Марков", "date": "2019.04.16", "title": "Спорт: Фелипе Коутиньо няма да напуска Барселона"}
{"url": "http://www.focus-news.net/news/2019/04/16/2647228/premierat-mamuka-bahtadze-pozdravyavam-balgarskiya-narod-po-povod-navarshvaneto-na-140-godini-ot-priemaneto-na-parvata-im-konstitutsiya.html", "text": "Поздравявам българския народ по повод навършването на 140 години от приемането на първата им Конституция. Това каза министър-председателят на Грузия Мамука Бахтадзе по време на брифинг в Министерски съвет след среща с премиера Бойко Борисов, предаде репортер на  Агенция „Фокус“ \r\nТой отбеляза, че през годините отношенията между двете страни са изключително положителни. „Имаме голям напредък в източното партньорство, но трябват и нови цели, които да постигнат по-висока интеграция. Плавно се сближаваме и това засилва още повече състоянието на нашата страна. Пътят ни към ЕС и НАТО ще отворят още повече възможности на Грузия“, добави премиерът Бахтадзе. „Надявам се да работим в сътрудничество с България за да постигнем нашите цели. Отношенията на Грузия и НАТО никого преди не са били толкова динамични и затова благодарим на България“, посочи той.    \r\nМинистър-председателят на Грузия отбеляза пред журналисти, че по време на срещата е била повдигната и темата за Русия, която по думите му продължава да окупира 20% от територията на Грузия. Според него това подкопава състоянието на държавата. „Само твърдата позиция на международната общност може да доведе до постигане на мир“, подчерта грузинският премиер.    \r\nТой отправи поздрави към българския народ, който в днешния ден отбелязва 140-годишнината от приемането на първата си Конституция.  \r\nДаяна ДЮЛГЕРОВА", "date": "2019.04.16", "title": "Премиерът Мамука Бахтадзе: Поздравявам българския народ по повод навършването на 140 години от приемането на първата им Конституция"}
{"url": "http://www.focus-news.net/news/2019/04/16/2647243/mvr-62-godishna-e-zadarzhana-sled-kato-e-prebila-mayka-si.html", "text": "62-годишна е задържана за нанесен побой над възрастната си майка. Това съобщиха от пресцентъра на  МВР . Около 16.25 часа вчера мъж сигнализирал в полицията, че е заварил възрастната си баба в дома й в село Росоман в безпомощно състояние и с видими следи от наранявания по крайниците. В хода на първоначалните действия по разследването е установено, че извършител на деянието е 62-годишната дъщеря на пострадалата. След бързи заградителни действия тя е задържана за срок до 24 часа. По случая е образувано досъдебно производство, пълното документиране на което продължава под наблюдението на районната прокуратура.", "date": "2019.04.16", "title": "МВР: 62-годишна е задържана, след като е пребила майка си"}
{"url": "http://www.focus-news.net/news/2019/04/16/2647225/okrazhna-prokuratura-kardzhali-knizhkata-na-lyutvi-mestan-e-vremenno-otneta.html", "text": "С постановление на Окръжна прокуратура – Кърджали от днес по отношение на Лютви Местан, привлечен като обвиняем за престъпление по транспорта, в резултат на което е причинена смърт,  на основание чл.69а, ал.1 от Наказателно-процесуалния кодекс, е наложена мярка за процесуална принуда – временно отнемане на свидетелството му за управление на моторно превозно средство. Това съобщиха от пресцентъра на Апелативна прокуратура-Пловдив.", "date": "2019.04.16", "title": "Окръжна прокуратура - Кърджали: Книжката на Лютви Местан е временно отнета"}
{"url": "http://www.focus-news.net/news/2019/04/16/2647248/ruse-politsiya-i-zhandarmeriya-vlyazoha-v-imoti-i-zhilishta-vav-vetovo.html", "text": "С разрешение на Окръжен съд - Русе и под ръководството на Окръжна прокуратура – Русе на територията на град Ветово се извършват процесуално-следствени действия в имоти и жилища, по образувани досъдебни производства срещу лица от град Ветово, за извършване на измами и пране на пари. Това съобщиха от  ОДМВР-Русе . Сформирани са екипи от служители на ОДМВР – Русе и жандармерията, които рано тази сутрин са влезли на няколко адреса в града.", "date": "2019.04.16", "title": "Русе: Полиция и жандармерия влязоха в имоти и жилища във Ветово"}
{"url": "http://www.focus-news.net/news/2019/04/16/2647247/dobrich-dvoretsa-v-balchik-otbelyazva-140-godishninata-ot-podpisvaneto-na-tarnovskata-konstitutsiya-s-izlozhbata-evropeyskite-izmereniya-na-osvobozhdenieto-na-balgariya.html", "text": "Държавен културен институт - Културен център (ДКИ-КЦ) „Двореца” в Балчик отбелязва 140-годишнината от подписването на Търновската конституция с изложбата „Европейските измерения на Освобождението на България”. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс,  предаде кореспондентът на  Радио „Фокус” . Изложбата е създадена по идея на проф. Андрей Пантев и Държавна агенция „Архиви“. Дарена е от председателя на Народното събрание Цецка Цачева на Национален музей „Васил Левски” в Карлово. В четиринадесет табла са показани материали от богатата колекция от книги, гравюри и карти, притежание на Централния държавен архив. Включените в изложбата документи са от фондовете на руски, финландски, немски, австрийски, италиански и испански архиви, чиито копия се намират в Колекцията от чуждестранни микрофилми на Централния държавен архив. Експозиционният разказ започва с венеца на българската национално-освободителна борба – Априлското въстание и неговия небивал международен отзвук, чийто резонанс води до започването на войната. Проследени са обявяването на войната, преминаването на река Дунав от руските войски, обсадата и капитулацията на Плевен, Шипченската епопея и действията на българското опълчение, освобождаването на София и други български градове. Показано е подписването на прелиминарния Санстефански мирен договор, окончателният край на войната, завършила с Берлинския конгрес и Учредителното събрание в Търново, което институционализира възстановяването на българската държавност. Изложбата е открита днес в Каменна зала на КЦ “Двореца”, където може да бъде разгледана до края на месец май.  \r\nЖулиета НИКОЛОВА", "date": "2019.04.16", "title": "Добрич: „Двореца” в Балчик отбелязва 140-годишнината от подписването на Търновската конституция с изложбата „Европейските измерения на Освобождението на България”"}
{"url": "http://www.focus-news.net/news/2019/04/16/2647252/veliko-tarnovo-dosadebno-proizvodstvo-za-sbivane-mezhdu-dve-zheni-e-zapochnalo-v-elena.html", "text": "Досъдебно производство за сбиване между две жени е започнало вчера в полицейското управление в Елена, съобщиха от  Областна дирекция на МВР – Велико Търново . Вчера сутринта пред жилище в село Родина е възникнала разпра между две жени от селото, която прераснала в сбиване. Едната от участничките в скандала е отправила и закани за убийство към другата. Работата по изясняване на случая продължава.", "date": "2019.04.16", "title": "Велико Търново: Досъдебно производство за сбиване между две жени е започнало в Елена"}
{"url": "http://www.focus-news.net/news/2019/04/16/2647240/aleksandar-vuchich-sarbi-vreme-e-da-se-obedinim.html", "text": "„Сърби, време е да се обединим“, заяви сръбският президент пред белградския вестник  „Ало“, цитирано от сръбското радио  B92 . \r\nПрезидентът подчерта, че това се отнася особено за сръбските интереси в Косово и Метохия, както и в целия регион. \r\n\"Смятам, че е важно да отговорим на всичките им призиви за конфликти още в петък, по време на едно от най-големите политически събирания в Сърбия през последните 50 години, като призовем хората да бъдат обединени и единни,\" заяви Вучич в интервюто за вестника. \r\n\"След глупостите и истинския провал на опозиционния митинг (миналата събота), организирано от Джилас, Обрадович и Йеремич, които заплашваха с насилствено завземане на властта, е важно в отговор на всичките им призиви за конфликт да приканим хората, не политическите партии, към  единство и обединение в петък. \" \r\nТой каза, че единството е от решаващо значение и че хората в Сърбия ще го разберат много добре. \r\n\"Това означава, че трябва да се обединим около всички важни въпроси и икономическия напредък на Сърбия и да се опитаме да разберем, че можем само да се борим за нашите интереси, особено в Косово и Метохия и в целия регион, и че разбираме добре, че посланията на конфликта и разделението между сърбите е лошо за всички, които искат да инвестират в нашата страна, \"каза президентът.  Юлиян Марков", "date": "2019.04.16", "title": "Александър Вучич: Сърби, време е да се обединим!"}
{"url": "http://www.focus-news.net/news/2019/04/16/2647253/stara-zagora-obshtinski-krag-na-natsionalno-uchenichesko-sastezanie-zashtita-pri-pozhari-bedstviya-i-izvanredni-situatsii-se-provede-v-grada.html", "text": "Общински кръг на Национално ученическо състезание „Защита при пожари, бедствия и извънредни ситуации“ се проведе днес в Стара Загора. Това съобщиха от  Община Стара Загора . То бе организирано от Община Стара Загора и Регионална дирекция „Пожарна безопасност и защита на населението“. \r\nОтбори от осем училища се включиха в борбата за първото място. Момчета и момичета от Второ основно, Четвърто основно, Шесто основно, Девето основно, Дванадесето основно училища, Средно училище „Васил Левски“, Средно училище „Иван Вазов“ и основно училище „Бойчо Русев“ с. Преславен демонстрираха знания и умения в различните етапи. \r\n„Радвам се, че има толкова подготвени млади хора, които да реагират при бедствия, пожари и аварии. Вие сте потомството и трябва да имате отговорност, готовност и възможности от най-ранна възраст да реагирате при извънредни ситуации“, каза при откриването Иванка Сотирова, зам.-кмет на Община Стара Загора. \r\n„Благодаря на Община Стара Загора, че се ангажира сериозно с такива инициативи. Радвам се, че има толкова много обучени деца. Нека най-добрият победи и да представи добре общината на областния кръг“, пожела комисар Стоян Колев, директор на РДПБЗН Стара Загора.  \r\nВ първия кръг, който се проведе в зала 1 на Община Стара Загора, участниците трябваше да отговорят на 30 въпроса от специален тест за реакция при земетресение, наводнение, силен вятър, гръмотевична буря, радиоактивно и химическо замърсяване.  \r\nВъв втория кръг бяха проверени практическите им умения, знания, бързина и съобразителност чрез състезателни игри. Той се проведе в парк „Пети октомври“. \r\nУчастниците последователно преминаха през учебен център „Защита при бедствия“(земетресение и наводнение); учебен център „Защита при промишлени аварии радиационно замърсяване“, където демонстрираха работа с противогаз; в учебен център „Първа помощ“ показаха учения за оказване на помощ на пострадали, а в учебен център „Противопожарна защита“ демонстрираха реакции при опасни ситуации. \r\nКомплексен победител в състезанието стана отборът на Шесто основно училище „Св. Никола“, който ще участва в Областния кръг на състезанието. На второ място се класира отборът на Средно училище „Иван Вазов“, а на трето отборът на Средно училище  „Васил Левски“.  \r\nНа най-добрите три отбора бяха връчени купи и грамоти, а всички останали участници получиха специални плакети.", "date": "2019.04.16", "title": "Стара Загора: Общински кръг на Национално ученическо състезание „Защита при пожари, бедствия и извънредни ситуации“ се проведе в града"}
{"url": "http://www.focus-news.net/news/2019/04/16/2647245/metodi-biserkov-obshtina-petrich-mozhem-da-kazhem-che-polkovnik-drangov-ima-kravna-vrazka-s-petrich.html", "text": "Можем да кажем, че полковник Дрангов има кръвна връзка с Петрич. Това каза за  Радио „Фокус“-Пирин  Методи Бисерков, началник на отдел „Образование“ към Община Петрич. По думите му през 1916 година като командир на 5-ти пехотен Македонски полк Дрангов позиционира своя щаб в района на днешното село Дрангово, което неслучайно и днес носи неговото име. Бисерков уточни, че макар и за кратко време това, което той успява да остави като наследство в рамките на територията на Община Петрич и до ден днешен дава основание да се гордеят с този факт, именно с неговото присъствие по техните земи. „Не само фактът, че неговият щаб дава началото на това населено място, но и фактът, че неговите войници изграждат военен паметник-чешма, който и до ден днешен съществува и за който Общината полага много големи грижи. Този паметник е една жива връзка между онова поколение българи, които отдавайки живота си за честта и славата на Родината, успяват да извоюват нейното опазване и да възстановят донякъде в една голяма рамка землището на българите от времето на Възраждането до днес, предавайки тази традиция и тази връзка, смятам, че днес можем да се гордеем с неговото присъствие по нашите земи“, каза още той. \r\nБисерков коментира също, че полковник Дрангов е най-известен именно със своите кратки, но много съдържателни смислени завети, които оставя. Той уточни, че те не са един или два и ще му бъде много трудно, ако трябва да припомня всичките, но може би обобщавайки ги можем да ги наречен завети на един истински водач, защото той е командир на полка. По думите му неслучайно, след като го раняват, полковник Дрангов на смъртния си одър получава извънредни грижи и тогава той изрича думите: „Каквото за всички войници, това и за мен“. Според Методи Бисерков това е отношение на един истински баща към неговите деца, както той възприема неговите войници. „Мисля, че никога не бива да забравяме и другите му крилати фрази, свързани с любовта му към Родината. Един завет, който няма как истинските българи да забравим е „Колко много исках още да служа на България“. Полковник Дрангов ни завещава това, което днес ни прави истински българи – да бъдем водачи, да работим с хората като с наши приятели, другари и деца“, добави той. Бисерков подчерта, че Дрангов е един сърцевед, който разбира емоцията и духа на хората около него. \r\nНатали СТЕФАНОВА", "date": "2019.04.16", "title": "Методи Бисерков, Община Петрич: Можем да кажем, че полковник Дрангов има кръвна връзка с Петрич"}
{"url": "http://www.focus-news.net/news/2019/04/16/2647255/akad-georgi-markov-atentatat-v-sv-nedelya-e-podgotven-za-da-unishtozhi-togavashnoto-rakovodstvo-na-darzhavata-tsarya-pravitelstvoto-i-visshite-sluzhiteli.html", "text": "Атентатът в „Св. Неделя“ е подготвен, за да унищожи тогавашното ръководство на държавата - царя, правителството и висшите служители. Това каза в интервю за  Агенция „Фокус“  историкът акад. Георги Марков по повод навършването на 94 години от извършването на атентат в църквата „Св. Неделя“. „Атентатът в църквата „Св. Неделя“ е подготвен от Военната организация на комунистическата партия“, заяви той. „Веднага искам да поясня, че комунистическата партия е забранена през пролетта 1924 г. и на Витошката конференция през май месец същата година се взима решение за подготовка на въоръжено въстание. С оглед на това въстание Военната организация начело с майор Коста Янков решават да бъде подготвен атентат, който да унищожи тогавашното ръководство на държавата – царя, правителството и висшите държавни служители“, отбеляза акад. Марков. По думите му този атентат е замислен като сигнал за въоръжено въстание. „Това е много важно да се запомни, защото след като атентатът е подготвен и след като е натрупан взривът в купола на „Св. Неделя“, Коминтернът решава, че още няма условие, няма революционна ситуация за ново въстание, поради което атентатът трябва да бъде отменен“, посочи историк Марков. „На 20 март генералният секретар на Коминтерна Васил Коларов отправя писмо до Тодор Павлов, което е връзката между Коминтерна и Военната организация, че сега не му е времето за атентата“, изтъкна той. „Фашистите ще се възползват от атентата и ще установят нова вълна на белия терор. Но, Военната организация в лицето на Коста Янков решава, че да извърши атентата, въпреки, че Коминтернът е за отменяне на атентата“, поясни още акад. Марков.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.04.16", "title": "Акад. Георги Марков: Атентатът в „Св. Неделя“ е подготвен, за да унищожи тогавашното ръководство на държавата - царя, правителството и висшите служители"}
{"url": "http://www.focus-news.net/news/2019/04/16/2647256/stara-zagora-dvama-uchenitsi-poluchiha-nagradi-ot-kmeta-na-obshtinata-za-eseta-na-tema-svoboda-ili-smart-v-konkurs-po-povod-140-godini-ot-priemaneto-na-tarnovskata-konstitutsiya.html", "text": "Двама ученици от Стара Загора и Казанлък получиха награди от кмета на Община Стара Загора за най-добре написани есета на тема „Свобода или смърт“ в конкурс по повод 140 години от приемането на Търновската конституция. Това съобщиха от  Общината .  \r\nОрганизатори на конкурса са Районен съд – Стара Загора, съвместно с Адвокатска колегия Стара Загора, ЧСИ Иван Стръмски, ЧСИ Гергана Илчева, Юридически факултет при Бургаски свободен университет с подкрепата на Регионалното управление на образованието – Стара Загора.  \r\nУчастниците бяха разделени в две групи: възрастова група IV – IX клас - конкурс за есе или рисунка на тема „140 години от приемането на Търновската конституция. Българското възраждане. Райна княгиня – първият знаменосец на свободна България. Значението на символите „Свобода или смърт“, извезани на знамето и ценностите, които възпитават“ и възрастова група X – XII клас – конкурс за есе или рисунка на тема „140 години от приемането на Търновската конституция. Българското възраждане – ценностите, които създава и значението им за съвременна България. Зачитането на законите, като морален избор“. \r\n„Днес в Деня на българската конституция Районен съд Стара Загора открива Деня на отворените врати. Ние винаги сме работили за повишаване правната култура на учениците и запознаването им със законите. За втора поредна година обявяваме конкурс за есе и рисунка и сме много радостни, че има толкова много и толкова добри творби“, каза Милена Колева, председател на Районен съд Стара Загора. \r\nНа церемонията присъстваха старозагорският митрополит Киприан, областният управител Гергана Микова, зам.-кметът на Община Стара Загора Иванка Сотирова, както и Олга Керелска от Висшия съдебен съвет. \r\nВ конкурса за есе в първа възрастова група журито определи първа награда за Кирил Димов на 14 г. от НУПИД „Акад. Дечко Узунов“ Казанлък, на второ място е класиран Александър Георгиев, ученик от 5 г клас на Второ основно училище „П. Р. Славейков“ Стара Загора. \r\nТе получиха и наградите на кмета на Община Стара Загора, които връчи Иванка Сотирова. \r\nВъв втора възрастова група първата награда бе присъдена на Богомил Вълев, ученик от 10 клас на ГПЧЕ „Ромен Ролан“. Той получи и наградата на Фондация „Св. Киприян Цамблак Чудотворец“, връчена от митрополит Киприан. Старозагорският владика съобщи още, че ако Богомил бъде приет да следва право, той ще бъде и първи стипендиант на Фондацията. \r\nБяха връчени и награди на ученици участвали в конкурса за рисунка. Голямата награда грабна Галина Маринова от Търговище.", "date": "2019.04.16", "title": "Стара Загора: Двама ученици получиха награди от кмета на Общината за есета на тема „Свобода или смърт“ в конкурс по повод 140 години от приемането на Търновската конституция"}
{"url": "http://www.focus-news.net/news/2019/04/16/2647238/veliko-tarnovo-ombudsmanat-maya-manolova-iznese-otkrit-urok-pred-uchenitsi-v-grada-po-povod-140-godishninata-ot-priemaneto-na-tarnovskata-konstitutsiya.html", "text": "Омбудсманът Мая Манолова изнесе открит урок пред ученици от Велико Търново по повод 140-годишнината от приемането на Търновската конституция, предаде репортер на  Радио „Фокус“ – Велико Търново . В сградата на емблематичното за Велико Търново читалище „Надежда 1869“ Манолова разясни устройството на съдебната система и разказа подробности за работата на институцията на омбудсмана. Пред учениците тя подчерта, че омбудсманът защитава и правата на децата и посочи, че при проблеми в семейната или училищна среда  те могат да се обръщат към нея.  \r\nМодератор на открития „Урок по Конституция“ бе преподавателят по история и зам.-директор на СУ „Емилиян Станев“ Антоанета Палангурска. Тя разказа подробности за състава на Учредителното събрания, първия парламентарен звънец и емоциите на търновци около приемането на Търновската конституция. Присъстваха ученици от ОУ „Патриарх Евтимий“, СУ „Емилиян Станев“, ОУ „Бачо Киро“, ОУ „Димитър Благоев“ и други. Децата отговаряха на различни въпроси свързани с Търновската конституция и Учредителното народно събрание. Сред гостите бяха още инж. Розалия Личева – началник на РУО Велико Търново, Пенка Игнатова – директор Дирекция „Образование, младежки дейности и спорт“ към Община Велико Търново, директори на учебни заведения и други. \r\nОмбудсманът Мая Манолова разгледа и откритата вчера в читалище „Надежда 1869“ изложба, представяща дневниците на Великите Народни събрания. В читалището заседават Третото, Четвъртото и Петото Велико народно събрание, съответно на 19 октомври 1886 г., 3-17 май 1893 г. и 9 юни – 9 юли 1911 г. \r\nНадежда КРЪСТЕВА", "date": "2019.04.16", "title": "Велико Търново: Омбудсманът Мая Манолова изнесе открит урок пред ученици в града по повод 140-годишнината от приемането на Търновската конституция"}
{"url": "http://www.focus-news.net/news/2019/04/16/2647258/blagoevgrad-kmetat-d-r-atanas-kambitov-otkri-ofitsialno-remontiranata-ulitsa-maritsa-obnovena-po-proekt-blagoustroyavane-na-gradskata-sreda.html", "text": "Кметът на Благоевград д-р Атанас Камбитов откри официално ремонтираната улица „Марица“, обновена по проект „Благоустрояване на градската среда”, предаде репортер на  Радио „Фокус“ – Пирин . Той се осъществява с финансовата подкрепа на Оперативна програма „Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие. \r\nНа церемонията по откриването на обект „Благоустрояване на ул. „Марица”, в участъка от бул. „Св. Димитър Солунски” до ул. „Иван Михайлов”, провела се при бл. №2, в близост до ЕГ и ПМГ присъстваха още председателят на Общинския съвет Радослав Тасков, обществен посредник на Община Благоевград доц. д-р Валентин Василев, управителят на ВиК – Благоевград инж. Росица Димитрова, общински съветници, заместник кметове на Община Благоевград,  представители на фирмите изпълнители на проекта както и голяма част от живущите в района. По време на откриването на обекта, д-р Атанас Камбитов заяви, че това е поредният обект, който реализира Община Благоевград. Той посочи, че улицата е обновена и няма нищо общо с предишното и състояние. „Много се радвам, че успяхме в срок да изпълним проекта. Използвам случая да се извиня на всички граждани, за които бяха създадени неудобства по време на строителството“, каза още д-р Атанас Камбитов. „Фокус“ припомня: Проектът стартира на 18 ноември 2016 г. със сключения между Община Благоевград и Управляващия орган на ОПРР Договор за предоставяне на безвъзмездна финансова помощ. \r\nДенис НИКИФОРОВ", "date": "2019.04.16", "title": "Благоевград: Кметът д-р Атанас Камбитов откри официално ремонтираната улица „Марица“, обновена по проект „Благоустрояване на градската среда”"}
{"url": "http://www.focus-news.net/news/2019/04/16/2647259/tass-broyat-na-zaginalite-v-boevete-v-libiya-dostigna-174-dushi.html", "text": "Най-малко 174 души са загинали, а 756 са ранени по време на сраженията в Либия. Това съобщи във вторник в социалната мрежа „Туитър“  либийският клон на Световната здравна организация (СЗО), цитиран от  TACC . \r\nДосега се съобщаваше за  около 147 мъртви и 614 ранени. \"Броят на жертвите в резултат на сраженията в Либия вече нарасна на 174 души, други 756 бяха ранени. СЗО изпрати допълнителни екипи от хирурзи, за да помогнат на болниците\", се казва в доклада. \r\nВ момента в Либия има две правителства: правителството на националното съгласие на министър-председателя Фаез Сарадж в Триполи, признато от международната общност, и временния кабинет на министрите на Абдула Абдуррахман ал-Тани, действащ в източната част на страната заедно с избрания парламент и подкрепен от Либийската национална армия (ЛНА). \r\nНа 4 април командирът на ЛНА Халифа Хафтар обяви началото на атака срещу Триполи. Сарадж даде заповед на всички военни единици под негов контрол да бъдат готови за отбрана. Сега битките се водят в покрайнините на столицата.  Юлиян Марков", "date": "2019.04.16", "title": "ТАСС: Броят на загиналите в боевете в Либия достигна 174 души"}
{"url": "http://www.focus-news.net/news/2019/04/16/2647246/veliko-tarnovo-predsedatelite-na-vsichki-parlamentarni-grupi-prizovaha-da-sme-edinni-i-da-sledvame-zavetite-na-na-uchreditelite-na-tarnovskata-konstitutsiya.html", "text": "Да сме единни и да следваме заветите на учредителите на Търновската конституция. За това призоваха председателите на всички парламентарни групи в 44-то Народно събрание във Велико Търново, предаде репортер на  Радио „Фокус“ – Велико Търново . Те се събраха във Велико Търново, за да почетат  16 април – Денят, в който преди 140 години е приет основният закон на новоосвободената Българска държава. В тържествено заседание участваха 211 народни представители. То бе открито от Цвета Караянчева, председател на Народното събрание, която благодари на домакините от Регионален исторически музей за това, че предоставиха оригиналния звънец, който са използвали учредителите преди 140 години. „Преди 140 години представители на българския народ с различни идеологии, различни представи за бъдещето и различни интереси се обединиха и превъзмогнаха тези свои различия, за да създадат първата българска Конституция. Те превъзмогнаха враждите си и личната си горделивост, за да докажат пред целия свят, че България има силата и мъдростта да вземе съдбата си в свои ръце и да поеме пътя си на независима държава“, каза още Караянчева.  \r\nПоследваха слова на всички парламентарно представени групи, които са част от 44-я парламент. Първа бе д-р Даниела Дариткова от ГЕРБ, която подчерта, че дългият път, по който предците ни са тръгнали преди 140 години, продължава и днес.“Времето ще покаже резултатите от общото ни дело, без значение от коя партия сме, защото зад всеки наш избор стои всеки един български гражданин, в името, на който ние работим“, посочи още д-р Дариткова. Втора бе Корнелия Нинова от БСП, която призова управниците да се запитат дали днес работят само и единствено в името на българския народ, както са го правили предците ни.  Явор Нотев от „Обединени патриоти“ призова не само народните представители, но и всички българи да следват и изпълняват законите в страната, защото това, според него, е правилният път към просперитет на нацията. Мустафа Карадайъ от ДПС припомни, че Търновската конституция е един от най-демократичните за времето си закони и подчерта, че голяма част от текстовете, вписани в нея са актуални и валидни и днес. Веселин Марешки от „Воля“ заяви, че днешните политици трябва да мислят повече за народа и държавата, както са го правили предците си и да не се питат какво може да им даде властта, а какво могат те да дадат на нея. Последва поздрав от Народното събрание към българския народ, прочетен от млади депутати. След това с шествие официалните лица почетоха паметта на предците ни, като на финала – на паметник „Майка България“ поднесоха венци и цветя. \r\nВ 20.30 часа на пл. „Цар Асен I“ ще има празнична заря проверка, а жителите и гостите на Търново ще могат да наблюдават аудио-визуалния спектакъл  „Царевград Търнов – звук и светлина“. \r\nЛуиза ТРАНЧЕВА", "date": "2019.04.16", "title": "Велико Търново: Председателите на всички парламентарни групи призоваха да сме единни и да следваме заветите на  на учредителите на Търновската конституция"}
{"url": "http://www.focus-news.net/news/2019/04/16/2647249/", "text": "Пожарът, който опустоши Нотр Дам, е \"Божие наказание\", според два сръбски таблоида, които заявиха в понеделник, че го свързват с поставянето на флага на Косово в Парижката катедрала за честванията на Първата световна война миналата година, предава  AFP . \r\n\"Божието наказание ги е застигнало\", пише в заглавията на онлайн изданията на „Ало“ и „Информатор“ в таблоидите в понеделник късно вечерта. \r\nДвата вестника, близки до сръбските управници, обаче оттеглиха статиите си по-късно. \r\n„Ало“ нарича пламъка наказание за \"плюенето по жертвите на сърбите\" през 90-те години на миналия век в Косово, отцепническа провинция Сърбия, където етническите албанци с подкрепата на САЩ и НАТО спечелиха самоуправление през 1999 година. \r\nСърбия отхвърли претенцията на Косово за независимост от 2008 г. и е чувствителна към всяко международно признание на Косово като самостоятелна държава. \r\nСръбският президент Вучич обаче се присъедини към други световни лидери в изразяването на солидарност с Франция във връзка с пожара в  Нотр-Дам, като написа в социалната мрежа „Туитър“, че \"всички сръбски граждани са тъжни\" и са с \"френските си приятели\" и че страната му е готова да помогне за реконструкцията на катедралата.  Юлиян Марков", "date": "2019.04.16", "title": "АFP: Според сръбските таблоиди пожарът в Нотр Дам е \"Божие наказание\" заради знамето на Косово"}
{"url": "http://www.focus-news.net/news/2019/04/16/2647251/vas-ostavi-bez-razglezhdane-zhalbata-na-bsp-sreshtu-registratsiyata-na-kp-koalitsiya-za-balgariya-za-uchastie-v-evroizborite.html", "text": "Върховният административен съд остави без разглеждане жалбата на „БСП за България“ срещу решението на ЦИК, с което коалиция КП „Коалиция за България“ е регистрирана за участие в изборите за членове на Европейския парламент. Това съобщиха от  ВАС . Производството се прекратява, а определението не подлежи на обжалване. \r\nОснованието за оставяне на жалбата без разглеждане и прекратяване на производството по делото са разпоредби от ИК, според които пред ВАС могат да се обжалват само отказите за регистрация. Тези текстове не са изменяни от приемането на Изборния кодекс.", "date": "2019.04.16", "title": "ВАС остави без разглеждане жалбата на БСП срещу регистрацията на КП „Коалиция за България“ за участие в евроизборите"}
{"url": "http://www.focus-news.net/news/2019/04/16/2647260/api-remontat-na-325-km-ot-vtoroklasniya-pat-ii-62-dupnitsa-klisura-samokov-zapochva-na-17-april.html", "text": "Утре – 17 април, започва ремонтът на 32,5 км от второкласния път II-62 Дупница - Клисура - Самоков. Това съобщиха от пресцентъра на  Агенция „Пътна инфраструктура“ . Второкласният път свързва ГКПП „Гюешево“ с АМ „Струма“, с път I-1 София - Благоевград и АМ „Тракия“. На символичната първа копка ще присъства председателят на Управителния съвет на Агенция „Пътна инфраструктура“ Георги Терзийски, народни представители, кметове, представители на строителя, на надзора и т. н. \r\nПроектът се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет. Отсечката е разделена на два лота 27 и 28. \r\nСтроителните дейности на лот 27, с дължина 16,8 км, ще бъдат изпълнени от „ОБЕДИНЕНИЕ КЛИСУРА 2017“, с участници: „РАСТЕР-ЮГ“ ООД и „АВТОМАГИСТРАЛИ-ЧЕРНО МОРЕ“ АД. Стойността на договора е 10 707 816,14 лв. с ДДС. Строителният надзор ще осъществява „ТРАНСКОНСУЛТ-БГ“ ООД. Техният договор е 302 760 лв. с ДДС. Авторският надзор е от „ИЛИЯ БУРДА“ ЕООД и е за 17 988 лв. с ДДС.  \r\nИзпълнител на строително-монтажните работи на лот 28, който е 15,7 км, е дружеството „ПЪТ ДУПНИЦА - САМОКОВ“ ДЗЗД, в което са: „ГАЛЧЕВ ИНЖЕНЕРИНГ“ ЕООД и „ФАРМВИЛ“ ЕАД. Договорът им е за 15 442 154,24 лв. с ДДС. Строителният надзор е възложен на ОБЕДИНЕНИЕ „НАДЗОР РЕГИОНИ“, в което са: „СТРОЛ-1000“ АД и „ТРАФИК ХОЛДИНГ“ ЕООД. Договорът им е 296 400 лв. с ДДС. Авторският надзор е от „ИЛИЯ БУРДА“ ЕООД и е за 17 988 лв. с ДДС.", "date": "2019.04.16", "title": "АПИ:  Ремонтът на 32,5 км от второкласния път II-62 Дупница - Клисура - Самоков започва на 17 април"}
{"url": "http://www.focus-news.net/news/2019/04/16/2647262/kazanlak-na-teritoriyata-na-obshtinata-podlezhashtite-detsa-za-parvi-klas-za-predstoyashtata-uchebna-20192020-godina-sa-751.html", "text": "На територията на община Казанлък подлежащите деца за първи клас за предстоящата учебна 2019/2020 година са 751 по постоянен и 734 по настоящ адрес, каза за  Радио “Фокус”  Румяна Сандалова от отдел „Образование” в Общината. Тя поясни, че само в града родените през 2012 г. са 518 по постоянен и 532 по настоящ адрес. Очакваният брой паралелки с първокласници на територията на Казанлък е 22. \r\nНа 30 май ще бъде отворена Системата за електронен прием в подготвителна група и първи клас в общинските училища на територията на Казанлък за учебната 2019/2020г. До 9 юни включително родителите ще могат да подават заявления за първо класиране онлайн за първи клас и за подготвителни групи в училищата. Резултатите ще бъдат обявени на 12 юни, а записването на класираните деца ще бъде извършено от 13 до 18 юни, включително, без 17 юни, поради провеждане на Национално външно оценяване в VII клас по БЕЛ и изискването външни лица да не се допускат в училищата. \r\nОт 20 до 21 юни включително е срокът за кандидатстване за II класиране, на 24 юни ще бъдат обявени  резултатите, а срокът за записване е от 25 до 27 юни включително. Срокът за кандидатстване за III класиране е от 29 юни до 2 юли включително. Обявяване на класирането ще бъде на 3 юли, а записването ще бъде от 4 до 5 юли включително. \r\nПълният график за прием в училищата може да бъде разгледан на страницата на Община Казанлък в раздел „Дирекции и отдели“ – „Хуманитарни политики“ – „Образование“ – „Училища“. Там могат да бъдат разгледани и правилата, организацията и критериите за електронен прием в подготвителни групи и първи клас в общинските училища на територията на община Казанлък. \r\nПредимство тази година получават деца, чиито братя или сестри до 12-годишна възраст са ученици в същото училище, независимо от постоянния или настоящия им адрес. Те автоматично се разпределят в първа група. \r\nДатата и часът на подаване на заявлението в електронната система не влияе на окончателното класиране. \r\nЗа родителите, които нямат достъп до интернет, директорите на училища са създали необходимата организация за подаване на заявления на място в работните дни. \r\n„Община Казанлък е една от малкото общини в страната, която още през изминалата година въведе електронна система за прием в подготвителни групи и първи клас в училищата в Казанлък в съответствие със Закона за предучилищното и училищното образование и Наредба № 10 за организация на дейностите в училищното образование, като целта на новата услуга е подобряване на прозрачността, информираността и достъпа до база данни за удобство и улеснение на гражданите”, каза Сандалова. \r\nСлавяна ГАЙДАРОВА", "date": "2019.04.16", "title": "Казанлък: На територията на общината подлежащите деца за първи клас за предстоящата учебна 2019/2020 година са 751"}
{"url": "http://www.focus-news.net/news/2019/04/16/2647242/veliko-tarnovo-ventsi-i-tsvetya-v-znak-na-priznatelnost-kam-zaginalite-za-balgariya-podnesoha-ofitsialni-litsa-na-pametnik-mayka-balgariya.html", "text": "ВВенци и цветя в знак на признателност към загиналите за България поднесоха официални лица и институции на паметник „Майка България“ в старата столица, предаде репортер на  Радио „Фокус“ – Велико Търново .  В церемонията се включиха представители на Президентството, Народното събрание, Община Велико Търново, Областна администрация – Велико Търново, министри, десетки народни представители, общински съветници и служители, общественици и стотици граждани. Така продължават честванията по случай 140-годишнината от приемането на Търновската конституция във Велико Търново. В този час започва тържествена церемония-спектакъл „Искри“, в изпълнение на Националната гвардейска част и със съдействието на Министерството на отбраната. Ще последва празнично хоро, което ще поведат изпълнителите от Детско-юношески фолклорен ансамбъл „Българче“. \r\nПо традиция празничният ден в Старата столица ще приключи с тържествена заря-проверка на площад „Цар Асен I” в 20,30 ч., след което ще бъде излъчен аудио-визуалният спектакъл „Царевград Търнов – звук и светлина“, съчетан с празнични илюминации. \r\nЛуиза ТРАНЧЕВА", "date": "2019.04.16", "title": "Велико Търново: Венци и цветя в знак на признателност към загиналите за България поднесоха официални лица на паметник „Майка България“"}
{"url": "http://www.focus-news.net/news/2019/04/16/2647265/spetsializiranata-prokuratura-predade-na-sad-narodniya-predstavitel-dimitar-avramov-za-targoviya-s-vliyanie.html", "text": "Специализираната прокуратура внесе в Специализирания наказателен съд обвинителен акт срещу народния представител Димитър Аврамов. Той, заедно с двама негови помагачи, са предадени на съд за търговия с влияние, осъществено в условията на продължавано престъпление. Това съобщиха от пресцентъра на  прокуратурата . Разследването установи, че в периода от 6 юли 2012 г. до 17 юли 2012 г., в Бяла Слатина, Плевен, Монтана и в местността „Тировец” в землището на Монтана (в производствена база на „Гала – М” ООД), с пет деяния, Аврамов, в съучастие като извършител с М. П. и В. Ч. – помагачи, поискал от български бизнесмен сумата от 220 000 лева и право на ползване на земеделски земи, собственост и арендувани от фирма на бизнесмена, като депутатът приел сумата от 100 000 лева, за да упражни влияние при вземане на решение от длъжностни лица. А именно: от директора на Областна дирекция „Земеделие“ в Монтана – за да отмени заповед от 31 август 2011 г. за служебно разпределение на ползването на масивите в землището на с. Стубел, област Монтана, за да издаде заповед по чл. 37в, ал. 8 от ЗСПЗЗ за въвод във владение на фирмата на бизнесмена в масив 128 в землището на с. Стубел, както и да се съобрази със сключено доброволно споразумение по чл. 37в, ал. 1 от ЗСПЗЗ зa ползването на земеделски земи в землището на Стубел за следващата стопанска година (2012/2013г.). \r\nДарът и облагата са били поискани, за да се упражни влияние и върху началника на РУП-МВР в гр. Монтана във връзка със службата му и при упражняване на правомощията му - да осигури охрана от полицейски служители и достъп до масив 128 в землището на с. Стубел, област Монтана (обработван от фирмата на бизнесмена) по време на жътвата на реколтата от рапица за стопанската година 2011/2012г. \r\nПредстои Специализираният наказателен съд да насрочи разпоредително заседание по делото.", "date": "2019.04.16", "title": "Специализираната прокуратура предаде на съд народния представител Димитър Аврамов за търговия с влияние"}
{"url": "http://www.focus-news.net/news/2019/04/16/2647263/blagoevgrad-kmetat-d-r-atanas-kambitov-otkri-novoizgradenata-velosipedna-aleya-po-proekt-blagoustroyavane-na-gradskata-sreda.html", "text": "Кметът на Благоевград д-р Атанас Камбитов откри новоизградената велосипедна алея по проект „Благоустрояване на градската среда“, предаде репортер на  Радио „Фокус“ – Пирин . Обект „Изграждане на велосипедна алея, свързваща бул. „Св. Димитър Солунски“,ул. „Даме Груев“, бул. „Васил Левски“, бул. „Св.св. Кирил и Методий“- до хотел Ален Мак“ и от улица „Марица“ до ул. „Иван Михайлов“ е част от мащабния проект „Благоустрояване на градската среда“, който се осъществява с финансовата подкрепа на Оперативна програма „Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие. На събитието присъстваха също Областният управител на Благоевград Бисер Михайлов, председателят на Общинския съвет Радослав Тасков, Валентин Василев обществен посредник, заместник кметове, общински съветници, сътрудници на европейски и народни представители както и представители на фирмите изпълнителки, общинска администрация и гости. По време на събитието, кметът д-р Атанас Камбитов каза, че активността по откриването на обекти е показателно за работата на Общината. „Велоалеята е полезна. Младите хора карат колела като поставихме и пейки“, допълни д-р Атанас Камбитов. „Фокус“ припомня: Проектът стартира на 18 ноември 2016 г. със сключения между Община Благоевград и Управляващия орган на ОПРР Договор за предоставяне на безвъзмездна финансова помощ. \r\nДенис НИКИФОРОВ", "date": "2019.04.16", "title": "Благоевград: Кметът д-р Атанас Камбитов откри новоизградената велосипедна алея по проект „Благоустрояване на градската среда“"}
{"url": "http://www.focus-news.net/news/2019/04/16/2647257/vitseadmiral-plamen-manushev-chestvaneto-na-drangova-cheshma-ni-pravi-poveche-balgari-kakto-e-kazal-drangov-martvite-otvaryat-ochite-na-zhivite.html", "text": "Честването на Дрангова чешма ни прави повече българи - както е казал Дрангов „мъртвите отварят очите на живите“. Това каза вицеадмирал Пламен Манушев, народен представител от ПГ на ГЕРБ, в интервю за  Агенция „Фокус“  по повод 103-ата годишнина от освещаването на Дрангова чешма. Той изрази радостта си, че честването на годишнината от освещаването на Дрангова чешма се е превърнало в традиция. „Спомням си как с милия ми приятел, Бог да го прости, президент на Агенция и Радио „Фокус, Красимир Узунов ходихме на чешмата и каква беше запустяла точно преди три години. Слава Богу, че се взеха мерки, чешмата се извади от частен имот и трета година стана да се отдадат военни почести за падналите юнаци от 5-и Македонски полк на полк. Дрангов“, каза вицеадмиралът. Манушев посочи, че чешмата е символ първо на героизма на българския войник в Първата световна война, на войниците от 5-ти Македонски полк и на създателя, на командира на полка, който през 1916 г. дава заповед войниците да изградят тази чешма. „Те я правят с огромен ентусиазъм. Тя е символ на своя създател, на великия полковник Борис Дрангов“, допълни още Манушев.  \r\nДеница КИТАНОВА Пълния текст на интервюто четете по-късно в „Мнение”", "date": "2019.04.16", "title": "Вицеадмирал Пламен Манушев: Честването на Дрангова чешма ни прави повече българи - както е казал Дрангов „мъртвите отварят очите на живите“"}
{"url": "http://www.focus-news.net/news/2019/04/16/2647268/spetsializiranata-prokuratura-povdigna-obvinenie-na-kmeta-na-septemvri-marin-rachev-za-prichinena-vreda-na-obshtinata-v-razmer-na-nad-200-000-leva.html", "text": "Специализираната прокуратура повдигна и предяви обвинение на кмета на Община Септември Марин Рачев за умишлена безстопанственост (престъпление по чл. 219, ал.3 от НК) - за седем деяния, от които е причинена вреда на Общината в размер на 226 528.24 лева. Това съобщиха от  Апелативната специализирана прокуратура . \r\nОбвинението касае изпълнението на Договор №117/28.04.2017 г. по обществена поръчка с предмет: „Ремонт на пътна и улична мрежа на територията на община Септември“, сключен между общината като възложител и „Консорциум ремонти и възстановяване-Септември“ ДЗЗД - като изпълнител. Събраните доказателства сочат, че Рачев е извършил плащания по договора, без строително-монтажните дейности да са били изпълнени от строителя, при това на многократно завишени цени. \r\nМатериалите по този казус бяха отделени от наказателното производство срещу Марин Рачев, което заради огромния си обем бе разделено. \r\nОбвинен за длъжностно престъпление по същото производство (по чл.282, ал.2, пр.2 от НК) е и зам.-кметът на Община Септември Явор Митев. Докато замествал кмета Рачев, той сключил анекс към Договор №117/28.04.2017 г. по обществената поръчка с предмет: „Ремонт на пътна и улична мрежа на територията на Община Септември“ за сумата от 1 000 000 лева, без да е възникнала необходимост от изменение на сключения договор и с цел да набави облага за ДЗЗД „Консорциум ремонти и възстановяване-Септември“. \r\nМитев е обвинен и за това, че през лятото на 2018 г. (като е бил длъжен, съгласно чл.154 от Закона за съдебната власт) не е оказал съдействие на водещите разследването срещу обвиняемия Рачев при проведените на територията на общината процесуално-следствени действия (престъпление по чл.275, ал.1 от НК). \r\nОбвинения по досъдебното производство са повдигнати на още две лица - на Ангел Бончев, директор на Дирекция „Транспорт и околна среда“ (ТОС) в Община Септември и на Станой Милов - специалист „Инвеститорски контрол” \r\nв отдел „Строителство” при дирекция „Архитектура и териториално устройство” в Общината. Те са привлечени към наказателна отговорност за документни престъпления – за това, че съставили протоколи за извършени в пълен обем и подлежащи на заплащане строително-монтажни работи на обекти по Договор №117/28.04.2017 г., при положение, че тези работи били или частично изпълнени, или изцяло неизпълнени (престъпление по чл.311 ал.1 от НК). \r\nПо отношение на Рачев и Митев са взети мерки за неотклонение „Парична гаранция“ в размер на по 10 000 лева, а на Бончев и Милов – по 5000 лева.", "date": "2019.04.16", "title": "Специализираната прокуратура повдигна обвинение на кмета на Септември Марин Рачев за причинена вреда на Общината в размер на над 200 000 лева"}
{"url": "http://www.focus-news.net/news/2019/04/16/2647269/yambol-v-pet-poredni-dni-gradat-e-domakin-na-kuklen-fest-sabirasht-teatralni-trupi-ot-tsyala-balgariya-i-gosti-ot-chuzhbina.html", "text": "С пъстро карнавално шествие на деца от Ямбол стартира 21-ото издание на Националния куклено-театрален фестивал „Михаил Лъкатник” 2019. Това съобщиха от  Общината . В пет поредни дни градът е домакин на единствения по рода си в страната куклен фест, събиращ театрални трупи от цяла България и гости от чужбина. \r\nВ тазгодишното издание участват 20 куклени театъра с представления както в театрални салони, така и на открито – на емблематични за града места. Общо 12 спектакъла на български театри се състезават в конкурсната програма, като победителите ще бъдат определени на база оценките както от професионалисти в сферата на куклено-театралното изкуство, така и от представителите на детското жури. Резултатите ще бъдат оповестени в петък, 19 април, при закриването на фестивала. \r\nПрограмата стартира още вчера с четири спектакъла при препълнени зали. На официалното откриване бяха връчени и наградите от литературния конкурс за драматургия и бе представен сборникът н пиеси „Приказна фиеста“. \r\nОрганизатор и домакин на Националния куклено-театрален фестивал „Михаил Лъкатник” – Ямбол 2019 е Държавен куклен театър „Георги Митев“. Събитието се провежда с подкрепата на община Ямбол и под патронажа на кмета Георги Славов. \r\nПовече за фестивала: на сайта на Държавен куклен театър „Георги Митев“ – Ямбол: www.yambolpuppet.com , както и на Интернет страницата на община Ямбол: www.yambol.bg .", "date": "2019.04.16", "title": "Ямбол:  В пет поредни дни градът е домакин на  куклен фест, събиращ театрални трупи от цяла България и гости от чужбина"}
{"url": "http://www.focus-news.net/news/2019/04/16/2647270/pleven-vremenno-e-ogranicheno-dvizhenieto-po-pat-I-3-pleven-lukovit-v-uchastaka-radomirtsi-lukovit-poradi-ptp.html", "text": "Временно е ограничено движението по път І-3 Плевен – Луковит в участъка Радомирци – Луковит поради ПТП. Това съобщиха от пресцентъра на  Агенция \"Пътна инфраструктура\" . Обходният маршрут е по път ІІІ-306 Луковит – Червен бряг – Радомирци.", "date": "2019.04.16", "title": "Плевен: Временно е ограничено движението по път І-3 Плевен – Луковит в участъка Радомирци – Луковит поради ПТП"}
{"url": "http://www.focus-news.net/news/2019/04/16/2647271/yohanes-han-otteglyaneto-na-sasht-oznachava-che-balkanite-se-vrashtat-kam-normalnoto.html", "text": "Около оценките, че оттеглянето на САЩ от водеща позиция в политиката към Западните Балкани може да дестабилизира региона, еврокомисарят по разширяването Йоханес Хан предлага различен подход, пише авторитетното издание  The Washington Post , цитирано от македонското електронно издание  \"МКД\" . \r\n\"Това е един вид лесно завръщане към нормалното\", каза Хан, добавяйки, че 75% от търговията в региона е със страните от ЕС. Според Хан това е по някакъв начин реакция на ситуацията на място, защото Съединените щати нямат почти никакви бизнес интереси в региона. \r\n\"Съединените щати преди това бяха лидери поради намесата на НАТО. Ситуацията се промени. Ако погледнем по-широка времева рамка, в региона има напредък. Например, ако имаше някакво напрежение между Сърбия и Косово на място, то лесно би довело до насилие в миналото, докато днес лидерите използват телефони, за да разговарят помежду си ”, каза Хан пред The Washington Post. \r\nТой каза, че по време и непосредствено след войните през 90-те години Вашингтон, а не Брюксел, са били лидери в политиката в региона, но днес това е различно. Съединените щати подкрепят ЕС в региона, но Хан вярва, че Вашингтон е щастлив, че Брюксел е лидер.  Юлиян Марков", "date": "2019.04.16", "title": "Йоханес Хан: Оттеглянето на САЩ означава, че Балканите се връщат към нормалното"}
{"url": "http://www.focus-news.net/news/2019/04/16/2647254/elena-yoncheva-bsp-v-dneshniya-praznichen-den-tryabva-da-se-zamislim-kakvo-se-sluchva-tuk-i-sega-v-stranata-ni-zashtoto-ot-tova-zavisi-nasheto-badeshte.html", "text": "В днешния празничен ден трябва да се замислим какво се случва тук и сега в страната ни, защото от това зависи нашето бъдеще. Това каза пред журналисти във Велико Търново говорителят на ПГ на „БСП за България“ Елена Йончева, предаде репортер на  Радио „Фокус“ – Велико Търново . Тя коментира, че това, което настоящите народни представители трябва да научат от предшествениците си, е именно да правят оценка на настоящето. „Прекрасно е да отбелязваме 140 години от приемането на Търновската конституция, 140 години демократична България, но трябва да погледнем какво се случва днес, защото от днешния ден зависи това, която ни очаква в бъдеще“, каза още Йончева. Тя определи празничния 16 април и като ден на равносметка, в който трябва да се замислим дали и защо у нас върховенството на закона не се спазва, и как да променим това. \r\nЛуиза ТРАНЧЕВА", "date": "2019.04.16", "title": "Елена Йончева, БСП: В днешния празничен ден трябва да се замислим какво се случва тук и сега в страната ни, защото от това зависи нашето бъдеще"}
{"url": "http://www.focus-news.net/news/2019/04/16/2647264/vitseadmiral-plamen-manushev-imame-nuzhda-ot-vodachi-kato-polk-boris-drangov-koito-slagat-na-parvo-myasto-sluzheneto-na-rodinata-i-na-armiyata-pred-vsichko-drugo.html", "text": "Имаме нужда от водачи като полк. Борис Дрангов, които слагат на първо място служенето на Родината и на армията пред всички други неща. Това каза вицеадмирал Пламен Манушев, народен представител от ПГ на ГЕРБ, в интервю за  Агенция „Фокус“  по повод 103-ата годишнина от освещаването на Дрангова чешма. По думите му полк. Дрангов има остри изказвания за водачите преди войната и след войната. „Имаме нужда от такива водачи, от командири, които освен че обичат Отечеството, обичат и войниците си. Служенето на Родината и на армията слагат на първо място пред всички други неща“, заяви вицеадмиралът. Той заяви, че книгата „Аз служих при Дрангов“ на Красимир Узунов говори много и в нея е написано доста за полк. Дрангов. „Той е невероятен български офицер. Той е най-доброто, което сме имали през Първата световна война. Пример за родолюбие, за командирско майсторство и за уважение към войника. Неговата преданост към Отечеството и готовност за саможертва са безпримерни. Неговите приказки, сентенции, написани в книгата „Аз служих при Дрангов“ на всяка страница, говорят за това. „Две смърти няма, без една не може“ „Време е да се мре“ - всичките му приказки пред войника могат да бъдат мото на всеки един български офицер“, посочи вицеадмирал Манушев.  \r\nДеница КИТАНОВА Пълния текст на интервюто четете по-късно в „Мнение”", "date": "2019.04.16", "title": "Вицеадмирал Пламен Манушев: Имаме нужда от водачи като полк. Борис Дрангов, които слагат на първо място служенето на Родината и на армията пред всичко друго"}
{"url": "http://www.focus-news.net/news/2019/04/16/2647273/sliven-okrazhnata-prokuratura-predade-na-mazh-obvinen-v-proizvodstvo-i-razprostranenie-na-metamfetamin.html", "text": "Окръжна прокуратура – Сливен предаде на съд Златин В. Това съобщиха от  Апелативна прокуратура-Бургас . Той е обвинен за това, че на 3 юли 2018 г. в град Сливен, без надлежно разрешително разпространил на мъж високорисково наркотично вещество – метамфетамин (на обща стойност 9 лева) – престъпление по чл.354а, ал.1, изр.1, алт.2 от НК. \r\nТой е обвинен и за това, че на 04.07.2018 г. в с. Камен, общ. Сливен, в съучастие с друго лице (което вече е с наложено наказание по така повдигнатите му обвинения), като извършител, без надлежно разрешително произвел и държал с цел разпространение метамфетамин (на стойност над 120 лева) – престъпление по чл.354а, ал.1, изр.1, алт.1, предл.1 и 4, вр. чл.20, ал.2 от НК.  \r\nТой е обвинен и за това, че на 03.07.2018 г. в гр.Сливен и на 4 юли 2018 г. в с.Камен, общ.Сливен, при условията на продължавано престъпление, сам и в съучастие с горепосоченото лице, като извършител, без надлежно разрешително държал прекурсори и материали за производство на метамфетамин, с цел разпространение – престъпление по чл.354а, ал.1, изр.2, предл.1 и 2, вр. изр.1, предл.4, вр. чл.20, ал.2, вр. чл.26, ал.1 от НК. \r\nОкръжен съд – Сливен е насрочил заседанието си за 17 април 2019 г.", "date": "2019.04.16", "title": "Сливен: Окръжната прокуратура предаде на мъж, обвинен в производство и разпространение на метамфетамин"}
{"url": "http://www.focus-news.net/news/2019/04/16/2647274/sport-politsiyata-v-torino-e-deportirala-fenove-na-ayaks-oshte-s-pristiganeto-im-v-italiya.html", "text": "Футбол: Полицията в Торино е депортирала фенове на Аякс още с пристигането им в Италия. Властите  в Италия са взели решение незабавно да депортират 54 фенове на гостите от Амстердам и да не ги допускат изобщо в града. У задържаните и депортирани фенове са открити забранени пиротехнически изделия или оръжия.  \r\nВ първия мач от четвъртфиналите на Шампионската лига Аякс и Ювентус завършиха наравно 1:1. Реваншът е тази вечер от 22:00 часа българско време", "date": "2019.04.16", "title": "Спорт: Полицията в Торино е депортирала фенове на Аякс още с пристигането им в Италия"}
{"url": "http://www.focus-news.net/news/2019/04/16/2647272/akad-georgi-markov-atentatat-v-sv-nedelya-ima-potresavasht-mezhdunaroden-otzvuk-dotogava-nikoy-ne-e-vzrivyaval-bozhi-hram-na-veliki-chetvartak.html", "text": "Атентатът в „Св. Неделя“ има потресаващ международен отзвук, тъй като дотогава никой не е взривявал Божи храм на Велики Четвъртък. Това каза в интервю за  Агенция „Фокус“  историкът акад. Георги Марков по повод навършването на 94 години от извършването на атентат в църквата „Св. Неделя“.  Той обясни, че атентатът е подготвен от една „шесторка“. „Това е едно терористично ядро на Петър Абаджиев, който е командир на тази шесторка“, уточни историкът. „Взривът е натрупан с помощта на клисаря Петър Задгорски. Клисарят на „Св. Неделя“ също е включен в атентата“, допълни той.  По думите му след като е била подготвена организацията на покушението се е търсел повод. „Поводът е убийството на генерал Коста Георгиев, вечерта на 14 април го убиват, когато той отива да се черкува в градинката на „Св. Неделя“. Внучката му оцелява в атентата. Убиват го, за да може след 2 дни, на погребението на генерал Коста Георгиев в църквата да съберат и царят и правителството, и както казва Коста Янков, „цялата фашистка словоч и там да бъдат изтребени“, обясни акад. Марков. „Но, монархо-комунистите правят атентат на цар Борис III на 14 април сутринта на Арабаконак. По тази причина царят на 16 април е на погребението на своя главен ловец и на проф. Делчо Илчев, които загиват при атентата. Цар Борис III закъснява за опелото в „Св. Неделя“ и това му спасява живота. Царят не е бил по време на атентата“, припомни историкът. Според него покушението в църквата „Св. Неделя“ е дело на Военната организация и изключително критичните обстоятелства в Царство България тогава. „Генерал Иван Вълков, който е министър на войната и фактически управлява държавата чрез своя конвент на Военния съюз, той решава, че сега в времето да изкара комунистите от окопа и да ги изтреби. От една страна имаме червен терор, а от другата бял терор. Сблъскват се двата свята на терора в едно страшно ожесточение“, допълни още акад. Марков. „При атентата загиват 150 души и 500 са ранени без да загине нито един министър, само са получили леки контузии. Това показва, че има предварително изготвени списъци от Иван Вълков и разузнавателната секция  на полк. Порков с 450 имена, които да бъдат унищожени, като противодържавни елементи“, коментира той, като уточни, че в тях са и Гео Милев, Йосиф Яков Хербст, известен български журналист и поетът Сергей Румянчев. „Ген. Вълков го казва „покрай сухото ще гори и суровото“. Загиват невинни хора, които нямат нищо общо с атентата“, коментира той. „Този атентат има един потресаващ международен отзвук, тъй като до тогава никой не е взривявал Божи храм на Велики Четвъртък – 16 април. Това е една дълбока рана в нашата историческа памет“, отбеляза акад. Марков. „Аз като историк съм писал за този атентат, стараейки се да преодолея всякакви политически пристрастия. До 9 септември оценката за атентата е, че това е едно дело на Коминтерна, на терористите-комунисти за износ на Пролетарска революция и се осъждаше само червеният терор. След 9 септември се получи се ефекта на махалото. Започна да се осъжда само белият терор, така нареченият монархо-фашистки терор. Не признаваха злощастие с атентата. Червеният терор предизвика всъщност и белия терор. Моята оценка като историк е, че в гражданката война няма победители. Всички сме победени“, поясни историкът. „Трябва да се преодолеят раните от тази 100-годишна гражданска война. Атентатът в „Св. Неделя“ е един печален връх на гражданската война. Трябва да си извлечем поуките и да почетем жертвите и от двете страни. Не бива да се оправдава, както болшевиките оправдават червения терор с белия. Или пък обратното“, поясни още акад. Марков.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.04.16", "title": "Акад. Георги Марков: Атентатът в „Св. Неделя“ има потресаващ международен отзвук- дотогава никой не е взривявал Божи храм на Велики Четвъртък"}
{"url": "http://www.focus-news.net/news/2019/04/16/2647276/predsedatelyat-na-sds-rumen-hristov-podnese-venets-ot-imeto-na-partiyata-i-prisastva-na-panahidata-v-pamet-na-zaginalite-v-atentata-v-hrama-sveta-nedelya.html", "text": "Председателят на СДС Румен Христов почете паметта на загиналите в кървавия атентат в храма \"Света Неделя\" през 1925 година. Това съобщиха от пресцентъра на  партията . Той и общинската съветничка Миглена Горанова поднесоха венец от името на партията и присъстваха на панахидата, отслужена от Негово Преосвещенство Белоградчишкия епископ Поликарп. \r\nДнес се навършват 94 години от терористичния акт, останал като една от най-черните страници в историята на България. На този ден бяха избити повече от 200 и ранени над 500 християни, дошли на опелото на убития два дни по-рано ген. Константин Георгиев. \r\nАтентатът е дело на Военната организация на Българската комунистическа партия. \r\nНевинните жертви, сред които и невръстни деца, платиха с кръвта си безумието на комунистическия терор, навръх Велики четвъртък. \r\n\"Вече почти един век, след това трагично и срамно събитие в нашата история, ние не чухме думи на покаяние и извинение нито от БКП, нито от техните наследници днес - Българската социалистическа партия\", заяви Румен Христов и изрази надежда, че такива черни страници нашата Родина вече никога няма да преживее.", "date": "2019.04.16", "title": "Председателят на СДС Румен Христов поднесе венец от името на партията и присъства на панахидата в памет на загиналите в атентата в храма \"Света Неделя\""}
{"url": "http://www.focus-news.net/news/2019/04/16/2647278/blagoevgrad-startira-kampaniyata-za-sabirane-i-izvozvane-na-opasni-i-bitovi-otpadatsi-negodni-baterii-i-akumulatori.html", "text": "Днес стартира кампанията за събиране на опасни отпадъци от домакинствата, както и негодни за употреба батерии и акумулатори. Това съобщиха от  Общината . Акцията ще продължи и утре (17 април). Инициативата е на Община Благоевград, в партньорство с „Бал Бок Инженеринг“ АД и „Скрино“ ЕООД. Организирани мобилни пунктове за приемане и извозване на отпадъците. Безплатно се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. Гражданите ще могат да предават безвъзмездно своите стари печки, хладилници, телевизори, дребни домакински уреди, цифрови фотоапарати, мобилни и безжични телефони и друга електрическа и електронна техника. \r\nДнес мобилните пунктове са разположени на паркинга на ул. „Скаптопара“ № 1 от 13:00 до 16:00 часа, в кв. „Грамада“, паркинга пред магазин „Аско Деница“. На 17 април от 10:00 часа до 12:30 часа- паркинга на ул. „Свобода“ и „Симеон Радев“. В 13:00 часа до 16:00 часа, мобилният пункт ще се намира в ж.к. „Струмско“, уширението на улица „Битоля“ срещу магазин „Звезден рай“. \r\nЦелта е чрез реализиране на кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци.", "date": "2019.04.16", "title": "Благоевград: Стартира кампанията за събиране и извозване на опасни и битови отпадъци, негодни батерии и акумулатори"}
{"url": "http://www.focus-news.net/news/2019/04/16/2647277/pazardzhik-vazstanoveno-e-dvizhenieto-pri-km-99-na-avtomagistrala-trakiya-v-posoka-burgas.html", "text": "Възстановено е движението при км 99 на автомагистрала \"Тракия\" в посока Бургас. Това съобщиха от пресцентъра на  Агенция \"Пътна инфраструктура\" .", "date": "2019.04.16", "title": "Пазарджик: Възстановено е движението при км 99 на автомагистрала \"Тракия\" в посока Бургас"}
{"url": "http://www.focus-news.net/news/2019/04/16/2647267/gen-mayor-grudi-angelov-polk-boris-drangov-e-primer-za-tova-kakav-tryabva-da-bade-edin-komandir-da-pravi-vsichko-s-dusha-i-sartse.html", "text": "Полк. Борис Дрангов е пример за това какъв трябва да бъде командирът и в днешно време – да прави всичко с душа и сърце. Това каза за дневния блок „Добър ден“ на Радио „Фокус“  началникът на Военна академия „Георги Стойков Раковски“ ген.-майор Груди Ангелов по повод 103-тата годишнина от освещаването на Дрангова чешма, издигната по инициатива на полк. Борис Дрангов. В селото, където се намира историческият паметник днес, е била дислоцирана част от 2-ра дружина на Пети македонски полк, чийто командир е полк. Дрангов, припомни ген.-майор Груди Ангелов. „И точно в този знак – да почетат загиналите свои другари – командирът на дружината майор Тошев с благословията на подполковник Дрангов организират личния състав на целия полк и изграждат Дрангова чешма. В района е била разположена картечната рота на полка – откъдето идва името на квартала и селото, а днес то отново носи името на Дрангов“, разказа той. Дори и в сетния си час полк. Борис Дрангов доказва за пореден път, че няма да остави сами на бойното поле своите войници, каза още ген.-майор Груди Ангелов. Той припомни, че полк. Дрангов е ранен на 25 май 1917 година и умира ден по-късно. На бойното поле до него падат снаряди, но той остава да ръководи бойните действия от командния си пункт и едва след като бива ранен повторно – неговите подчинени го изнасят ръце от бойното поле, разказа ген.-майор Груди Ангелов.  \r\nЕвелина БРАНИМИРОВА", "date": "2019.04.16", "title": "Ген.-майор Груди Ангелов: Полк. Борис Дрангов е пример за това какъв трябва да бъде един командир – да прави всичко с душа и сърце"}
{"url": "http://www.focus-news.net/news/2019/04/16/2647279/ep-zashtita-na-litsata-signalizirashti-za-nerednosti-odobreni-sa-novi-pravila-za-tseliya-es.html", "text": "Според новите правила в ЕС, приети във вторник, лицата, които разкриват придобита в работна среда информация, свързана с нелегални или нанасящи вреда дейности, ще бъдат по-добре защитени.  \r\nНовите правила, приети с 591 гласа „за“, срещу 29 гласа „против“ и 33 „въздържал се“, които вече бяха договорени и с министрите на ЕС, установяват нови европейски стандарти за защита на лицата, подаващи сигнали за нарушения на законодателството на ЕС в голям брой области, включително обществени поръчки, финансови услуги, пране на пари, защита на продуктите и транспорта, ядрена безопасност, обществено здраве, защита на потребителите и на данните.  \r\nСигурни канали за сигнализиране  \r\nЗа да се гарантира, че лицата подаващи сигнали, са в безопасност и разкритията ще останат поверителни, новите правила ще позволяват вътрешно разкриване на информация до съответното юридическо лице или директно до компетентните национални органи, както и до релевантните институции, органи, бюра или агенции на ЕС.  \r\nВ случай, че не са предприети съответните действия в отговор на подадения първоначален сигнал, или лицето вярва, че има непосредствена опасност за обществения интерес или опасност от репресивни мерки, сигнализиращото лице ще продължи да бъде защитено, ако реши да разкрие информацията публично.  \r\nЗащитни мерки от репресии  \r\nЗаконодателството изрично забранява репресии и предвижда защитни мерки срещу уволнение, понижаване в длъжност и сплашване, или други форми на ответни действия с цел отмъщение. Тези, които помагат на лицето подаващо сигнал, като посредници, колеги или роднини, също ще бъдат защитени.  \r\nДържавите членки трябва да гарантират, че лицата, подаващи сигнал, имат достъп до ясна и независима информация, безплатен съвет относно наличните процедури и средства за обжалване, както и правна помощ по време на съдебното производство. В процеса на производството, сигнализиращите лица също могат да получават финансова и психологическа помощ.  \r\nСледващи стъпки  \r\nЗаконодателството трябва да бъде одобрено от министрите на ЕС. Държавите членки след това разполагат с две години да се съобразят с правилата.  \r\nДопълнителна информация  \r\nНеотдавнашни скандали, от Люкслийск до Досиетата от Панама, доказаха колко са важни тези сигнали за разкриване и предотвратяване на нарушения на законодателството на ЕС, които са в ущърб на обществения интерес и благосъстояние.  \r\nПонастоящем само 10 страни от ЕС (Франция, Унгария, Ирландия, Италия, Малта, Нидерландия, Словакия, Швеция и Обединеното кралство) предоставят ясна правна защита на лицата сигнализиращи за нередности. В останалите държави защитата е само частична или се прилага за конкретни сектори или категории работници.  \r\nПроучване на Европейската комисия от 2017 г. оценява загубата от потенциални ползи произтичащи от липса на защита за лицата подаващи сигнали, само в сектора на обществените поръчки между 5.8 млрд. и 9.6 млрд. евро годишно за ЕС като цяло.", "date": "2019.04.16", "title": "ЕП: Защита на лицата, сигнализиращи за нередности: одобрени са нови правила за целия ЕС"}
{"url": "http://www.focus-news.net/news/2019/04/16/2647280/d-r-atanas-kambitov-kmet-na-blagoevgrad-obmislyame-da-nadgradim-izgradenata-veloaleya-i-chrez-vanshno-finansirane-da-zakupim-velosipedi-koito-da-se-polzvat-ot-grazhdanite.html", "text": "Обмисляме да надградим изградената велоалея по проект „Благоустрояване на градската среда“ и чрез външно финансиране да закупим велосипеди, които да се ползват от гражданите по съответния ред. Това каза по време на откриването на новоизградената велосипедна идея по проект „Благоустрояване на градската среда“ кметът на Благоевград д-р Атанас Камбитов, предаде репортер на  Радио „Фокус“ – Пирин . Той посочи, че обектът „Изграждане на велосипедна алея“ е част от мащабния проект „Благоустрояване на градската среда“, който се осъществява с финансовата подкрепа на Оперативна програма „Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие. „Има много такива примери за велосипеди в страните, от които вземаме пример“, посочи д-р Атанас Камбитов. Той отправи пожелание да се ползва със здраве велосипедната алея. „Благодаря на изпълнителите и екипите, които се справиха в срок. Важно е да се знае, че парите за този проект и подобни такива са от външно финансиране. Така, че това също е единствено и само в полза на гражданите на Благоевград“, заяви д-р Атанас Камбитов. „Фокус“ припомня: Проектът стартира на 18 ноември 2016 г. със сключения между Община Благоевград и Управляващия орган на ОПРР Договор за предоставяне на безвъзмездна финансова помощ. \r\nДенис НИКИФОРОВ", "date": "2019.04.16", "title": "Д-р Атанас Камбитов, кмет на Благоевград: Обмисляме да надградим изградената велоалея и чрез външно финансиране да закупим велосипеди, които да се ползват от гражданите"}
{"url": "http://www.focus-news.net/news/2019/04/16/2647261/ombudsmanat-maya-manolova-tarnovskata-konstitutsiya-e-nay-demokratichnata-i-nay-modernata-za-vremeto-si-balgariya-mozhe-da-se-gordee-s-varhovenstvoto-na-choveshkite-prava.html", "text": "Търновската конституция е най-демократичната и най-модерната за своето време. Това каза пред ученици във Велико Търново омбудсмана на Р България Мая Манолова, предаде репортер на  Радио „Фокус“ – Велико Търново . По думите й освен с върховенството на правото, тогава, а и днес България, може да се гордее с върховенството на човешките права. „Гражданските права са били закрепени по един наистина напредничав и много модерен начин в Търновската конституция. Тя е една от първите конституции, които изобщо провъзгласяват принципа на общо и равно избирателно право“, заяви Мая Манолова. Тя подчерта, че право на глас са имали първоначално само мъжете, а след това и всички граждани над 21-годишна възраст, без значение от тяхното имотно състояние и без значение от тяхното образование.  \r\nОмбудсманът подчерта, че още тогава гражданите на България са имали свобода на сдружаване, свобода на изразяване, което по думите й е уникално за времето си. Мая Манолова обясни на учениците значението на политическия плурализъм – правото на гражданите да участват в различни политически партии, което е основен демократичен принцип. Тя подчерта, че Търновската конституция е дала право на гражданите за безплатно и всеобщо начално образование. Като друго право, заложено в основния демократичен закон на държавата тогава, е била децентрализацията на местната власт – свобода на областите и общините да се самоуправляват, самоорганизират и разпределят финансирането си, съобразно нуждите на конкретната общност. „Няма как да не се опра на един сакрален текст на Търновската конституция, благодарение на който ние освен че се нареждаме сред първите държави в Европа, изпреварваме и Америка по разбиране тогава. Този текст казва: „Никой въ Българското Княжество не може ни да купува, нито да продава человечески същества. Всекой робъ отъ какъвто полъ, вера и народность да бъде, свободенъ става, щомъ стъпи на Българска територия“. Това е един принцип, закрепен в Конституцията, с който можем да се гордеем. Докато все още в държави от светa, в това число и в Америка съществува робство, в България неговата забрана е провъзгласена чрез най-високия акт, а именно българската конституция“, посочи Мая Манолова. \r\nНадежда КРЪСТЕВА", "date": "2019.04.16", "title": "Омбудсманът Мая Манолова: Търновската конституция е най-демократичната и най-модерната за времето си, България може да се гордее с върховенството на човешките права"}
{"url": "http://www.focus-news.net/news/2019/04/16/2647283/d-r-atanas-kambitov-kmet-na-blagoevgrad-ulitsa-maritsa-e-primer-za-rabotata-na-obshtinata.html", "text": "Улица „Марица“ е пример за работата на Община Благоевград. Това каза по време на официалното откриване на ремонтираната улица „Марица“, обновена по проект „Благоустрояване на градската среда“ кметът на Благоевград д-р Атанас Камбитов, предаде репортер на  Радио „Фокус“ – Пирин . Той посочи, че проекта се е осъществил с финансовата подкрепа на Оперативна програма „Региони в растеж” 2014-2020 г. (ОПРР), съфинансирана от Европейския съюз чрез Европейския фонд за регионално развитие. Д-р Атанас Камбитов коментира, че на улицата е осъществена цялостна реконструкция с ВиК, пътна настилка и т.н.  \r\n„Няма как нещо такова да се направи без да има съответните трудности и проблеми, но както се казва всичко е добре, когато завършва добре“, допълни д-р Атанас Камбитов. Кметът на Благоевград благодари на екипа на Община Благоевград и на ВиК – Благоевград. „Благодаря ви, защото без вашето съдействие нямаше как да се случи проекта, тъй като самото изграждане на проекта имаше доста трудности, които нямаше как да бъдат предвидени. Благодаря на изпълнителите, че се справиха в срок. Честито на всички и със здраве да се ползва“, каза още д-р Атанас Камбитов. „Фокус“ припомня: Проектът стартира на 18 ноември 2016 г. със сключения между Община Благоевград и Управляващия орган на ОПРР Договор за предоставяне на безвъзмездна финансова помощ. \r\nДенис НИКИФОРОВ", "date": "2019.04.16", "title": "Д-р Атанас Камбитов, кмет на Благоевград: Улица „Марица“ е пример за работата на Общината"}
{"url": "http://www.focus-news.net/news/2019/04/16/2647275/brig-gen-yavor-mateev-ako-sme-istinski-balgari-zadalzhitelno-tryabva-da-tachim-sabitiya-kato-godishninata-ot-osveshtavaneto-na-drangova-cheshma.html", "text": "Ако сме истински българи - задължително трябва да тачим събития като годишнината от освещаването на Дрангова чешма. Това каза бригаден генерал Явор Матеев, командир на 68-ма бригада Специални сили, в интервю за  Агенция „Фокус“  по повод 103-ата годишнина от освещаването на Дрангова чешма. „През последните години на тази дата със съответния военен и църковен ритуал се отбелязва годишнината от освещаването на Дрангова чешма. Мога смело да кажа, че това е едно високо патриотично, традиционно мероприятие, организирано от Община Петрич с участието на Българската православна църква и на различни формирования, институции и структури на Българската армия“, заяви бриг. ген. Матеев. Той посочи, че лично е имал възможност да участва в годишнините и вижда с какъв заряд представителите на тези институции и на държавността, а и както много граждани от региона и гости от България, участват в отбелязването на поредната годишнина от създаването на Дрангова чешма. \r\nДеница КИТАНОВА Пълния текст на интервюто четете по-късно в „Мнение”", "date": "2019.04.16", "title": "Бриг. ген. Явор Матеев: Ако сме истински българи - задължително трябва да тачим събития като годишнината от освещаването на Дрангова чешма"}
{"url": "http://www.focus-news.net/news/2019/04/16/2647286/ombudsmanat-maya-manolova-s-aktivnata-si-rabota-institutsiyata-ombudsman-dokaza-che-ne-e-armenskiya-pop-na-koyto-mozhesh-da-se-oplachesh-i-nishto-da-ne-posledva.html", "text": "С активната си работа през последните години институцията „омбудсман“ доказа, че не е „арменския поп“, на който можеш да се оплачеш и нищо да не последва. Това каза пред ученици във Велико Търново омбудсманът на Р България Мая Манолова, предаде репортер на  Радио „Фокус“ – Велико Търново . Тя припомни, че държавният орган „омбудсман“ е създаден през 2006 година. Негова специална задача е да отстоява, защитава и съблюдава за спазването на гражданските права.  \r\n„Омбудсманът може да сезира Конституционния съд. Омбудманът не е орган на власт. Аз не разполагам с правомощия да се разпореждам, да задължавам, да казвам коя друга институция какво да прави, но омбудсманът е орган на влияние. С авторитета на екипа на институцията, с който разполагаме, караме администрацията да чуват гласа на гражданите и да се съобразяват с гражданите. Ако до преди няколко съществуваше разбирането, че от омбудсмана нищо не зависи, че той няма никакви правомощия, че той не може да реши никакъв проблем, че едва ли не е „арменския поп“ на държавата, на който може да се оплачеш и от това нищо да не последва, мисля че с активната си работа сме доказали,  че  влиянието и авторитета са не по-малко важни от властническите правомощия“, подчерта Мая Манолова.  \r\nПред учениците тя посочи, че омбудманът е говорител на справедливото обществено мнение. Негови задължения са да защитавам граждани, които са пострадали от лоши решения на администрацията. „Ние сме на страната на слабите и беззащитните срещу могъщата машина на бюрокрацията. Когато се налага я критикуваме, а когато се налага играем посредник между хората и институциите за решаване на техните проблеми. От 2012 година освен правата на гражданите омбудсманът защитава и правата на децата. Аз съм органът, към който вие можете да се обърнете във всеки случай, в който са нарушени вашите права“, каза още пред учениците Мая Манолова. \r\nНадежда КРЪСТЕВА", "date": "2019.04.16", "title": "Омбудсманът Мая Манолова: С активната си работа институцията „омбудсман“ доказа, че не е „арменския поп“, на който можеш да се оплачеш и нищо да не последва"}
{"url": "http://www.focus-news.net/news/2019/04/16/2647284/akad-georgi-markov-prez-1924-g-pravitelstvoto-zabranyava-komunisticheskata-partiya-koeto-porazhda-konspiratsiya-i-sastavyane-na-teroristichni-yadra-v-stranata.html", "text": "През 1924 г. правителството забранява комунистическата партия, което поражда конспирация и съставяне на терористични ядра в страната. Това каза в интервю за  Агенция „Фокус“  историкът акад. Георги Марков по повод навършването на 94 години от извършването на атентат в църквата „Св. Неделя“. „По Закона за защита на държавата от април 1924 г. е забранена Българската комунистическа партия. Това, разбира се, е една крайност на тогавашното правителство на Александър Цанков, защото 3 години по-късно Андрей Ляпчев, този голям македонски българин, голям български държавник 1927 г. разрешава Българската комунистическа партия, макар и под друго име да вземе участие в парламентарните избори“, обясни историкът. „Тогава той казва „по-добре да се бием с бюлетини, отколкото с бомби да се взривяват черкви“, припомни акад. Марков. Според него основната политическа грешка на правителството, е че забранява комунистическата партия. „По този начин Военният център на партията взема връх над политическото ръководство и над тогавашното политическо. Тогава се вземат решения със знанието на политическото ръководство, а други и без неговото знание. Толкова силен се чувства Военният център. Когато се създават критични обстоятелства, и когато партията няма възможност за политическа дейност, то тогава се прибягва до конспирацията и до тези терористични ядра и до четите на партията“, заяви той, като уточни, че забраната на една политическа партия не води към умиротворяване на страната. Според акад. Георги Марков изводите, които можем да си извадим от събитията тогава, е че трябва да се избягва политизирането на историята. „Това продължава и днес. Политиците не бива да се намесват при писането на историята и да дават съвети на историците, как да оценят те определени събития и техните герои“, изтъкна той. „Тези тежки поуки от тези страшни събития трябва да ни накарат да се разделим с политическата омраза. Толкова да мразиш отсреща своя противник-враг, че да стигнеш до мисълта, че можеш да го убиеш. Това е пречка в политическата борба“, допълни той. „Трябва да се сложи край на тези политически спорове и да се стигне до историческата поука, че в гражданската война няма победителите, всички са победени“, заключи историк Марков.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.04.16", "title": "Акад. Георги Марков: През 1924 г. правителството забранява комунистическата партия, което поражда конспирация и съставяне на терористични ядра в страната"}
{"url": "http://www.focus-news.net/news/2019/04/16/2647282/balgariya-i-gruziya-zatvardiha-dobrite-si-dvustranni-otnosheniya-obzor.html", "text": "По време на официалното си посещение в България премиерът на Грузия Мамука Бахтадзе се срещна с българския си колега Бойко Борисов. Двамата министър-председатели обсъдиха активизирането на икономическите и търговските отношения, както и сътрудничеството в сферата на инфраструктурата, транспорта и енергетиката между България и Грузия. Пред журналисти Борисов отбеляза, че двете страни са се ангажирали до не повече от 3-4 месеца да бъдат увеличени  фериботите , които пътуват от България към Грузия, до два на ден. Според него това ще подобри екологията и бизнеса и на двете страни. Българският министър-председателят заяви, че грузинската държава е изключително важен стратегически партньор за страната ни. Той уточни, че както работим усилено по автомагистрала „Хемус“, така ще бъдат задействан и фериботният обмен, за да се върне доброто състояние на пристанище „Варна“. „От 2012 г. не съм посещавал Грузия, защото когато отида искам да има какво да подпишем. 10 години си говорим за фериботи и връзки, нямаме придвижване напред и сега в рамките на 3-4 месеца сме си дали срок да задействаме тези процеси“, допълни той. Министър-председателят отбеляза, че фериботните връзки са изведени в програмата с приоритети и на ЕК. \r\nВтората тема, която обсъдиха двамата премиери беше  дигиталната инфраструктура  между двете страни. По думите на Борисов има желаещи инвеститори от Грузия за изграждане и полагане на кабел за пренос на данни от България до Грузия. Според премиерa това ще даде възможност на целия Каспийски регион да ползва интернет. Бойко Борисов уточни, че един такъв проект веднага може да бъде стартиран от българската страна, понеже законодателството ни позволява подобни инвестиции.  Енергетиката  и изграждането на енергийни терминали през Черно море беше третият обсъждан от двамата министър-председатели въпрос. Борисов уточни, че в тази сфера ще бъде необходима предварителна работа, която ще продължи около 6 месеца, но вижда големи възможности в нея. „Грузия е голям производител на енергия и то от водноелектрически централи – зелени енергии. 2 хил. мегават часа могат да пренасят през Черно море“, обясни той. „Разбрахме се да търсим инвеститори и да работим по тази тема. Стокооборотът ни мина над половин милиард долара, евро и аз мисля, че ръст от 10 -12 %, който имаме в момента, може да бъде и по-голям и с тези терминали, това ще се постигне“, допълни българският премиер. \r\nПо време на официалните изказвания грузинският министър-председател Мамука Бахтадзе отчете, че през последните години България е в топ 10 на търговските партньори на Грузия. Той припомни, че Грузия и България споделят дълга история на приятелство и добри взаимоотношения, които датират от векове. „Нашите двустранни отношения са все толкова добри и имаме все така успешни проекти през годините. Искаме да продължим и в бъдеще с тази положителна тенденция“, добави той.  Бахтадзе благодари на България за подкрепата към Грузия да запази териториалната си цялост и помощта за влизането им в ЕС и НАТО. „Отношенията на Грузия и НАТО никога преди не са били толкова динамични и затова благодарим на България“, посочи той. Грузинският премиер отправи поздрави към българския народ, който в днешния ден отбелязва 140-годишнината от приемането на първата си Конституция.  \r\nМамука Бахтадзе беше съпроводен от министъра на външните работи на Грузия Давид Залкалиани, зам.-министърът на икономиката и устойчивото развитие Акаки Сагирашвили и председателят на Комисията по външна политика в парламента на Грузия - Софио Кацарава. От българска страна с премиера Бойко Борисов бяха вицепремиерът и министър на външните работи Екатерина Захариева и зам.-министърът на икономиката Лилия Иванова. \r\nДаяна ДЮЛГЕРОВА", "date": "2019.04.16", "title": "България и Грузия затвърдиха добрите си двустранни отношения (ОБЗОР)"}
{"url": "http://www.focus-news.net/news/2019/04/16/2647266/v-obrashtenie-kam-balgarskiya-narod-44-oto-narodno-sabranie-deklarira-che-shte-raboti-za-da-opravdae-narodnoto-doverie-i-shte-razrabotva-politiki-i-zakoni-v-interes-na-naroda.html", "text": "Днес ние декларираме, че в трудното и динамично време, в което живеем, изпълнено с рискове и заплахи, ще работим, за да оправдаем народното доверие и ще вложим сили за разработване на политики и качествени закони в интерес на народа и просперитета на страната! Това пише в обръщението на 44-ото Народно събрание към българския народ по повод 140-ата годишнина от Учредителното събрание и приемането на Търновската конституция, съобщиха от пресцентъра на  Народното събрание . Документът беше приет единодушно с 211 гласа „за“ от народните представители на тържествена сесия на Народното събрание във Велико Търново.  \r\nНие, народните избраници, като представители на българския народ, съзнаваме нашия дълг да  продължаваме най-добрите традиции, завещани от творците на Търновската конституция, пише в обръщението. В него се заявява, че бащите учредители са оставили солидно наследство, което през изминалите години е надграждано, но и пропилявано; ценено, но и пренебрегвано. Особено важен е техният пример за поставяне на националния над партийния интерес в съдбовни за страната моменти, се посочва в документа.  \r\nЧестването на 140-ата годишнина от Учредителното събрание и приемането на Търновската конституция е подходящ повод да се обърнем към историята като извор на идеи, мъдрост и поуки, отбелязват народните представители. Неопровержими са историческите свидетелства, които показват, че когато политиците се чувстват част от народа, когато всички сме били единни и обединени от общ национален идеал, поставяли сме си ясни цели и сме разчитали на собствените си сили, сме постигали значителни успехи, се посочва в документа.  \r\nОБРЪЩЕНИЕ  \r\nна 44-ото Народно събрание към българския народ по повод 140-ата годишнина от Учредителното събрание и приемането на Търновската конституция  \r\nУважаеми сънародници,  \r\nУважаеми граждани на Република България!   \r\nДнес в старопрестолния град на тържествена сесия 44-ото Народно събрание отдава почит и признание на делото на нашите предци, които преди 140 години на Учредителното събрание положиха подписите си под Търновската конституция. С този акт 211 народни представители съградиха фундамента за развитието и просперитета на Третата българска държава.   \r\nСред бащите учредители са видни възрожденци, книжовници, борци за свобода и църковна независимост и строители на съвременна България. С вижданията си за устройство на възстановената държава т. нар. консерватори Константин Стоилов, Димитър Греков, Тодор Икономов, Марко Балабанов и определените за либерали Петко Славейков, Петко Каравелов, Стефан Стамболов, Драган Цанков слагат началото на политическия дебат – емоционален и ожесточен, но и ползотворен и градивен.  \r\nНосители на възрожденския дух, независимо от различията във визията за устройството на държавата, народните представители са обединени в стремежа си да постигнат една свята и жадувана цел – да съградят модерна, независима и просперираща България.  \r\nТе проявяват политическа воля и приемат не както предвижда Берлинският договор „органически устав“, а конституция, за да е ясно, че българското Княжество е свободно. В основния закон вписват държавния герб, държавния печат и българския трикольор като израз на самочувствие и стремеж да градят равноправна с другите държава.   \r\nВсички ние им дължим дълбока признателност за това, че гласуват Конституция, която отговаря на интересите на българския народ. Тя, като една от най-демократичните за времето си конституции, осигурява условия за развитието и възхода на България и гарантира основни права и свободи за гражданите; категорично забранява робството и съществуването на съсловия; прокламира свобода на личността, задължително и безплатно основно образование, свобода на словото, печата, събранията и сдруженията, неприкосновена частна собственост и всеобщо избирателно право за навършилите 21 години избиратели.   \r\nПриетият в Търново основен закон регламентира държавното устройство и приема традиционното разделение на властите на законодателна, изпълнителна и съдебна. Залегналите в него принципи и ценности, неговият дух на демократичност и равноправие са живи и днес, като неотменна част и от съвременната българска Конституция.  \r\nДепутатите от Учредителното събрание с чест и достойнство изпълняват своята историческа мисия и полагат устоите на българската държавност. С делата си те доказват, че са възрожденци, но и държавници. Благодарение и на тяхната дейност България получава възможност да се върне на картата на Европа като част от модерния, демократичен и цивилизован свят.  \r\nТърновската конституция е основен закон на Третото българско царство повече от 68 години. Търновската конституция – за времето на нейното действие – се превръща в идеал за политическо и конституционно устройство на българската държава. Заложените в нея свободи на българските граждани са накърнявани и отменяни, но са просъществували не само на книга, а и като дух сред свободолюбивото българско гражданство. Политическите борби за възстановяване на Конституцията бележат едни от най-кризисните моменти на българския политически живот, довели до тежки изпитания за народа и национални катастрофи.  \r\nОтмяната на основни конституционни принципи, какъвто е този за разделението на властите, е последвано от установяване на еднолични режими на управление. Неслучайно годините на национално развитие и възход се свързват с времето, когато Конституцията действа в своя пълен обем.  \r\nЗа наша гордост и национално достойнство българският народ сам, без чужда помощ и по своя воля осъществява Съединението на Княжество България с Източна Румелия и провъзгласява Независимостта на България, която за кратко време се превръща в една от най-силните и проспериращи държави на Балканите. Днес България е демократична държава, неразделна част от европейското и евроатлантическото семейство.  \r\nНие, народните избраници, като представители на българския народ, съзнаваме нашия дълг да  продължаваме най-добрите традиции, завещани от творците на Търновската конституция. Бащите учредители ни оставиха солидно наследство, което през изминалите години е надграждано, но и пропилявано; ценено, но и пренебрегвано. Особено важен е техният пример за поставяне на националния над партийния интерес в съдбовни за страната моменти.  \r\nВ тези случаи партийните знамена са свивани, потискано е противопоставянето за сметка на съгласието в името на общественото благо.  \r\nЧестването на 140-ата годишнина от Учредителното събрание и приемането на Търновската конституция е подходящ повод да се обърнем към историята като извор на идеи, мъдрост и поуки. Неопровержими са историческите свидетелства, които показват, че когато политиците се чувстват част от народа, когато всички сме били единни и обединени от общ национален идеал, поставяли сме си ясни цели и сме разчитали на собствените си сили, сме постигали значителни успехи.  \r\nДнес ние декларираме, че в трудното и динамично време, в което живеем, изпълнено с рискове и заплахи, ще работим, за да оправдаем народното доверие и ще вложим сили за разработване на политики и качествени закони в интерес на народа и просперитета на страната!  \r\nНие помним думите на председателя на Учредителното събрание екзарх Антим Първи: „Слава Богу, свършихме делото, за което бяхме повикани… Можем да кажем: направихме закони от Народа за Народа“.  \r\nПоклон пред историческото дело на учредителите!", "date": "2019.04.16", "title": "В обръщение към българския народ 44-ото Народно събрание декларира, че ще работи, за да оправдае народното доверие и ще разработва политики и закони в интерес на народа"}
{"url": "http://www.focus-news.net/news/2019/04/16/2647281/iliyana-popova-zam-kmet-na-obshtina-petrich-oshte-prizhive-polkovnik-boris-drangov-e-bil-legenda.html", "text": "Още приживе полковник Борис Дрангов е бил легенда. Това каза за  Радио „Фокус“-Пирин  Илияна Попова, заместник-кмет на Община Петрич с ресор „Култура и хуманитарни дейности“.  \r\n„Припомнете си дори и съболезнователните писма на френските войници след неговата смърт или пък изсечените с нож по дърветата на планина Беласица признания на войниците, които пишат „Има Дрангов, има хляб“. Роден през епохата на Възраждането той и голяма част от лидерите по онова време, са хора, израснали с идеята за свободата. Мечтаейки за свободата Борис Дрангов не се възползва от нея, а я пази и с нея прекрачва в новото време. Такива личности като Дрангов са рядкост в световен мащаб, ето защо трябва по-често да си припомняме житейския път на полковника и неговите дела, негова отдаденост към войника, уважението му към всички, но същевременно с това неговата непримиримост към предателството, към нежеланието да се работи и към кражбата“, отбеляза тя.  \r\nИлияна Попова подчерта, че полк. Дрангов е един достоен пример за подражание. Според нея вероятно за мнозина неговият живот и готовност за саможертва днес, звучат като част от роман или приказка, но това което той говори тогава, преди повече от 100 години, не са само голи изречения – той ги потвърждава с житейските си избори, които прави и начина, по който изживява живота си. \r\nНатали СТЕФАНОВА", "date": "2019.04.16", "title": "Илияна Попова, зам.-кмет на Община Петрич: Още приживе полковник Борис Дрангов е бил легенда"}
{"url": "http://www.focus-news.net/news/2019/04/16/2647288/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването  „Часът на Карлово”  на  Радио „Фокус”-Пловдив  днес ще посетим карловските села Климент и Столетово. Животът в тези села кипи с пълна пара, още повече и заради амбициозните им кметове, които са си поставили за цел да превърнат селищата в атрактивни места, които могат да бъдат посещавани от повече туристи. В село Климент вече е изградена уникална алея, наречена „В делник и празник преди 100 години“. Атракцията се изгражда по проект на кмета Мано Манов, финансиран от фондация „Пловдив 2019“, и представя селския живот в миналото. \r\nВ село Столетово пък настоящият кмет Мирослав Колев не спира да се грижи за облагородяването и освежаването на ценни кътчета, които да бъдат приятно място за отдих на живущите там. В трескава подготовка са хората там и за предстоящите пролетни празници. Предаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2019.04.16", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2019/04/16/2647290/lovech-zhena-e-postradala-pri-katastrofa-mezhdu-tir-i-lek-avtomobil-na-patya-radomirtsi-lukovit.html", "text": "Катастрофа между ТИР и лек автомобил е станал на пътя Радомирци – Луковит. Това съобщиха за  Агенция „Фокус“  от  ОДМВР – Ловеч . Инцидентът е станал около 13.00 часа. Една жена е пострадала при катастрофата. Тя е със счупен крак, но е била контактна. Пътят е затворен временно заради огледите, които се извършват.", "date": "2019.04.16", "title": "Ловеч: Жена е пострадала при катастрофа между ТИР и лек автомобил на пътя Радомирци – Луковит"}
{"url": "http://www.focus-news.net/news/2019/04/16/2647289/plovdiv-simulatsiya-na-sadeben-protses-po-istinski-sluchay-pokazaha-studenti-ot-pu-v-apelativniya-sad.html", "text": "Симулация на съдебен процес по истински случай показаха студенти от Юридическия факултет на Пловдивския университет (ПУ) в Апелативния съд, в рамките на инициативите, посветени на 140 години от приемането на Търновската конституция и Деня на юриста – 16 април, предаде репортер на  Радио „Фокус” - Пловдив . Реалният случай от 2013 година за тежкото убийство на 19-годишната Стефка Маджарова от нейният приятел, на 22 години, се оказа изключително подходящият казус за възрастта на студентите. Убийството от ревност разтърси обществеността тогава, а днес в залата симулацията на съдебния процес по този случай беше изключително интересна и остави без дъх бъдещите юристи, докато не бе обявена присъдата. \r\nЗа отличното професионално представяне в залата участниците във фиктивния процес бяха наградени с грамоти от председателя на Апелативния съд Магдалина Иванова и бяха похвалени от техния преподавател доц. д-р Христо Паунов, зам.-декан на Юридическия факултет в ПУ. Той честити празника на настоящите и бъдещи юристи и благодари на ръководствата на пловдивските съдилища за това, което правят за студентите. По думите на доц. Паунов, това ще е изключително полезно и важно за тяхната практическа дейност в бъдеще. Той похвали и студентите, които се включват в тази дейност изцяло доброволно за старанието, което полагат извън всички занятия. \r\nДнес в съдилищата в Пловдив има ден на отворените врати. Такъв ден е обявен и за Районна, Окръжна и Апелативна прокуратура в Пловдив. \r\nДовечера ще бъде открита изложба на ученици от Националната художествена гимназия “Цанко Лавренов” в Пловдив под надслов “Законът, справедливостта, доброто и красивото”. Ще бъдат обявени и победителите в конкурса за ученическо есе по темата “Законът, справедливостта, доброто” и “Конституцията – моите права, които ценя и знам”. По темата пишат ученици от ЕГ “Иван Вазов” и ХГ “Св.Св. Кирил и Методий” в Пловдив. \r\nЦветана ТОНЧЕВА", "date": "2019.04.16", "title": "Пловдив: Симулация на съдебен процес по истински случай показаха студенти от ПУ в Апелативния съд"}
{"url": "http://www.focus-news.net/news/2019/04/16/2647291/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване  „Панагюрище – столица на свободата”  на  Радио „Фокус“ – Пазарджик  и Община Панагюрище, ще чуете защо над 450 жители на село Баня се подписаха срещу изграждането на инсталация за рециклиране на стари авточасти. По темата ще разговаряме с кмета на населеното място Стоян Ножделов. За подготовката за историческата възстановка „Заклятието на оборищенци“ ще чуете повече от секретаря на читалището в село Баня Радка Мутева. Във втората част на предаването ще отправим поглед към събитията от преди 143 години и избухването на Априлското въстание в Панагюрище. Ще чуете също каква е ролята на Павел Бобеков в бунтовните събития. За неговия живот ще разговаряме с доц. д-р Атанас Шопов, директор на Историческия музей в Панагюрище. Предаването „Панагюрище – столица на свободата“ се излъчва всеки вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.04.16", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2019/04/16/2647293/ministerstvoto-na-kulturata-organizira-obshtestvena-diskusiya-za-izrabotvaneto-na-okonchatelen-proekt-na-strategiya-za-razvitie-na-kulturata-2019-2029-g-na-17-april.html", "text": "Първото обсъждане ще се проведе на 17 април (сряда) в Зала 8 на НДК от 10.00 ч. Това съобщиха от  Министерството . Програмата предвижда обща част, по време на която ще бъде представен проектът, публикуван за обществено обсъждане. Дискусията по същество, която започва в 13.00 ч., е посветена на темата „Културно наследство и визуални изкуства“. \r\nОбсъждането ще протече по регламент, а изразените становища следва да бъдат изпратени и в писмен вид на имейл адрес protocol@mc.government.bg. На същия адрес е необходимо да се заяви желание за участие до 12.00 ч. във вторник, 16 април. \r\nОбсъждането ще се излъчва на живо в YouTube канала на Министерството на културата. \r\nВ следващите седмици ще се проведат дискусии и по останалите теми от Стратегията.", "date": "2019.04.16", "title": "Министерството на културата организира обществена дискусия за изработването на окончателен проект на Стратегия за развитие на културата 2019-2029 г. на 17 април"}
{"url": "http://www.focus-news.net/news/2019/04/16/2647294/nedko-simov-zam-okrazhen-prokuror-na-smolyan-otkritoto-tyalo-kray-grada-e-na-mazh-na-okolo-40-godini-koyto-e-bil-udushen-predi-15-20-dni.html", "text": "Откритото тяло край Смолян е на мъж на около 40 години, който е бил удушен преди 15-20 дни. Това заяви на брифинг зам. окръжният прокурор на Смолян, Недко Симов, предаде репортер на  Радио „Фокус“ – Смолян . По думите му се касае за умишлено убийство. „Трупът е открит по сигнал на гражданин вчера около обяд. След извършените следствени действия е установено, че той е на мъж на възраст около 40 години. Трупът е открит в гориста местност „Пещерско бърце“, близо до разклона за селата Пещера и Турян. На място е извършен оглед и са иззет следи. Трупът беше приведен за аутопсия в болницата в Смолян, а при първоначалния оглед не бяха установени следи от насилие, рани от убождания или външни следи, сочещи насилие“, поясни зам. окръжният прокурор на Смолян.  \r\nТой допълни, че след като тялото е приведено в съдебна медицина е извършен още един оглед, при който също не са установени видими следи от насилите. Назначена е тройна съдебно-медицинска експертиза. При аутопсията е установено, че има счупване на подезичната кост, а причината за смъртта е асфикция или удушаване. „Вещите лица потвърждават, че се касае за насилствена смърт, стискане около гръкляна. Снети са пръстови отпечатъци от убития и е назначена дактилоскопска експертиза. Лицево разпознаване не може да бъде извършено, тъй като е имало нахапвания от диви животни в областта на главата, както и трупни разложения“, уточни прокурор Симов. Той допълни, че изчакват резултата от дактилоскопската експертиза и ако чрез нея не се установи самоличността на загиналия, ще се поиска ДНК-експертиза. По случая са разпитани свидетели като разпитите продължават. Извършено е претърсване и изземване от помещения в Смолян, предстои и извършване на други такива претърсвания в други населени места. \r\nНачалникът на Районно управление на МВР-Смолян, Николай Бундов заяви, че продължават оперативно-издирвателните мероприятия за установяване на самоличността на загиналия и тази на извършителите. Той посочи, че през последните дни няма обявено изчезнало лице в ОДМВР – Смолян. „Работим по всякакви версии и не изключваме никоя. Факт е, че се касае за насилствена смърт. Екипи от разследващи полиции продължават работа по случая. Според вещите лица, се касае за труп на около 15-20 дни“, допълни Бундов. \r\nЗам. окръжният прокурор Недко Симов потвърди, че се работи по всички възможни версии. „Може да става въпрос за един или няколко извършители, не изключваме версията да е убит там или да е убит другаде и да е пренесен на мястото, на което е открит. Имаме насоки за евентуалната самоличност на пострадалото лице, проверяваме тази версия, събираме доказателства в тази насока. Максимално бързо очакваме да ни съобщят резултата от експертизата, който се извършва в ОДМВР – Смолян“, каза още зам.-окръжният прокурор на Смолян Недко Симов и уточни, че до момента по досъдебното производство няма задържан извършител. \r\nНели ГЕРГЬОВСКА", "date": "2019.04.16", "title": "Недко Симов, зам. окръжен прокурор на Смолян: Откритото тяло край града е на мъж на около 40 години, който е бил удушен преди 15-20 дни"}
{"url": "http://www.focus-news.net/news/2019/04/16/2647297/sofiya-izlozhba-na-svetovnoizvestniya-hudozhnik-i-skulptor-mihail-simeonov-shte-bade-otkrita-v-galeriya-stil-2.html", "text": "На 17 април (сряда) от 18.30 ч. в галерия \"Стил\" 2 на лидера на АТАКА Волен Сидеров и неговия съдружник Светлин Гугов ще бъде открита изложба от графики, монотипии и живописи на световноизвестния художник и скулптор Михаил Симеонов. Това съобщиха от пресцентъра на  ПП Атака . Той е роден в Пловдив, но от дълги години живее в САЩ. Най-голяма известност на Симеонов носи проектът \"Отливка на приспан слон\" - бронзова статуя на африкански слон в естествен размер. Тя е официално открита на 18 ноември 1998 г. от генералния секретар на ООН Кофи Анан и поставена пред главната квартира на ООН в Ню Йорк, като дар от правителствата на Кения, Намибия и Непал. Други негови творби са скулптурата на Паисий в София, „Иконописецът Захарий Зограф“ и „Въстанието на Асен и Петър, 1186“. Адресът на галерия \"Стил\" 2 е улица \"Раковски\" 183, вх А.", "date": "2019.04.16", "title": "София: Изложба на световноизвестния художник и скулптор Михаил Симеонов ще бъде открита в галерия \"Стил\" 2"}
{"url": "http://www.focus-news.net/news/2019/04/16/2647298/kardzhali-trakiyskata-organizatsiya-na-belomorskite-bezhantsi-ot-momchilgrad-otbelyazva-svoyata-90-godishnina-na-20-april.html", "text": "Тракийската организация на беломорските бежанци от Момчилград  „Момчил юнак“ отбелязва своята 90-годишнина на 20 април. Това каза за  Радио „Фокус“  Йордан Митев, председател на читалище „Тракия-2009“. На събитието са поканени председателят на Народното събрание Цвета Караянчева, областният управител на Кърджали Никола Чанев, генерал-майор Нонка Матова - председател на Тракийското дружество „Руси Чанев“ в Пловдив, известният Стоян Райчевски, проф. Атанас Щерев, както и тракийци от много дружества в страната -   Бургас, Варна, Пловдив, Сливен, Айтос, Джебел, Кирково, Аврен, Кърджали, каза историкът Йордан Митев. От 10.00 часа на 20 април ще бъдат поднесени венци пред паметника на Момчил, паметника-костница на падналите в Балканските войни и паметника на Капитан Петко войвода. Ще бъде изнесен тържествен концерт от автентичен тракийски фолклор - танци и музика, пренесени от старите тракийски места в Беломорието от дружеството в Момчилград и тракийско дружество „Димитър Маджаров” в Кърджали, от децата от Детска градина „Зорница“-Момчилград и самодейци от Златоград.  \r\nОсновател и първи председател на тракийското дружество „Момчил юнак“ е Вълко Янков -  участвал в четата на един от тракийските войводи-герои Руси Славов. На 26 март 1929 година той събира няколко съмишленици бежанци, за да основат своята организация, която тогава има по-различни цели и те не са съхраняване на фолклора, а освобождаването на родните им места и присъединяването им към територията на България.  \r\nДарина ДЕЕНИЧИНА", "date": "2019.04.16", "title": "Кърджали: Тракийската организация на беломорските бежанци от Момчилград отбелязва своята 90-годишнина на 20 април"}
{"url": "http://www.focus-news.net/news/2019/04/16/2647292/the-wall-street-journal-dokladat-na-robart-myuler-shte-bade-predstaven-v-chetvartak.html", "text": "Главният  прокурор Уилям Бар се очаква да предостави в четвъртък на Конгреса и на обществеността доклада на специалния съветник Робърт Мюлер, заяви представител на Министерството на правосъдието, цитиран от авторитетното американско издание  The Wall Street Journal . \r\nЧасти от доклада от около 400 страници за разследването на руската намеса президентските избори ще бъдат заличени, след като Бар и други висши служители на Министерството на правосъдието са прекарали последните три седмици в прегледа му за чувствителна информация. \r\nУилям Бар е казал, че ще обясни редакциите си, но публикуването на документа е малко вероятно да отслаби исканията на демократите за достъп до пълния доклад. \r\nВашингтон очаква в напрежение публикуването на доклада, който би могъл да определи хода на останалата част от президентството на Тръмп и вероятно ще се отрази в кампанията за 2020 г. Това ще бъде и стимул за правни маневри пред Върховния съд, които в крайна сметка биха могли да поставят въпроса за това колко голяма част от доклада ще стане публична. \r\nДосега главният прокурор е издал само резюме от четири страници на констатациите на Мюлер. В това резюме, което е под формата на писмо до републиканските и демократическите лидери на правните комисии на Парламента и Сената, Бар заяви, че разследването на Мюлер установи, че президентът Тръмп и неговата кампания не са били в съглашение с Русия в изборите през 2016 г. - но не се стигна до заключение дали президентът е възпрепятствал правосъдието. Поради липсата на препоръка по този въпрос, Бар и заместник-главният прокурор Род Розенщайн определиха действията на Тръмп като „некриминални“. \r\nНо Бар не уточни защо  Мюлер не е стигнал до заключение. Главният прокурор, също така,  все още не е обяснил точно защо той и  Розенщайн са стигнали до извода, че действията на  Тръмп не представляват престъпление. \r\nОчаква се издаването на редактирания доклад да помогне за отговора на някои от тези въпроси. \r\nПрез последните дни президентът Тръмп многократно е атакувал разследването на Мюлер и призова за отделно разследване на начина, по който започва разследването на специалния прокурор. В три публикации в социалната мрежа „Туитър“ в понеделник той описа разследването като \"измама\" и обвини Мюлер, че е политически мотивиран. „Разследвайте следователите!“, пише той. \r\nТръмп може би е бил окуражен от г-н Бар, който миналата седмица заяви, че ще сформира екип в Министерството на правосъдието, за да преразгледа произхода на разследването на ФБР от 2016 година, което е извършило „шпионаж“ на хора, свързани с кампанията на Тръмп - език, който отразява дългогодишната критика на президента към разследването на руската намеса. \r\nУилям Бар каза, че ще свидетелства за доклада през май пред парламентарните и сенатските съдебни комисии. \r\nКомисията за разузнаване на Конгреса очаква секртен разпит на Мюлер и неговия екип, както и всички документи, свързани с почти двугодишното разследване, според писмо миналия месец, подписано от нейния председател Адам Шиф (демократ от Калифорния) и републиканеца Девин Нунес от Калифорния.  Юлиян Марков", "date": "2019.04.16", "title": "The Wall street Journal: Докладът на Робърт Мюлер ще бъде представен в четвъртък"}
{"url": "http://www.focus-news.net/news/2019/04/16/2647296/sofiya-nezakonni-boeve-s-kucheta-sa-presecheni-pri-savmestna-operatsiya-na-sluzhiteli-ot-odmvr-sofiya-ru-samokov-i-sdvr-zadarzhani-sa-58-dushi.html", "text": "Във връзка с придобита информация за организирани и провеждащи се боеве с кучета от породата „питбул“, на 14 април сутринта, служители на ОДМВР-София, РУ-Самоков и СДВР пристъпили към проверка в гориста местност над язовир „Искър“, в землището на Панчарево. Това съобщиха от  ОДМВР-София . На място, в изоставена панелна постройка, част от бивш пионерски лагер, били установени две дървени арени за провеждане на незаконните боеве, а около тях множество паркирани автомобили с регистрационни табели от различни области на страната. В резултат на проведените незабавни полицейски действия, около и на мястото, са установени и задържани общо 58 души, жители на различни населени места. Всички те били конвоирани в РУ- Самоков за провеждане на необходимите процесуално- следствени действия по случая. В част от автомобилите на задържаните са установени 9 кучета от породата „питбул“, които са иззети и предадени на служители от Столичното общинско предприятие „Екоравновесие“. На местопроизшествието са извършени огледи. По случая е образувано досъдебно производство за извършено престъпление по чл. 325А, ал.1 от НК. Действията по разследването продължават под надзора на Районна прокуратура- Самоков. Междувременно, един от задържаните- жител на Самоков, изхвърлил пред полицейските служители кутия с около 4 грама суха зелена тревиста маса, реагираща на марихуана. По този случай също е образувано досъдебно производство.", "date": "2019.04.16", "title": "София: Незаконни боеве с кучета са пресечени при съвместна операция на служители от ОДМВР-София, РУ-Самоков и СДВР, задържани са 58 души"}
{"url": "http://www.focus-news.net/news/2019/04/16/2647287/brig-gen-yavor-mateev-kategorichno-polk-boris-drangov-tryabva-da-bade-izuchavan-v-uchebnitsite.html", "text": "Категорично полк. Борис Дрангов трябва да бъде изучаван в учебниците. Това каза бригаден генерал Явор Матеев, командир на 68-ма бригада Специални сили, в интервю за  Агенция „Фокус“  по повод 103-ата годишнина от освещаването на Дрангова чешма. По думите му животът на Дрангов, неговото дело и като педагог, и като строеви офицер и като пълководец, и като истински българин задължително трябва да се изучават. „Да не говорим и от офицерите. Като верую ми стоят думите на Дрангов – „Предпочитай да бъдеш осъден за излишна смелост, отколкото за излишна предпазливост“. Ако всеки, разбира се, в рамките на нормалните граници го прилага в своя житейски път на своята работа, при всички положения ще жъне и повече успехи и уважение от подчинените си“, допълни той. Той посочи, че в една по-различна епоха някои неща, свързани с Първата световна война и с Балканските войни, не са се изучавали в пълната истина по различни причини.  По думите му е хубаво е събития, свързани със славната българска история, с житейския и офицерски път на славни български пълководци да залегне в историята и да бъдат изучавани от всички.  \r\nДеница КИТАНОВА Пълния текст на интервюто четете по-късно в „Мнение”", "date": "2019.04.16", "title": "Бриг. ген. Явор Матеев: Категорично полк. Борис Дрангов трябва да бъде изучаван в учебниците"}
{"url": "http://www.focus-news.net/news/2019/04/16/2647300/afp-moskovski-sad-osadi-norvezhki-grazhdanin-na-14-godini-zatvor-po-obvinenie-v-shpionazh.html", "text": "Вчера съдът в Москва осъди пенсиониран норвежки граничен служител по обвиненията в шпионаж на 14 години затвор, предава  AFP . \r\n63-годишният Фроде Берг беше задържан в Москва през 2017 г. след операция на Федералната служба за сигурност. Той получи обвинение, че е шпионирал ядрените подводници на страната. \r\nСъдия Андрей Суворов от Московския градски съд констатира, че Берг е виновен за шпионаж и е осъден на 14 години затвор при строг режим в наказателна колония. \r\nТова е единственият път, когато заседанието беше открито за медиите и много подробности по случая остават неясни. Руските прокурори са обвинили Берг, че шпионира атомните подводници на страната. \r\nПрез декември бивш руски полицейски служител беше обвинен, че е предал на Берг данни за руския флот и получи 13-годишна присъда. \r\nБерг е признал, че е действал няколко пъти като куриер на норвежкото разузнаване, но заяви, че смята, че е носил само пари. \r\nЕкипът на защитата заяви, че се надяват с дипломатически усилия да убедят руския президент Владимир Путин да подпише президентско помилване, за да може Берг да бъде освободен и да се върне у дома.  Юлиян Марков", "date": "2019.04.16", "title": "АFP: Московски съд осъди норвежки гражданин на 14 години затвор по обвинение в шпионаж"}
{"url": "http://www.focus-news.net/news/2019/04/16/2647304/ek-balgarskiyat-evrokomisar-mariya-gabriel-predstavi-beta-versiyata-na-kataloga-na-evropeyskite-filmi.html", "text": "На специално събитие в Страсбург в присъствието на Генералния секретар на Съвета на Европа Торбьорн Ягланд, посланици, членове на Комисията по култура и образование на Европейския парламент и на Европейската аудиовизуална обсерватория, както и известният румънски кинорежисьор Раду Михайлеану, българският еврокомисар Мария Габриел представи бета версията на Каталога на европейски филми. Каталогът бе създаден по нейна идея и получи подкрепата на водещите европейски организации в областта на киното и културата по време на най-големите филмови фестивали в Кан, Лион, Берлин и Венеция. Началото на този уникален по своята същност цифров продукт бе дадено с подкрепата на Европейската аудиовизуална обсерватория и програма МЕДИА, информира  Представителството на ЕК в България . \r\n„Тази бета версия на каталога има за цел информацията за европейските кинопродукции да стане достъпна онлайн за гражданите, професионалистите и публичните власти във всички държави-членки чрез услугата „видео по заявка“. Така ще дадем възможност на хората да имат по-голям достъп до богатството, което нашите творци създават. Цифровите технологии позволяват европейските произведения да станат по-видими“, заяви българският еврокомисар.  \r\nТя отбеляза, че в момента има разминаване между обема на произвежданите европейски филми и количеството, което достига до зрителите. Европа е основен участник на световния пазар на кинопродукции с над 18 хиляди филма за периода от 2007 до 2017 г. В същото време онлайн присъствието на европейски филми е едва 29% от предлаганото през услугата „видео по заявка“. Очакванията са пазара на абонати на тази услуга да нарасне до над 777 милиона души през 2023 г. Този вид бизнес генерира в момента приход от над 110 милиарда евро.  \r\n„Идеята за каталога стимулира създаването на общност от професионалисти, организации и публични власти, които подписаха манифест в Кан. Радвам се, че големите европейски онлайн платформи отвориха своите каталози с филми и предоставиха данните на Европейската аудиовизуална обсерватория. Инициативата е от практическа полза за още много други участници, включително и за глобални платформи като Amazon, Netflix и Apple, които изразиха желание да се присъединят “, каза още Мария Габриел.  \r\nБета версията съдържа в момента информация от 250 каталога или над 35 хиляди европейски филма. Окончателната пълна версия ще заработи в края на годината.  \r\n„Разпространението на европейски филми има стратегическо значение. От една страна това създава стимул за производителите на филми да инвестират повече в качествена продукция. От друга страна, като даваме видимост на кинопродукциите и улесняваме достъпа до тях, даваме възможност на зрителите да преоткрият и оценят европейските филми“, заключи българският еврокомисар по цифровата икономика и общество Мария Габриел.", "date": "2019.04.16", "title": "ЕК: Българският еврокомисар Мария Габриел представи бета версията на Каталога на европейските филми"}
{"url": "http://www.focus-news.net/news/2019/04/16/2647285/s-tarzhestveno-zasedanie-vav-veliko-tarnovo-narodnoto-sabranie-otbelyaza-140-godini-ot-priemaneto-na-tarnovskata-konstitutsiya-obzor.html", "text": "С тържествено заседание в сградата на Учредителното събрание във Велико Търново Народното събрание отбеляза 140 години от приемането на Търновската конституция. Тържественото заседание беше открито от председателя на Народното събрание Цвета Караянчева с парламентарния звънец, използван по време на заседанията на Учредителното събрание. Химните на Република България и на Европейския съюз бяха изпълнени акапелно от детски хор, след което гвардейци внесоха оригинала на Търновската конституция в залата.  \r\n\"Ако всекидневно осъзнаваме величието на делото на учредителите, ще бъдем по-добри и по-достойни служители на българския народ\", заяви  председателят на Народното събрание Цвета Караянчева  в тържественото си слово. \"Днес ние, народните представители от 44-ото Народно събрание, седим на скамейките, на които са седели учредителите и е важно да помним, че сме тук заради тях, а не заради себе си\", подчерта Цвета Караянчева. \"Тук сме, за да изразим смирението, нашата благодарност и преклонение пред тяхното дело\", заяви тя. Председателят на Народното събрание припомни, че преди 140 години представителите в Учредителното събрание са дошли във Велико Търново, избрани с огромно въодушевление и в условията на небивал национален подем. \"За тях неграмотните гласуваха с бобени зърна и кукуруз, днес ние разполагаме със специалисти по предизборни кампании, медийни стратези и социални мрежи. Преди 140 години те превръщаха думите в оръдия, за да защитят вярванията си, днес ние съобразяваме позициите си с последните социологически изследвания, те бяха титаните, ние сме техни смирени наследници\", посочи Цвета Караянчева \r\nИзказвания направиха и представители на парламентарните групи в 44-ото Народно събрание.  Председателят на ПГ на ПП ГЕРБ Даниела Дариткова  в словото си отбеляза, че на 10 февруари 1879 г. в старата столица се срещат българското национално Възраждане и модерната българска държавност, миналото на средновековната българска държава и идеите за бъдещето на една същевременно млада и хилядолетна нация. \"Тази среща е средоточие на българския исторически разказ, който продължава и днес\", допълни тя. Даниела Дариткова посочи, че в горещите дебати на Учредителното събрание всеки от първите български депутати е воден от идеята за изграждане на свободна и независима България, която да бъде готова да посрещне предизвикателствата и разочарованията. \"За първите български парламентаристи участието в политиката не е било житейски успех и въпрос на политическа кариера, а дълг и усилие\", отбеляза тя и допълни, че всички те заедно и поотделно ще останат в паметта на българския народ като строителите на съвременна България. Председателят на ПГ на „БСП за България“ Корнелия Нинова  отбеляза в словото си, че преди 140 години будни и просветени българи, събрани в Учредителното събрание, приемат първата българска Конституция, която заема от натрупания по това време в Европа опит, но не е ничие копие. Корнелия Нинова цитира текстове от основния закон и отбеляза, че днес, около век и половина по-късно, отново трябва да попитаме равни ли сме всички пред закона, колко свободни са мнозина наши съграждани, които живеят в недоимък за сметка на други, които присвояват обществено богатство. \"Дали днес нямаме основание да се запитаме на българските ли интереси служим всякога, ние, политиците или на свои собствени, дали не зависим понякога от чужди такива или от корпоративни\", допълни тя. По думите й дори, когато Търновската конституция е била суспендирана или нарушавана, тя е била пречка пред крайния авторитаризъм и безконтролната власт, за това демократично настроените личности и партии, прогресивните сили в българското общество, са се позовавали на нея и са отстоявали демократичния й дух.  \r\n\"Нам се пада честта да свеждаме глава пред делото на нашите предци, да се кълнем в спазването на Конституцията при изпълнение на нашия служебен, а защо не и граждански дълг\", отбеляза  заместник-председателят на Народното събрание Явор Нотев  от Парламентарната група „Обединени патриоти“. \"Да превърнем приемането на Търновската конституция в светъл и значим за целия народ празник е послание към всички наши съграждани да живеят според закон, посочи той и добави, че спазването на Конституцията и законите са правият и пряк път към просперитета и добруването на България. Като български народни представители имаме своите задължения да се вслушваме в гласовете, които критикуват, търсят слабостите в основния закон, в цялата законодателна и правоприлагаща система, но няма по-верен път от следването на правилата, които в писмен вид пресъздават въжделенията и разбиранията на цял един народ за държавно устройство и управление\", добави Явор Нотев.  Председателят на Парламентарната група на ДПС Мустафа Карадайъ  отбеляза, че през годините, в които е действала Търновската конституция, тя винаги е била опора на демократичните стремежи в българския обществено-политически живот, независимо, че през определени периоди е нарушавана и суспендирана. \"Неслучайно народните представители от Великото народно събрание през 1990-91 г. стъпиха на ценностите на Търновската конституция и нашата действаща Конституция препотвърждава редица нейни принципи – принципът на разделение на властите, гарантирането на правата и свободите на гражданите, правото на достоен живот на всеки човек, неприкосновеността на частната собственост, свободата на личността, равенството пред закона и много други\", подчерта той.  Председателят на Парламентарната група „ВОЛЯ – Българските Родолюбци“ Веселин Марешки  отбеляза, че днешните народни представители могат да се поучат от учредителите, защото е важно не само какво правят сега, но и какво ще оставят след себе си. \"Какво построихме през изминалите 30 години, как защитаваме вече 12 години Родината си в общото европейско семейство, какво всеки един от нас е направил и прави за своя народ, че да седи в тази зала, обърна се той към депутатите. Ще е полезно да си задаваме тези въпроси често и дано стават все по-малко тези политици, които се притесняват от отговорите\", заяви Веселин Марешки.  \r\nС 211 гласа „за“ народните представители приеха единодушно Обръщение на 44-ото Народно събрание към българския народ по повод 140-ата годишнина от Учредителното събрание и приемането на Търновската конституция. На видеозапис едни от най-младите народни представители от различните парламентарни групи представиха обръщението.  \r\nПри закриването на заседанието  председателят на Народното събрание Цвета Караянчева  подчерта, че е безкрайно важно година след година на този ден да се връщаме към сътвореното от нашите предци. Защото, водени от любовта към свободата, с все още незарасналите рани от Априлското въстание и с Левски в сърцата, те ни показаха един идеал за съвременна България, от който никога не трябва да се отклоняваме, заяви тя.  \r\nСред гостите на сесията на парламента бяха президентът на Република България Румен Радев, членове на Министерския съвет, конституционни съдии, представители на съдебната власт, бивши председатели на Народното събрание и др. Заседанието завърши с обща снимка пред сградата на Учредителното събрание. В 20.30 часа на пл. „Цар Асен I“ във Велико Търново ще се състои празнична заря проверка, а жителите и гостите на градао ще могат да наблюдават аудио-визуалния спектакъл „Царевград Търнов – звук и светлина“ В Търновската конституция от 1879 г. е прокаран принципът на разделение на властите на законодателна, изпълнителна и съдебна. Тя определя структурата и компетенциите на висшите държавни органи - монархически институт, парламент, правителство, както и основните права, свободи и задължения на българските граждани. Първата българска конституция е една от най-демократичните за времето си в Европа. Отменяна е през 1881 г. и през 1883 г., изменяна е през 1893 г., 1911 г. и 1946 г. и е в сила до 1947 г. По време на конституционните дебати (след 21 март) се оформят първите български партии - Консервативна и Либерална.", "date": "2019.04.16", "title": "С тържествено заседание във Велико Търново Народното събрание отбеляза 140 години от приемането на Търновската конституция (ОБЗОР)"}
{"url": "http://www.focus-news.net/news/2019/04/16/2647299/mariana-kukusheva-nbshs-temata-za-dvoynite-standarti-na-hranite-kasae-zdraveto-na-nad-120-mln-evropeytsi.html", "text": "В момента се движат нещата и мисля, че ще бъде сложен край на нелоялната търговска практика, която се нарича измама с храни и която е свързана с прилагане на двойни стандарти. Това каза за  Агенция „Фокус“  Мариана Кукушева, председател на Националния браншови съюз на хлебопекарите и сладкарите (НБСХС) по повод предстоящото гласуване в пленарната зала на забраната на двойните стандарти при храните в Европейския съюз. „Миналата седмица триалога, съвместно с Европейската комисия, стигна до споразумение. Днес има обсъждане, утре е гласуването от европейските депутати. Надявам се между тях да са и българските евродепутати. Темата за двойните стандарти на храните касае здравето и храната на над 120 млн. европейци“, заяви председателят на Националния браншови съюз на хлебопекарите и сладкарите. \r\nТя припомни, че България преди няколко години се включи в кампанията, която се зароди в страните от Вишеградска четворка (Полша, Унгария, Чехия и Словакия), чрез петиция, подписана и оглавена от омбудсмана на Република България Мая Манолова. „Националният браншови съюз, като браншова организация, също разписа тази петиция, както и някои известни личности, общественици и граждани. Г-жа Мая Манолова тази година, на 21 януари, лично присъства на заседание на Комисията по петиция и остави темата отворена. В същото време, комисар Вера Юрова каза, че това е най-важния потребителски пакет, който трябва да бъде приет. И наистина, даже и да изглежда темата наситена с демагогия, истината е че всички ние се храним“, посочи Мариана Кукушева. Тя обясни, че тази забрана касае всички храни, които се продават под един и същи бранд и че те трябва да имат един и същ основен стандарт. „Всякакви допълнения, свързани със специфичните изисквания на потребителите в определени държави, всъщност, трябва да бъдат обусловени от националното законодателствено съотношение на съответната държава. Това означава, че основният състав на храните, по дефиниция на регламент 11/69, определя качествената характеристика на една храна“, подчерта Кукушева.  \r\nПо думите й качеството на храните е тема, която ще вълнува човечеството в 21 век. „Не е достатъчно вече една храна да бъде просто безопасна, необходимо е тя да отговаря и да носи своите стандарти за качество, които да бъдат едни и същи при всички, продавани в целия Европейски съюз. Третирането на двойния стандарт по храните, който е измама, всъщност, препраща тази нелоялна търговска практика към нарушаване на конкуренцията“, каза председателят на Националния браншови съюз на хлебопекарите и сладкарите. Тя обясни, че именно затова санкциите, които се предвиждат са внушителни и дисциплиниращи. „Те са в частност 4 % от годишния оборот на съответната храна или не по-малко от 2 млн. евро. Вярвам, че в България няма производители, които да работят по двойни стандарти, вярвам, че българските производители на храни, работят по един и същ стандарт за качество, но тъй като пазарът е отворен и там се търгуват много храни, произведени от различни европейски страни, за нас е изключително важно да сме сигурни, че храните, които потребяваме, отговарят по качество на същите тези храни, продавани във водещи европейски държави“, отбеляза Кукушева. „Ние сме пълноправни граждани на ЕС и предстоят европейски избори и ако темата за здравето на потребителите не е важна, бихме поставили въпроса - коя е важната тема, господа европейски депутати? И за какво трябва да гласува европейския потребител?“, запита още тя.  \r\nИрина ИВАНОВА", "date": "2019.04.16", "title": "Мариана Кукушева, НБСХС: Темата за двойните стандарти на храните касае здравето на над 120 млн. европейци"}
{"url": "http://www.focus-news.net/news/2019/04/16/2647305/zam-kmetat-daniela-koeva-kontrolat-varhu-nezakonno-stroitelstvo-v-mestnostta-starite-lozya-e-periodichen-i-se-izvarshva-regulyarno-ot-obshtina-kazanlak-prez-godinite.html", "text": "Контролът върху незаконно строителство в местността „ Старите лозя” е периодичен и се извършва регулярно от Община Казанлък през годините, каза  Радио „Фокус”  заместник – кметът по строителство Даниела Коева. Тя поясни, че територията, която е обект на контрол е част от местността „Старите лозя”, която попада в границите на град Казанлък. Тя е урбанизирана територия, но не е урегулирана. За нея няма изготвени подробни устройствени планове, план за регулация и всичко, което се изисква от закона, за да бъде територията урегулирана. В Общия устройствен план тази територия е определена с предназначение за отдих – вилна зона. От 1960 година до 1990 година с различни постановления на Министерски съвет там са изграждани вили, с площ от 20 до 30 квадрата. Тези сгради са нанесени на кадастрална карта и Общината разполага с информация за тях. Те притежават такъв статут, а предмет на контрол и проверки от страна на Общината са незаконното разширяване на съществуващите или изграждането на нови такива постройки на тази територия.  \r\nКъм момента са издадени общо 26 констативни акта за незаконни постройки в местността „Старите лозя”. Като последваща стъпка по процедурата са издадени 14 заповеди за премахване, като от тях за сроковете, които са разписани има 14 – дневен срок за обжалване. Една от заповедите е обжалвана. С днешна дата са издадени още заповеди за премахване, като срокът започва да тече от днес. \r\nПрез 2017 година при проверка на Община Казанлък в местността „Старите лозя” е констатирано незаконно присъединяване към мрежата на електроразпределителното дружество, което в последствие е премахнато. „Това е другият проблем в района, тъй като в този период има създадени партиди и част от постройките притежават електрическо захранване”, каза Коева и подчерта, че посоката на контрол и актовете, които Община Казанлък издава е от една страна самите сгради, които не могат да бъдат разширявани или да се изграждат нови и от друга страна е незаконното изграждане на мрежа за ел. захранване. \r\nВъв връзка с проверките на Общината доброволно са премахнати 6 незаконни постройки. След приключване на срока за обжалване на днешните заповеди, Общината ще направи проверка за състоянието, т.е има ли изпълнение на заповедта за премахване и тези, които не са премахнати от собствениците, ще бъдат премахнати по административен ред от Община Казанлък. \r\nПроцесът по констатиране на незаконното строителство продължава да тече и Общината е набелязала още 10 имота в тази местност, където да бъде направена проверка, т.е този процес е регулярен и се извършва на съответните етапи. \r\nДаниела Коева поясни, че голяма част от живеещите в местността „Старите лозя” са и собственици на имотите. Малка част от тях са наематели. Присъединяването към мрежите на ВиК и електроразпределителното дружества става по реда, който законът за устройство на територията е определил. И преди територията да бъде урегулирана, не е възможно да се изграждат такива комуникации. За преминаването на мрежите е необходимо да бъдат уточнени, как ще се оформят бъдещите квартали, къде ще бъдат проектирани улици, за да може тези комуникации да минават по тях. „Това е територия, която е определена за вилна зона и нейното урегулиране ще даде възможност да се проектират бъдещите улици и по тях да минават комуникации”, каза Коева. \r\nУспоредно с проверката в местността „Старите лозя”, съвместно с Полицията Община Казанлък извършва проверка и в квартал „Кармен” за наличие на незаконни търговски обекти. Общината извършва проверка на законността и статута на сградите, в които се извършва тази дейност. Към момента са направени две проверки. При първата са издадени 4 броя констативни актове, с които е констатирано наличие на незаконни сгради, в които се извършва търговска дейност. При втората проверка от 18 януари са издадени още 5 броя актове за незаконно строителство. Констативните актове са съставени и връчени през месец февруари, изтекъл е срокът за възражение по тях и в момента Община Казанлък подготвя заповеди по съответните констативни актове за премахване, които ще бъдат съответно връчени на собствениците на тези обекти. \r\nСлавяна ГАЙДАРОВА", "date": "2019.04.16", "title": "Зам. – кметът Даниела Коева: Контролът върху незаконно строителство в местността „Старите лозя” е периодичен и се извършва регулярно от Община Казанлък през годините"}
{"url": "http://www.focus-news.net/news/2019/04/16/2647306/sliven-evropeyskiyat-shampion-po-vdigane-na-tezhesti-bozhidar-andreev-poluchi-ot-kmeta-stefan-radev-nagrada-za-visokoto-postizhenie.html", "text": "Eвропейският шампион по вдигане на тежести Божидар Андреев получи от кмета на Сливен Стефан Радев награда за високото постижение, предаде репортер на  Радио „Фокус“ – Сливен . Радев заяви, че е изключително горд като кмет и като сливенец, че от 3 март досега Сливен има втори европейски шампион, а именно Божидар Андреев, в един традиционен за страната ни и за Сливен спорт – вдигането на тежести. „Използвам случая да му пожелая световна и олимпийска титла. Всички граждани на Сливен се гордеем с него“, заяви Радев. \r\nРадев връчи на Божидар Андреев премия от 5 000 лева.Той подчерта, че общината подкрепя развитието на спорта. \r\n„Спортният клуб, в който се състезава и тренира Божидар за последните три години, е получил около 30 хиляди лева субсидия от Община Сливен. Отделно поемаме издръжката на спортната база и я предоставяме безвъзмездно на клуба. За издръжка на залата отделяме около 20 хиляди лева на година. За последните три години сумата е около 60 000 лева. Политиката, която водим за подпомагане развитието на спорта, не само продължава, а и увеличаваме парите за спорт тази година с 20 процента повече спрямо 2018-а.“, каза кметът. Той припомни, че започна реконструкция на зала „Асеновец“, която от години не е ремонтирана. Предвиждат се ремонтни дейности и на други спортни зали. \r\n„Опитваме се да създаваме условия и да подпомагаме нашите спортисти. Най-важното е, че имаме още един европейски шампион и да пожелаем световни и олимпийски титли“, каза Стефан Радев. \r\nОт своя страна Божидар Андреев благодари за наградата и сподели, че продължава да тренира в Сливен. „Подготвям се за световното първенство в Тайланд. Тренирам всеки ден, защото само с тренировки се става шампион“, каза той. Андреев и неговият треньор се надяват да спечелят и квота за олимпиадата, а защо не и медал от там. Пламен Братойчев поясни, че подготовката на Божидар за Световното първенство е на ход. А за да бъде претендент за титлата е необходимо да прибавят поне още около 5 килограма в движение. \r\nБожидар Андреев завоюва шампионската титла в категория до 73 килограма при мъжете на Европейското първенство по вдигане на тежести в Грузия. \r\nЛюдмила ЙОРГОВА", "date": "2019.04.16", "title": "Сливен: Eвропейският шампион по вдигане на тежести Божидар Андреев получи от кмета Стефан Радев награда за високото постижение"}
{"url": "http://www.focus-news.net/news/2019/04/16/2647307/nkiz-i-asotsiatsiyata-na-industrialnite-nauchnite-inovatsionnite-i-tehnologichnite-parkove-v-ungariya-podpisaha-memorandum-za-razbiratelstvo.html", "text": "Антоанета Барес, изпълнителен директор на „Национална компания индустриални зони“ (НКИЗ), и Норберт Моруц, президент на Асоциацията на индустриалните, научните, иновационните и технологичните паркове в Унгария, подписаха Меморандум за разбирателство. Това стана по време на Втората сесия на българо-унгарската междуправителствена комисия за икономическо сътрудничество, която се проведе в Будапеща, съобщиха от  НКИЗ . Участието в сесията се осъществява в рамките на официалното посещение на министъра на икономиката Емил Караниколов в Унгария.  \r\nИзпълнителният директор на НКИЗ Антоанета Барес представи българските държавни индустриални зони пред представители на унгарски икономически институции и компании по време на Българо-унгарския бизнес форум, който беше част от Втората сесия на българо-унгарската междуправителствена комисия. Барес наблегна на факта, че дружеството проектира, развива и управлява своите индустриални зони, като подпомага създаването на благоприятни условия за инвеститорите и съдейства на бизнеса за реализация на проекти в индустриални паркове с готова инфраструктура. \r\nМинистър Караниколов беше категоричен, че между България и Унгария е налице политическо, икономическо и културно сътрудничество, което превръща двустранните отношения в приоритетни. „Този форум е поредна стъпка за разгръщане на големия икономически потенциал между нашите две страни“, каза министърът на икономиката.  \r\nУнгария е сред водещите чуждестранни инвеститори в България, допълни още Караниколов по време на Втората сесия на българо-унгарската междуправителствена комисия за икономическо сътрудничество. По думите му за 2018 г. страната е на второ място по поток на преки чуждестранни инвестиции в България след Холандия. Министър Караниколов посочи, че за периода 2002 – 2018 г. унгарските инвестиции в България са над 1,5 млрд. евро.  \r\n„Отчитайки потенциала на българската и унгарската икономики, считам, че съществуват редица възможности за успешно партньорство и привличане на повече унгарски инвестиции“, подчерта Караниколов. Той се срещна с министъра на външните работи и търговията на Унгария Петер Сиярто. Двамата обсъдиха възможностите за насърчаване на инвестициите, както и перспективите за реализиране на съвместни инициативи.", "date": "2019.04.16", "title": "НКИЗ и Асоциацията на индустриалните, научните, иновационните и технологичните паркове в Унгария подписаха Меморандум за разбирателство"}
{"url": "http://www.focus-news.net/news/2019/04/16/2647311/sport-zhil-simon-pobedi-aleksey-popirin-na-tenis-turnira-v-monte-karlo.html", "text": "Тенис: Жил Симон победи квалификанта Алексей Попирин на тенис турнира в Монте Карло с 2:0 сета (7:5, 6:1) за 1 час и 24 минути. Във втория кръг 26-ия в Световната ранглиста Симон ще срещне 18-ия в ранглистата Фабио Фонини, който победи Андрей Рубльов с 2:1 сета (4:6, 7:5, 6:4).", "date": "2019.04.16", "title": "Спорт: Жил Симон победи Алексей Попирин на тенис турнира в Монте Карло"}
{"url": "http://www.focus-news.net/news/2019/04/16/2647310/veliko-tarnovo-duhovi-sastavi-ot-tsyalata-strana-se-sabirat-na-stsenata-na-festivala-folkloren-izvor-v-svishtovskoto-selo-tsarevets.html", "text": "Духови състави от цялата страна се събират на сцената на фестивала „Фолклорен извор“ в свищовското село Царевец. За пръв път цял един ден от програмата на предстоящото 9-то издание на събитието ще е посветен именно на тези оркестри. Това каза в предаването „Добре дошли в Свищов“ на  Радио „Фокус“ - Велико Търново  кметът на Свищов и председател на организационния комитет на фестивала Генчо Генчев. Той припомни, че записването на изпълнителите, които искат да се включат, вече тече и ще продължи до края на май. До момента има над 140 заявки. „Това беше очаквано за нас, защото към фестивала винаги има голям интерес. И тази година ние няма да успеем да включим всички желаещи и съм сигурен, че местата ще са запълнени още преди крайния срок. Затова съветвам всички да побързат със записванията“, каза още Генчев. И този път събитието ще протече в рамките на четири дни – от 1 до 4 август. „За пръв път ще имаме възможност да се радваме на градски и селски духови музики. В миналото те са били част от всички – поводи и добри и лоши и затова решихме да си спомним за тях, защото те са уникални, а вече се броят на пръсти и са на изчезване“, коментира още кметът. Определени са и специални награди в тази категория – 1500 лв. за първо място, 1000 лв. за второ, 500 лв. – за трето, както и призове за индивидуални изпълнители. Отново всеки фестивален ден ще приключва с голям концерт на родни или международни състави. \r\nЛуиза ТРАНЧЕВА", "date": "2019.04.16", "title": "Велико Търново: Духови състави от цялата страна се събират на сцената на фестивала „Фолклорен извор“ в свищовското село Царевец"}
{"url": "http://www.focus-news.net/news/2019/04/16/2647313/martin-mitev-predsedatel-na-obs-pleven-staral-sam-se-za-paritetno-razpredelenie-na-sastavite-na-sik-ovete-v-obshtinata.html", "text": "Старал съм се за паритетно разпределение на членовете на Секционните избирателни комисии в община Плевен. Това каза Мартин Митев, председател на Общински съвет Плевен и общински съветник от ГЕРБ на консултациите по определяне състава секционните избирателни комисии, предаде репортер на  Радио \"Фокус\" . \"Стремил съм се за равномерно разпределяне на секции и в кварталите \"Дружба\" и \"Сторгозия\". Принципът на разпределение е такъв, че да има равнопоставеност между ГЕРБ и БСП по отношение на председателството на комисиите. Стремил съм се и парламентарно представените партии да имат членове във всяка една избирателна комисия\", добави още Митев. \"Досега не сме имали неразбирателства по тези въпроси\", коментира Мартин Митев.   \r\nВиолета КРЪСТЕВА", "date": "2019.04.16", "title": "Мартин Митев, председател на ОбС - Плевен: Старал съм се за паритетно разпределение на съставите на СИК-овете в общината"}
{"url": "http://www.focus-news.net/news/2019/04/16/2647295/prof-plamen-pavlov-uchreditelnoto-sabranie-ni-prevarna-ot-zabravena-i-gluha-provintsiya-na-osmanskata-imperiya-v-moderna-evropeyska-darzhava.html", "text": "Учредителното събрание ни превърна от една забравена и глуха провинция на Османската империя в една модерна европейска държава. Това каза историкът проф. Пламен Павлов в интервю за  Агенция „Фокус“  за 140-ата годишнина от Учредителното събрание и от приемането на Търновската конституция. По думите му Търново е историческата столица на България в продължение на векове. „Не само по време на Второто българско царство, а през целия период на османската власт българите виждат в старопрестолния град надеждата за своята свобода. Търново е център на революционните окръзи в Старозагорското и Априлското въстание. Оттук започва най-радикалния етап в църковно-националната борба. Така че мястото на града е запазено, колкото и да съм против да има равни и по-равни“, обясни той. „Факт е, че в нашата традиция Търново олицетворява българската свобода. Съвсем логично тук е свикано и Учредителното събрание“, посочи историкът. По думите му това е усетено от временното руско управление, което много добре знае какви са настроенията на българите. „Тук се събират тези 230 народни представители, разделени на няколко съсловия. Моят колега проф. Милко Палангурски преди дни издаде една чудесна книга „Бащите на Българската Конституция“, в която може да се научи много за състава на нашето народно представителство, който на практика трасира пътя на България към бъдещето. Превърна ни от една забравена, глуха провинция на османската империя в една модерна европейска държава. Това не е пресилена оценка. Това се вижда от самата работа на Учредителното народно събрание и от качествата на самата Търновска конституция“, заяви проф. Павлов.  \r\nДеница КИТАНОВА Пълния текст на интервюто четете по-късно в „Мнение”", "date": "2019.04.16", "title": "Проф. Пламен Павлов: Учредителното събрание ни превърна от забравена и глуха провинция на Османската империя в модерна европейска държава"}
{"url": "http://www.focus-news.net/news/2019/04/16/2647312/darya-velinova-oblastna-direktsiya-zemedelie-varna-kampaniyata-po-seitba-na-proletnitsi-v-oblastta-zapochna.html", "text": "Кампанията по сеитба на пролетници в областта започна. Това съобщи за  Радио „Фокус“ - Варна  Даря Велинова, старши експерт в Главна дирекция „Аграрно развитие” към Областна дирекция „Земеделие” - Варна. Тя съобщи, че при царевицата са засети 64 159 дка спрямо 99 539 дка обработени при предсеитбена подготовка. „Пролетния ечемик предсеитбена подготовка има 280 дка и 280 дка имаме засети в Общините Долни Чифлик и Провадия“, каза още експертът. Към момента в региона са засети и 1628 дка овес, 2028 дка фуражен грах, 2288 дка леща и 156 дка картофи. Даря Велинова добави, че предсеитбена подготовка при силажната царевица е била 1940 дка, като засети са 1740 дка към момента. По думите й, 254 059 дка маслодаен слънчоглед са обработени при предсеитбената подготовка в областта. Според данни от последната седмица, засети са 180 814 дка. \r\nБояна АТАНАСОВА", "date": "2019.04.16", "title": "Даря Велинова, Областна дирекция „Земеделие” – Варна: Кампанията по сеитба на пролетници в областта започна"}
{"url": "http://www.focus-news.net/news/2019/04/16/2647301/metodi-biserkov-obshtina-petrich-polkovnik-drangov-ne-e-prosto-lichnost-ne-e-edin-obiknoven-voennachalnik-toy-e-fanatik-v-dobriya-smisal-na-dumata-otdaden-na-kauzata-balgariya.html", "text": "Полковник Дрангов не е просто личност, не е един обикновен военначалник, той е фанатик в добрия смисъл на думата, отдаден на каузата България. Това каза за  Радио „Фокус“-Пирин  Методи Бисерков, началник на отдел „Образование“ към Община Петрич. „В днешно време, когато материалното и ежедневието непрекъснато ни притискат и ни принуждават да отделяме внимание и да бъдем сериозни към неща, които ежедневно трябва да решаваме, животът и делото на полковник Дрангов ни показват, че има и нещо повече – има една духовност, която ние трябва да уважаваме и да следваме, да бъдем като него – хора, които са отдадени на кауза, а каква по-голяма кауза от България. Това е небходимо на нас като съвременници и това трябва да помним от него“, отбеляза той.  \r\nБисерков посочи, че може би донякъде ни е трудно да можем да разберем това негово поведение, тъй като светът, в който живеем днес е съвсем различен като бит и ежедневие и може би трудно бихме могли да разберем тази отдаденост на България, но от друга страна отдавайки почит към него като човек-легенда, отдавайки нужното внимание към паметници, бихме могли да обясним на младите, че това е една кауза и идея, която трябва да се следва. „Когато се борим за някаква голяма цел, трябва да полагаме всички усилия за това с такъв фанатизъм и жертвоготовност, че наистина след десетилетия и столетия, нашите наследници да кажат, че предшествениците ни са дали всичко от себе си за Родината“, коментира той. \r\nНатали СТЕФАНОВА", "date": "2019.04.16", "title": "Методи Бисерков, Община Петрич: Полковник Дрангов не е просто личност, не е един обикновен военначалник, той е фанатик в добрия смисъл на думата, отдаден на каузата България"}
{"url": "http://www.focus-news.net/news/2019/04/16/2647317/burgas-okrazhnata-prokuratura-predade-na-sad-upravitel-na-targovsko-druzhestvo-obvinen-v-saznatelno-sklyuchvane-na-neizgodna-sdelka.html", "text": "Окръжна прокуратура – Бургас предаде на съд Георги Г. Това съобщиха от  Апелативна прокуратура-Бургас . Той е обвинен за това, че на 4 юли 2007 г. в качеството си на длъжностно лице – управител на търговско дружество (земеделска кооперация), със седалище и адрес на управление с. Лозарево, общ. Сунгурларе, съзнателно сключил неизгодна сделка – договор за покупко-продажба на вещи на дружеството (машини и техника за обработване на земеделска земя) и продал същите на купувач за сумата от 3 500 лева, вместо на пазарната им стойност от 64 890 лева, и от това е произлязла значителна вреда на дружеството, което е управлявал – престъпление по чл.220, ал.1, вр. чл.2, ал.2, вр. ал.1 от НК. \r\nОкръжен съд – Бургас е насрочил заседанието си за 17 април 2019 г.", "date": "2019.04.16", "title": "Бургас: Окръжната прокуратура предаде на съд управител на търговско дружество, обвинен в съзнателно сключване на неизгодна сделка"}
{"url": "http://www.focus-news.net/news/2019/04/16/2647314/ntsv-knyaginya-miriam-shte-predstavi-v-balgariya-bizhuta-ot-avtorskite-si-kolektsii-na-izlozhbata-miriam-de-ungria-otvad-vaobrazhenieto-ot-19-do-21-april.html", "text": "Н.Ц.В. Княгиня Мириам ще представи в България бижута от авторските си колeкции на ексклузивна изложба “Miriam de Ungria: Отвъд въображението”, която ще се проведе на 19, 20 и 21 април 2019 г. от 11.00 до 21.00 ч. в Paradise Center, ет. 3 /бивша Iskra Art Gallery/. Това съобщиха от пресофиса на  Н. В. Цар Симеон II . Посетителите ще имат възможност да се запознаят с Н.Ц.В. Княгиня Мириам и да разгледат впечатляващите ѝ колекции Asia, Just Say It, Color, Hearts and Roses, Ovals, Universe, както и най-новата – Meninas. \r\nН.Ц.В.Княгиня Мириам представя произведенията си в България за втори път, след като през 2017 г. тя показа бижутата си на изложба, която предизвика интерес в публичното пространство и бе посетена от десетки граждани, представители на бизнеса и дипломати. Сред официалните гости на откриването на експозицията тогава беше Н.В. Цар Симеон II. Най-силен интерес при първото представяне на бижутата й у нас предизвика колекцията Hearts and Roses, вдъхновена от ухайната българска роза. \r\nН.Ц.В. Княгиня Мириам завършва история на изкуството в университета „Комплутенсе“ в Мадрид и специализира гемология и дизайн на бижута. Първата си колекция създава през 1991 г. Няколко години по-късно тя вече работи за световно известната испанска компания “Carrera y Carrera”. През 2014 г. създава собствената си марка MdeU и започва да продава бижутата си на уебсайта http://www.mdeu.es/, както и в най-голямата испанска верига универсални магазини „Ел Корте Инглес“.", "date": "2019.04.16", "title": "Н.Ц.В. Княгиня Мириам ще представи в България бижута от авторските си колeкции на изложбата “Miriam de Ungria: Отвъд въображението” от 19 до 21 април"}
{"url": "http://www.focus-news.net/news/2019/04/16/2647315/sliven-sadat-nalozhi-myarka-za-neotklonenie-zadarzhane-pod-strazha-spryamo-mazh-obvinen-v-palezh-na-kashta.html", "text": "Районен съд – Сливен наложи мярка за неотклонение „задържане под стража“ спрямо Георги Г. Това съобщиха от  Апелативна прокуратура-Бургас . Той е обвинен за това, че на 11 април 2019 г. в с. Божевци, общ. Сливен, запалил сграда със значителна стойност – двуетажна къща, собственост на мъж от селото – престъпление по чл.330, ал.1 от НК. \r\nСпоред прокурора, налице е обосновано предположение за това, че Георги Г. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. \r\nСъдът прие мотивите на прокурора и задържа под стража обвиняемия. \r\nОпределението на Районен съд – Сливен може да бъде обжалвано пред Окръжния съд в града.", "date": "2019.04.16", "title": "Сливен: Съдът наложи мярка за неотклонение „задържане под стража“ спрямо мъж, обвинен в палеж на къща"}
{"url": "http://www.focus-news.net/news/2019/04/16/2647308/ministar-ekaterina-zaharieva-balgariya-shte-prodalzhava-da-podkrepya-gruziya-po-patya-y-kam-es-otsenyavame-postignatoto-ot-vas-i-mozhe-da-razchitate-i-zanapred-na-nashata-pomosht.html", "text": "„България ще продължава да подкрепя Грузия по пътя й към ЕС, оценяваме постигнатото от вас и може да разчитате и занапред на нашата помощ.“ С тези думи вицепремиерът и министър на външните работи Екатерина Захариева се обърна към грузинския си колега Давид Залкалиани по време на среща между двамата дипломати в София, съобщиха от пресцентъра на  Министерство на външните работи . Министър Захариева изтъкна традиционно добрите двустранни отношения между страните ни, изградени на основата на дългогодишни връзки между двата народа, и подчерта, че България  е един от най-активните поддръжници на европейската и евроатлантическата перспектива на Грузия. Българският вицепремиер открои постиженията на Българското председателство на Съвета на ЕС по отношение на страните от Източното партньорство, като изтъкна, че в тази област трябва да бъде направено още много. Тя подчерта, че страната ни е готова да споделя своя опит както във връзка с евроатлантическата интеграция, така и в процеса на провеждане на демократични реформи в Грузия.  \r\nНа срещата бяха обсъдени нови проекти в областта на енергетиката и транспорта, както и перспективите за задълбочаване на отношенията в сферата на културата и образованието. Министър Захариева сподели желанието на българския бизнес сектор за по-големи инвестиции в Грузия, а грузинският й колега заяви, че ще работи усилено за създаване на благоприятна среда за това.  \r\nМинистър Залкалиани изрази задоволство от предстоящите съвместни проекти, като изтъкна факта, че те ще са полезни не само на двете страни, но и за Европа като цяло.  \r\n„Искрено Ви благодаря за подкрепата, която България оказва на Грузия по пътя й към евроинтеграцията – заяви Давид Залкалиани. – Отношенията между нашите две страни са отлични. Надяваме се да продължим да задълбочаваме връзките във всички сфери“. Срещата бе в рамките на официалното посещение на премиера на Грузия Мамука Бахтадзе.", "date": "2019.04.16", "title": "Министър Екатерина Захариева: България ще продължава да подкрепя Грузия по пътя й към ЕС, оценяваме постигнатото от вас и може да разчитате и занапред на нашата помощ"}
{"url": "http://www.focus-news.net/news/2019/04/16/2647309/mariana-kukusheva-nbshs-sanktsiite-i-merkite-shte-dovedat-do-otpadane-na-dvoynite-standarti-pri-hranite.html", "text": "Санкциите и мерките ще доведат до отпадане на двойните стандарти, защото това е първата крачка, която прави европейското общество през своите институции, неправителствени и граждански организации, в тази посока. Това каза за  Агенция „Фокус“  Мариана Кукушева, председател на Националния браншови съюз на хлебопекарите и сладкарите по повод предстоящото гласуване в пленарната зала на забраната на двойните стандарти при храните в Европейския съюз. „Двойни стандарти има не само в храните, но и в лекарствата, битовата техника, перилните препарати и дори в политически решения“, заяви председателят на Националния браншови съюз на хлебопекарите и сладкарите. Тя обясни, че идеята е първата крачка, ако е успешна, това да бъде една добра практика, която може да бъде развивана в следващия мандат на ЕС и европейския парламент.  \r\n„Уеднаквяването на стандартите, по дефиниция, би трябвало да либерализира цените, тъй като за всеки производител е по-ефективно да има единна рецептура и да натовари своите производствени мощности по нея. Истината, на която държим, е в полза на потребителя. Идеята е той да бъде информиран, какво потребява и какво съдържа неговата храна. Само и единствено тогава, европейският потребител, какъвто е българския, може да направи своя информиран избор“, каза Мариана Кукушева. Тя подчерта, че правото на избор е свещено право в ЕС.   \r\nИрина ИВАНОВА", "date": "2019.04.16", "title": "Мариана Кукушева, НБСХС: Санкциите и мерките ще доведат до отпадане на двойните стандарти при храните"}
{"url": "http://www.focus-news.net/news/2019/04/16/2647318/zam-predsedatelyat-na-gerb-tsvetan-tsvetanov-provede-rabotna-sreshta-s-poslanika-na-izrael-v-balgariya-npr-irit-lilian.html", "text": "Зам.-председателят на ГЕРБ Цветан Цветанов проведе работна среща с посланика на Израел в България Н.Пр. Ирит Лилиан. Това съобщиха от пресцентъра на  ПП ГЕРБ . Двамата обсъдиха политическата ситуация в предкампанийния период за европейски избори, като подчертаха, че е нужен повече фокус върху съдържанието на европейските политики от страна на всички политически сили. Двамата се съгласиха, че политиците трябва да устояват на популисткото изкушение да се заиграват с езика на омразата и противопоставянето, които крият опасност от изкуствено създаване на трайно социално напрежение.  \r\nПосланик Лилиан коментира засилването на инвестиционния интерес от Израел към страната ни. Цветанов и Лилиан изразиха убеденост, че отличните двустранни отношения между двете правителства с лидерството на премиерите Борисов и Нетаняху ще продължат и в бъдеще след сформиране на новото правителство в Израел.", "date": "2019.04.16", "title": "Зам.-председателят на ГЕРБ Цветан Цветанов проведе работна среща с посланика на Израел в България Н.Пр. Ирит Лилиан"}
{"url": "http://www.focus-news.net/news/2019/04/16/2647320/pernik-v-v-to-su-prslaveykov-se-provede-sreshta-mezhdu-uchenitsi-i-izvestni-lichnosti.html", "text": "Заместник - министърът на образованието и науката Деница Савчева, журналистите Ники Кънчев, Николай Василковски,  Бояна Бояджиева и Павел Владимиров, както и Мирослав Хутев - инспектор в отдел Киберпрестъпност при ГДБОП-МВР се срещнаха с учениците от V-то СУ \"П.Р.Славейков\". Това съобщиха от пресцентъра на  Общината . Известните  лица от екрана споделиха своя опит за живота, постиженията и професионалната си реализация. Те бяха посрещнати с музикални изпълнения, любопитство и усмивки от възпитаниците на учебното заведение. \r\nВсички участници и ученици в срещата бяха поздравени от кмета на Община Перник Вяра Церовска. „Добре дошли в Перник, който е един от най-големите градове близко до София. И както столицата влияе на нас перничани, така и ние влияем на нея. За мен е изключително приятно да посрещна всички вас, които сте любимци на перничани. Няма нищо по-хубаво от това да  мотивирате нашите ученици, за  да учат повече и да бъдат полезни на себе си. Само, когато имаш амбиции и се бориш да ги постигаш се чувстваш щастлив“, сподели кметът Вяра Церовска и благодари на директора на учебното заведение Боряна Йорданова за създадената благоприятна среда в училище \r\n„Изключително ми е приятно да поговорим затова какво значи да си успял, защото това е една дума и може би всички се стремят към нея, но успеха има много различни измерения. Ще се радвам да отговорим на вашите въпроси“, сподели зам.-министър Савчева и се зарадва, че родителите са партньори на училището.  \r\nНа срещата присъстваха още зам.-кметът Севделина Ковачева, секретарят на Общината  Радослава Манова и Бойка Иванова от РУО Перник.", "date": "2019.04.16", "title": "Перник: В V-то СУ \"П.Р.Славейков\" се проведе среща между ученици и известни личности"}
{"url": "http://www.focus-news.net/news/2019/04/16/2647319/shumen-sastavat-na-sektsionnite-izbiratelni-komisii-na-teritoriyata-na-obshtinata-za-izborite-za-evroparlament-be-opredelen-na-konsultatsii-pri-kmeta-lyubomir-hristov.html", "text": "Съставът на секционните избирателни комисии (СИК) на територията на община Шумен във връзка с предстоящите избори за европарламент на 26 май бе определен на проведените по покана на кмета на Шумен Любомир Христов консултации, предаде репортер на  Радио „Фокус“-Шумен . В срещата участваха представители на 7 политически формации. На територията на община Шумен ще бъдат разкрити 127 секции. В ръководството им ще бъдат ангажирани 127 председатели, 127 заместник-председатели и 127 секретари, броят на членовете в СИК е 710 души. При разпределението на местата в секционните избирателни комисии общинската администрация е спазила правилата - представители на една и съща партия и коалиция да нямат мнозинство в една секция, както и секретарят и председателят на СИК да не бъдат от от една и съща партия или коалиция.  \r\nГЕРБ ще има 43 председатели, по 42 зам.-председатели и секретари и 238 членове на СИК, БСП - 42 председатели, 42 заместник-председатели, 43 секретари и 176 членове, Коалиция „Обединени патриоти“ - по 18 председатели и заместник-председатели, 17 секретари, 74 членове, ДПС - 16 председатели, по 7 заместник- председатели и секретари, 77 членове, „Воля“ - по 8 председатели, заместник-председатели и секретари и 103 членове, ББЦ и ВМРО - 21 членове, „Реформаторски блок“ - 21 членове. Секциите с до 500 души ще бъдат 7-членни, тези с над 500 души - 9-членни. Ако бъде сформирана подвижна секция, тя ще бъде в състав от 5 души.  \r\nПредставителите на политическите формации ще се съберат отново на 19 април, 10.00 ч., в зала 203 когато ще бъде изтеглен жребий, който ще разпредели местата за лепене на агитационни материали между отделните политически сили. \r\nИвелина ИВАНОВА", "date": "2019.04.16", "title": "Шумен: Съставът на секционните избирателни комисии на територията на общината за изборите за европарламент бе определен на консултации при кмета Любомир Христов"}
{"url": "http://www.focus-news.net/news/2019/04/16/2647321/shumen-okrazhniyat-sad-be-domakin-na-otkrit-urok-po-konstitutsiya.html", "text": "Окръжен съд-Шумен бе домакин на открит Урок по Конституция, като част от инициативата на Народното събрание по повод 140-ата годишнина от приемането на Търновската конституция, предаде репортер на  Радио „Фокус“-Шумен . В проявата се включиха ученици от СУ“Йоан Екзарх Български“, ППМГ „Нанчо Попович“ и ПГ по икономика.  Те бяха приветствани от съдия София Радославова, председател на Окръжен съд-Шумен. „Радваме се, че сте наши гости в този празник на държавността.  Преди толкова много години, събрани в едно учредително събрание, нащите прадеди са успели да приемат не само първата ни Конституция, но една съвременна и демократична за времето си Конституция. Можем да се гордеем, че са имали толкова напредничаво мислене“, заяви София Радославова. Тя отбеляза, че работата на юриста е да бъде справедлив, независимо дали стои на съдийската скамейка, или на прокурорската банка.  \r\n„И понякога вътрешният конфликт, който всеки юрист изпитва, добротата която като човек носи, със справедливостта, която трябва да въздаде, наистина е много сложна и отговорна задача“, каза София Радославова. Урокът бе представен от обществения посредник на община Шумен Иван Капралов. Той запозна  учениците с редица факти от работата на Учредителното събрание и изготвянето на първия български основен закон. Разказът му беше подкрепен и с мултимедийна презентация. „Днес е празник на Конституцията, на парламентаризма, на правото, професионален празник на юристите в България. Радвам се, че  сега залата е толкова пълна, представете си  и залата на Учредителното  събрание, която е била точно толкова пълна, хора висят от терасите, всички искат да бъдат част от преживяването да се роди новата българска държава. 1879 година - замислете се колко държави, които сега харесваме и посочваме за пример в Европа, тогава все още ги е нямало“, каза Иван Капралов. Той им разказа за сградата на Учредителното събрание във Велико Търново, за изборната система – с гласуване със зърна боб и царевица, за раждането на парламентаризма и появата на първата политическа система, заедно с раждането на Търновската конституция, за първите депутати, повечето от които високообразовани - учители, лекари, адвокати, публицисти.  \r\n„Днес всички млади хора, с които се срещам са на мнение, че не  е редно да станеш народен представител без да имаш образование, но през 1991 г., когато се приемаше последната ни Конституция не бе наложен образователния ценз за депутатите и народен представител може да стане всеки, който е навършил 21 г. независимо колко е образован“, каза Капралов. „В историческо време, с конституцията не сме закъснели, от гледна точка на конституционализъм и парламентаризъм сме дали много.  В Швейцария жените са получили право да гласуват през 80-те години на миналия век. Ние сме четвъртата държава в Европа, която дава общо право да се гласува. Правата и свободите, които днес познаваме са записани още в Търновската Конституция - право на свободен политически живот, на сдружаване, на свободни медии, право на земя, на частна собственост. Днес е празник на Книгата на книгите, която ни гарантира равните права, това че можем да се уважаваме и да живеем заедно,  как тези права могат да бъдат защитаван и ние да се ползваме от тях. От Търновската конституция насам, България е имала общо четири конституции. Последната е от 1991 година. Когато нещата не вървят, излизат някакви хора  и призовават  тя да бъде изгорена. Конституцията е книга, към която ви моля никога да не проявявате такова неуважение. Ако искате да я горите или да а поправяте, първо я прочетете“, призова Иван Капралов. В края на Урока по Конституция София Радославова и Иван Капралов раздадоха на всички ученици издание на основния български закон. \r\nИвелина ИВАНОВА", "date": "2019.04.16", "title": "Шумен: Окръжният съд бе домакин на открит Урок по Конституция"}
{"url": "http://www.focus-news.net/news/2019/04/16/2647303/prof-plamen-pavlov-mit-e-che-tarnovskata-konstitutsiya-e-sazdadena-ot-vremennoto-rusko-upravlenie.html", "text": "Мит е, че Търновската конституция е създадена от временното руско управление. Това каза историкът проф. Пламен Павлов в интервю за  Агенция „Фокус“  за 140-ата годишнина от Учредителното събрание и от приемането на Търновската конституция. „Руските юристи са много добри, но те се съобразяват с българските условия. Над 80 % от текстовете са основно преработени и предложени от нашите законодатели, от бащите на Конституцията“, каза проф. Павлов. Историкът обясни, че слабите страни на Търновската конституция по-скоро са белег на 19 век. „Още тогава тя е обявена за полурепубликанска, т .е. изключително демократична. Що се отнася до силните и страни, те са факт. Тя гарантира всеобщо избирателно право, загатнато е между редовете, че това се отнася и до жените. Тя е една от първите конституции в тогавашния демократичен свят“, уточни още проф. Павлов. Според него трябва да се връщаме към такива събития като годишнината от Учредителното събрание и приемане на Търновската конституция, тъй като те говорят за естеството на българския демократизъм, на вродените права за демокрация, за висшегласие, за народовластие, които ги има в нашето Възраждане и които в много малка степен осъзнаваме. „Можем да кажем, че комунистическият режим нанесе изключително тежки травми на националния организъм и е хубаво, припомняйки си подобни събития и четейки текстовете на Търновската конституция да видим, че още преди 140 години нашите предци са поставили една солидна основа за перспективно развитие на нацията и на страната“, допълни още историкът.  \r\nДеница КИТАНОВА Пълния текст на интервюто четете по-късно в „Мнение”", "date": "2019.04.16", "title": "Проф. Пламен Павлов: Мит е, че Търновската конституция е създадена от временното руско управление"}
{"url": "http://www.focus-news.net/news/2019/04/16/2647323/mvr-zapochvat-zasileni-proverki-za-nepravosposobni-vodachi-i-za-izpolzvaneto-na-obezopasitelni-sredstva.html", "text": "От 17 до 24 април „Пътна полиция“ ще осъществява засилен контрол на водачите на моторни превозни средства за употреба на алкохол, правоспособност и използването на обезопасителни средства. Това съобщиха от пресцентъра на  МВР . \r\nСпециален акцент ще бъде поставен към водачите на мотоциклети. При тях ще се следи за правоспособност, използването на обезопасителни средства от самите водачи и спътниците им и правилното поставяне на регистрационни табели. Според изискванията на Наредба № I-45 от 24 март 2000 г., регистрационните табели на мотоциклетите се поставят само отзад, но така че да се осигури тяхната видимост и осветеност нощно време. Освен това при закрепването не трябва да се нарушава формата на табелата, целостта на графиката и символите на номера (чл. 10, ал. 5 от Наредба № I-45 от 24 март 2000 г.).  \r\nПри проверките на другите моторни превозни средства специално внимание ща сe обръща и на правилното използване на обезопасителни средства при превоз на децата.  \r\nУспоредно с това ще има и засилени проверки за спазването на скоростните режими.", "date": "2019.04.16", "title": "МВР: Започват засилени проверки за неправоспособни водачи и за използването на обезопасителни средства"}
{"url": "http://www.focus-news.net/news/2019/04/16/2647326/sliven-savmesten-velikdenski-kontsert-shte-iznesat-ansambal-za-narodni-pesni-i-tantsi-sliven-i-profesionalen-folkloren-ansambal-strandzha-burgas.html", "text": "Съвместен великденски концерт на Ансамбъл за народни песни и танци „Сливен“ и Професионален фолклорен ансамбъл „Странджа“ – Бургас ще се състои на 17 април. Това съобщиха от пресцентъра на  Община Сливен . \r\nИзявата е част от великденската програмата на Община Сливен. Концертът ще започне от 19.00 часа в зала „Сливен“. Билети могат да бъдат закупени на касата на залата.", "date": "2019.04.16", "title": "Сливен: Съвместен великденски концерт ще изнесат Ансамбъл за народни песни и танци „Сливен“ и Професионален фолклорен ансамбъл „Странджа“ – Бургас"}
{"url": "http://www.focus-news.net/news/2019/04/16/2647302/stara-zagora-v-grada-zapochva-kampaniya-za-nabirane-na-sredstva-za-vazstanovyavaneto-na-notr-damvaneto-na-notr-dam.html", "text": "По инициатива на кмета Живко Тодоров в Стара Загора започва кампания за набиране на средства в подкрепа на Община Париж, за възстановяването на историческата катедрала Парижката Света Богородица - Нотр Дам. Това съобщиха от  Общината .  \r\nВ очакване на Великден горя сърцето и душата на Европа. Ярък символ на християнството в Европа, „Нотр Дам” е нейната история, памет и култура. Всеки европеец свързва катедралата и с много лични моменти, емоции и преживявания. Като кмет на съвременен европейски град, изразявам солидарността си към кмета на Париж и френския народ, обяви днес кметът Живко Тодоров.  \r\nЗа целта, по време на сесията на Общинския съвет на 25 април т.г., той ще внесе за гласуване решение за откриване на набирателна кампания, като средствата ще се внасят на това основание по бюджетната сметка на Община Стара Загора. Официален старт на кампанията ще бъде даден в понеделник, 22 април в 12,30 ч., във фоайето на общината, в присъствието на френските студенти от съвместното архитектурно ателие, които ще представят в 13,00 ч. своите разработки на идеи и визия за урбанистично устойчиво развитие на Стара Загора. Кутии ще бъдат поставени и на други публични места. \r\nИдеята на кампанията е да покаже, че огромната загуба за всички французи, Европа и света, е загуба и за нашия народ, за старозагорци. След края на кампанията кметът на Стара Загора ще предаде средствата на френския посланик в България Ерик Льобедел.  \r\nКампанията ще се проведе съвместно с френския културен институт „Алианс Франсез“ в Стара Загора.", "date": "2019.04.16", "title": "Стара Загора: В града започва кампания за набиране на средства за възстановяването на Нотр Дамването на Нотр Дам"}
{"url": "http://www.focus-news.net/news/2019/04/16/2647328/kmetat-na-pleven-georg-spartanski-sporazumenieto-za-provezhdaneto-na-predizbornata-agitatsiya-e-edna-dobra-praktika-na-loyalnost-mezhdu-partiite.html", "text": "Споразумението за провеждането на  предизборната агитация е една добра практика на лоялност. Това каза кметът на Плевен Георг Спартански,  предаде  кореспондент на  Радио \"Фокус\" . \"До 17.00 ч. на 22 май парламентарно представените партии трябва да представят списъци с титуляри и резерви за съставите на Секционните избирателни комисии\", каза Георг Спартански. \"Моля партиите да подпишат споразумение за агитационните материали. То е същото като тези на предишни избори. Отнася се до това партиите да се ангажират по джентълменски начин да поставят агитационните си материали.\" Със заповед на Кмета на Общината тези материали могат да се поставят по сгради, огради и витрини, но с разрешение на собствениците им. \"Изисква се, да не се унищожават и заличават чужди материали. Това е начин да покажем, че разлепването може да бъде по по-културен начин, а не по места като контейнери за смет и стълбове. Знаете след това как изглежда градът. Благодаря на всички Ви, за спазването на лоялност, доказана на предишни избори. Това е добра практика, която да продължи, другото коства много сили и енергия\", призова Спартански.  \r\nВиолета Кръстева", "date": "2019.04.16", "title": "Кметът на Плевен Георг Спартански: Споразумението за провеждането на предизборната агитация е една добра практика на лоялност между партиите"}
{"url": "http://www.focus-news.net/news/2019/04/16/2647322/apelativniyat-spetsializiran-sad-osvobodi-ot-dlazhnost-kmeta-na-obshtina-sozopol-panayot-reyzi.html", "text": "Апелативният специализиран съд освободи от длъжност кмета на община Созопол Панайот Рейзи и главния счетоводител на общината Златка Мусева, предаде  бТВ . Решението не подлежи на обжалване. Магистратите заявиха, че има обосновано предположение за извършвано престъпление във връзка с работата им.  \r\nДвамата са обвиняеми от март за присвояване на средства в особено големи размери, припомни съдът и допълни, че не са спазили договори по ремонтни дейности на територията на община Созопол.  \r\nПанайот Рейзи подаде оставка от ГЕРБ, но прецени, че няма да се откаже от мандата си като кмет на Созопол. Той беше временно отстранен след решение на Специализирания наказателен съд.", "date": "2019.04.16", "title": "Апелативният специализиран съд освободи от длъжност кмета на община Созопол Панайот Рейзи"}
{"url": "http://www.focus-news.net/news/2019/04/16/2647327/yasni-sa-kandidatite-za-evrodeputati-na-koalitsiya-za-balgariya-obzor.html", "text": "„Коалиция за България“ регистрира листата си за евровота в ЦИК. Документите за регистрация подадоха председателят на коалицията и лидер на АБВ Румен Петков, заместник-председателят на АБВ Любомира Ганчева и председателят на АБВ – Младежи Пламена Заячка. Водачът на листата в лицето на проф. Боян Дуранкев бе избран единодушно от политическия съвет на коалицията на 6 април 2019 г., а цялата листа стана ясна при регистрацията на коалицията.  \r\nЛистата на \"Коалиция за България\" се състои от 17 регистрирани кандидати, 11 от които са хабилитирани лица, а 5 от тях са университетски преподаватели.  Сред тях има юристи, лекари, инженери, представители на социалната сфера.  \r\nЛидерът на АБВ и председател на „Коалиция за България“ Румен Петков се обърна към българските граждани и им каза, че коалицията предлага много силна листа, но подредбата й зависи от тях. Според него право на гражданите е да използват преференцията и да акцентират върху човека от листата, когото считат, че отговаря на техните очаквания да ги защити в европарламента. \"Слушах с голяма почуда едните щели да бъдат в лявото, другите в дясното семейство. Нашите евродепутати ще бъдат в българското семейство, защото там ни е мястото. Когато предлагаш човек, който ти казва, че е европеец, а после българин, лично изпитвам съмнение и скептицизъм, защото чувството за родова памет и местен патриотизъм, ако бъде подменено от изкривени ценности, нищо добро не очаква тези, които са изпратили такъв представител\", обясни лидерът на АБВ. Той обърна внимание, че „Коалиция за България“ предлага  истинската лява листа, а другите излъчват безсилие.  \r\nТой посочи, че на „Позитано“ има битка между ръководството на партията и самата партия и между два клана – този на Сергей Станишев и този на Корнелия Нинова. \r\nЛидерът на АБВ разкритикува и листата на ГЕРБ. Според него в нея са ликвидационните съвети, унищожаването на ядрената ни енергетика чрез 3-ти и 4-ти блок на АЕЦ \"Козлодуй\", продажбата на авиокомпания \"Балкан“.   публикува цялата листа на „Коалиция за България“ за евровота. \r\n1. Боян Дуранкев; \r\n2. Пламена Заячка; \r\n3. Георги Кючуков; \r\n4. Александрина Костадинова; \r\n5. Радан Мирянов; \r\n6. Камелия Стаматова; \r\n7. Красен Димитров; \r\n8. Калина Найденова; \r\n9. Боян Киров \r\n10. Емил Стоименов \r\n11. Георги Петров \r\n12. Антон Коджабашев \r\n13. Георги Илчев \r\n14. Димитър Петров \r\n15. Иван Педев \r\n16. Любомира Ганчева \r\n17. Румен Петков \r\nДеница КИТАНОВА", "date": "2019.04.16", "title": "Ясни са кандидатите за евродепутати на „Коалиция за България“ (ОБЗОР)"}
{"url": "http://www.focus-news.net/news/2019/04/16/2647329/kanal-5-makedoniya-razpitvat-bivshiya-predsedatel-na-parlamenta-trayko-velyanovski.html", "text": "По-малко от половин час продължи разпитът на бившия председател на парламента и настоящи депутат Трайко Веляновски, който беше призован тази сутрин за разпит пред ръководителя на Прокуратурата за организирана престъпност и корупция Вилма Русковска за участието му в събитията от  27 април 2017 година, съобщи македонският телевизионен канaл  “Канал 5“ . \r\nОт Прокуратурата съобщиха, че Веляновски е запазил мълчание , защото иска първо да провери доказателствата. \r\nСлед разпита Веляновски потвърди пред журналистите, че не е говорил пред прокурора. \r\nБившият председател на парламента е обвинен, че е един от организаторите на атаките на 27 април, заедно с Никола Груевски, Миле Янакиевски, Спиро Ристовски, Никола Босковски и Владимир Атанасовски. \r\nТрайко Веляноски е единственият заподозрян в организирането на нападението от 27 април, който е действащ депутат, заради което не му е наложена мярка за задържане поради парламентарен имунитет. \r\nСпоред експертизата на мобилния му телефон е установено, че както преди, така и на 27 април, Веляновски е комуникирал чрез SMS-и с Никола Груевски и членове от партията. \r\nЗаподозреният Спиро Ристовски е задържан в затвора в Шуто Оризари втори месец, докато Янакиевски се намира под домашен арест. За това престъпление, най-дълго от всички заподозрени, е задържан  бившият директор на Управлението за сигурност и разузнаване Владимир Атанасовски - повече от четири месеца. Неговият адвокат вече обяви, че заради продължителното задържане и неоснователните аргументи за същото, той е подал жалба до  Международния съд по правата на човека в Страсбург.  Юлиян Марков", "date": "2019.04.16", "title": "„Канал 5“ (Македония): Разпитват бившия председател на парламента Трайко Веляновски"}
{"url": "http://www.focus-news.net/news/2019/04/16/2647325/blagoevgrad-820-kilograma-plastmasovi-kapachki-byaha-sabrani-za-edin-den-v-ramkite-na-kampaniyata-kapachki-za-badeshte.html", "text": "Само за ден благоевградчани успяха да съберат голямо количество пластмасови капачки. Това съобщиха от пресцентъра на  Общината . След като през месец март бяха предадени 740 кг, събирани в пунктовете из града, тази неделя по време на масовото събитие за събиране на капачки бяха събрани още 820 килограма.  \r\nВ еднодневното събитие се включиха местни бизнес предприятия, държавни и общински структури, обединени съседи и граждани, събирали капачки със семействата си. Всички училища и детски градини, включили се задружно в кампанията, получиха грамоти.  \r\nОт септември до днес в Благоевград са събрани и предадени 1.6 тона пластмасови капачки за инициативата „Капачки за бъдеще“. \r\nОбщина Благоевград основа първия пункт към инициативата през ноември 2017 година. Днес има още три пункта, един от които е ДТ „Никола Вапцаров“, и голямо метално сърце, което гражданите на Благоевград пълнят с капачки.  \r\nСпоред статистиката всяко 10 бебе се ражда недоносено. Освен тях, нужда от престой в кувьоз имат и бебетата родени с временни дихателни затруднения, родени при затруднени условия и с нужда за постепенна адаптация към околната среда. Старите и неизправни кувьози могат да доведат до сериозни увреждания на зрението и не само.  \r\nОт началото на кампанията има събрани над 100 тона пластмаса на национално ниво. С приходите от предаването на капачките за рециклиране са закупени вече 8 кувьоза, а целта до края на годината е да бъдат подменени амортизираните кувьози във всички 20 общински болници, в които има останали такива.", "date": "2019.04.16", "title": "Благоевград: 820 килограма пластмасови капачки бяха събрани за един ден в рамките на кампанията „Капачки за бъдеще“"}
{"url": "http://www.focus-news.net/news/2019/04/16/2647330/blagoevgrad-obshtina-gotse-delchev-zapochna-izpalnenieto-na-proekyu-novi-vazmozhnosti-za-mladezhka-zaetost-koyto-se-finansira-ot-operativna-programa-razvitie-na-choveshkite-resursi.html", "text": "Община Гоце Делчев започна изпълнението на проект „Нови възможности за младежка заетост“, който се финансира от Оперативна програма „Развитие на човешките ресурси“. Това съобщиха от пресцентъра на  Общината . В Общинската администрация в Гоце Делчев и селата Мосомище, Брезница и Лъжница, бяха назначени 10 младежи на възраст до 29 години, които са завършили висше образование. Програмата осигурява на младите хора стажуване в рамките на 6 месеца.", "date": "2019.04.16", "title": "Благоевград: Община Гоце Делчев започна изпълнението на проекю „Нови възможности за младежка заетост“, който се финансира от Оперативна програма „Развитие на човешките ресурси“"}
{"url": "http://www.focus-news.net/news/2019/04/16/2647324/gerb-prizova-za-obedinenie-sreshtu-palzyashtata-diktatura-na-svoite-oponenti-obzor.html", "text": "ГЕРБ призова за обединение срещу „пълзящата диктатура“ на своите опоненти. Призивът отправи  лидерът на ГЕРБ и министър-председател на България Бойко Борисов  след подписване на споразумение между ГЕРБ и ПП „Никола Петков“ за подкрепа. „Макар че зле прикриват целите си, много са видни. Техните брутални действия станаха публично известни“, посочи лидерът на ГЕРБ по адрес на своите опоненти. Бойко Борисов допълни, че формацията му е узряла на базата на сътрудничество с по-малки партии да направи и добри кметски избори.  \r\n„С колегите от ПП „Никола Петков“ ни е най-лесно, защото и дядо ми е бил николапетковист“, коментира Борисов и съобщи, че с ПП „Никола Петков“ са водени разговори как да бъде отразена гибелта на Никола Петков. \r\nСпоред  председателя на ПП „Никола Петков“ Венцислав Върбанов  листата на ГЕРБ е най-балансираната и е с хора, които защитават интересите на българските граждани в ЕП. Върбанов посочи, че в споразумението с ГЕРБ са се ангажирали да мобилизират максимално своите структури и да работят за категорична победа.  \r\nДокументът между двете партии бе подписан в централата на ПП ГЕРБ.  Заместник-председателят на ПП ГЕРБ и председател на Националния предизборен щаб на партията Цветан Цветанов  уточни, че споразумението  е провокирано от писмото от председателя на ЕНП Жозеф Дол. „Направихме всичко възможно да влезем в диалог с всички формации, част от ЕНП“, обясни той. Цветанов обяви, че предстоят споразумения с „Гергьовден“, със Съюза на репресираните от комунизма и с Български демократичен форум. „Фокус“  припомня: На 20 март стана ясно, че ГЕРБ и СДС тръгват заедно на евроизборите. След среща между двете партии лидерът на ГЕРБ Бойко Борисов заяви, че на СДС ще се даде сигурно избираемо място, с поне две места в листата за европейските избори. На 4 април ГЕРБ и „Обединени земеделци“ подписаха споразумение за подкрепа на европейските избори. \r\nДеница КИТАНОВА", "date": "2019.04.16", "title": "ГЕРБ призова за обединение срещу „пълзящата диктатура“ на своите опоненти (ОБЗОР)"}
{"url": "http://www.focus-news.net/news/2019/04/16/2647332/sport-belgiyskiyat-tim-anderleht-osvobodi-trenyora-si-fred-ruten.html", "text": "Футбол: Белгийският тим Андерлехт освободи треньора си Фред Рутен. Треньорът е освободен след като тимът загуби всички мачове от плейофите за титлата. Андерлехт в момента е на 5-о място в групата от 6 отбора и рискува да пропусне европейските клубни турнири за първи път от 56 години насам. Холандецът Рутен пое поста през януари и ръководи тима само за 13 мача. Преди това е ръководил отборите на ПСВ Айндховен, Фейенорд, Шалке 04 и Макаби (Хайфа).", "date": "2019.04.16", "title": "Спорт: Белгийският тим Андерлехт освободи треньора си Фред Рутен"}
{"url": "http://www.focus-news.net/news/2019/04/16/2647331/varna-hranitelni-produkti-za-nuzhdaeshti-se-sabirat-za-velikden-v-hramovete-sv-arhangel-mihail-i-sv-nikolay-chudotvorets.html", "text": "За седма поредна година Църковното настоятелство и братството при храмовете „Св. Николай Чудотворец” и „Св. Архангел Михаил” във Варна, започва сбиране на хранителни продукти и средства за пакетите за нуждаещи се. Те ще се раздават заедно с топлия обяд в събота преди Възкресение Христово. Това каза за  Радио „Фокус“ – Варна  иконом Василий Шаган. Срокът, в който желаещите да помогнат могат да дарят парични средства или продукти е до 25 април. Храмовете са с отворени врати всеки ден до 18 часа. „Тъй като в нашата кухня се хранят най-често бездомни, възрастни самотни хора или такива, които са болни и немощни, за пореден път ще можем да ги зарадваме по този начин“, обясни отец Василий Шаган. Около 250 пакета ще бъдат направени и тази година. Ще се събират предимно варива или храни, които са пакетирани и по-дълготрайни. Във всеки от пакетите ще има и козунак и боядисано великденско яйце. „Тази инициатива се нарича енорийска задружност. Тя е във връзка с нашата грижа, която имаме за бедните хора. Повече от седем години предлагаме съботно хранене на 250 бедни хора. На всеки голям празник, но най-вече на Рождество и на Възкресение правим такава енорийска задружност. Призоваваме църковната общност и всички, които имат желание да дарят нещо за нуждаещите се. Тя е насочена към събиране на хранителни продукти или средства, с които ние впоследствие закупуваме храна“, каза още иконом Василий Шаган. \r\nДиана СТОЕВА", "date": "2019.04.16", "title": "Варна: Хранителни продукти за нуждаещи се събират за Великден в храмовете „Св. Архангел Михаил“ и „Св. Николай Чудотворец“"}
{"url": "http://www.focus-news.net/news/2019/04/16/2647333/zhurnalist-ot-radio-fokus-plovdiv-be-otlichen-ot-apelativniya-sad-po-povod-140-godini-ot-priemaneto-na-tarnovskata-konstitutsiya.html", "text": "Апелативният съд в Пловдив отличи журналисти по повод 140 години от приемането на Търновската конституция и Деня на юриста – 16 април, предаде репортер на  Радио „Фокус”-Пловдив . Бяха отличени журналисти от пет национални медии – „Фокус”, БТВ, Нова телевизия, БНТ и Дарик радио. Грамота за активно отразяване работата на Апелативния съд получи и журналистът и редактор на Радио „Фокус”-Пловдив Цветана Тончева. Наградите връчи председателят на съда Магдалина Иванова. \r\nСтуденти, които участваха във възстановка на съдебен процес по действителен случай, също получиха грамоти за отлично представяне в Деня на отворените врати, както и свитък с речта на първия председател на Върховния касационен съд д-р Димитър Протич. \r\nВсички гости на съда получиха като подарък по един екземпляр на Конституцията.", "date": "2019.04.16", "title": "Журналист от Радио „Фокус“-Пловдив бе отличен от Апелативния съд по повод 140 години от приемането на Търновската конституция"}
{"url": "http://www.focus-news.net/news/2019/04/16/2647334/varna-politsiyata-tarsi-zasnet-ot-ulichni-kameri-vandal-potroshil-kashtichka-za-knigi-v-beloslav.html", "text": "Полицията във Варна и кметската администрация в Белослав търсят вандал, потрошил малко след полунощ днес една от къщичките за книги, поставени в центъра на града. Това съобщи за  Радио „Фокус“ – Варна  кметът на Общината инж. Деян Иванов. Случката се е развила на централния площад около 00.10 часа. На лицето, извършило нарушението на обществения ред, ще бъде наложена административна санкция. Според кмета инж. Деян Иванов, на няколко места в Белослав има поставени подобни къщички за книги. Монтирани са преди една година, като в тях са поставени печатни издания, които всеки може да вземе, да прочете и да върне обратно. Според инж. Иванов обаче, напоследък вандалските прояви в общината зачестяват. Друго място, на което нарушителите нанасят щети е по детските площадки. „По принцип навсякъде имаме видеонаблюдение и досега винаги сме хващали нарушителите или чрез свидетелство на очевидци, или чрез разпознаване от кадрите, заснети с камерите“, обясни още той. Кметът на Белослав допълни и, че друг проблем, при който се използват камерите е за установяване на виновниците за изхвърлени отпадъци на нерегламентирани места. До момента има и много написани актове на нарушителите. Разкривани са и кражби и по-сериозни престъпления. „Почти целият град е опасан с видеонаблюдение, като се стараем камерите, които сме монтирали като нови, да са невидими, за да може бъдещите престъпници да не се крият от тях“, каза още инж. Деян Иванов. Постоянен достъп до тях е предоставен и на Областната дирекция на МВР във Варна. \r\nДиана СТОЕВА", "date": "2019.04.16", "title": "Варна: Полицията търси заснет от улични камери вандал, потрошил къщичка за книги в Белослав"}
{"url": "http://www.focus-news.net/news/2019/04/16/2647335/ek-evropeyskata-komisiya-podkrepya-podobryavaneto-na-biznes-sredata-v-balgariya.html", "text": "Европейската комисия предоставя технически експертни знания на България чрез Програмата за подкрепа на структурните реформи за подобряване на бизнес средата и насърчаване на предприемачеството, съобщи  офисът на ЕК в София . \r\nБизнес наръчникът за малки и средни предприятия (МСП), публикуван днес на интернет страницата на Министерството на икономиката, ще позволи на предприятията да търсят информация, да имат достъп до законодателство и да се справят с най-сложните административни процедури в България. С новото уеб ръководство, предприемачите и в частност малките и средни фирми, ще се възползват от бързия и лесен достъп до опростени презентации на голям брой бизнес регламенти. В същото време, Наръчникът ще осигури ползи за всички - независимо дали те са стартират своята дейност сега, опитват се да се разраснат или искат да прекратят дейността си.  \r\nПрограмата за подкрепа на структурните реформи предлага специализирани познания за всички страни от ЕС за осъществяване на реформи, насърчаващи растежа. Подкрепата се основава единствено на търсенето и е специално разработена за държавата-членка получател.", "date": "2019.04.16", "title": "EK: Европейската комисия подкрепя подобряването на бизнес средата в България"}
{"url": "http://www.focus-news.net/news/2019/04/16/2647337/vitseprezidentat-iliyana-yotova-shte-bade-gost-na-chestvaneto-v-sayuza-na-yuristite-v-balgariya-na-denya-na-konstitutsiyata-i-yurista.html", "text": "В сряда, 17 април, вицепрезидентът Илияна Йотова ще бъде гост на тържественото събрание в Съюза на юристите в България по повод Деня на Конституцията и юриста и 140 години от приемането на Търновската конституция. Това съобщиха от  прессекретариата на държавния глава . Събитието е с начален час 16.00 и ще се проведе в салона на съюза на ул. „Пиротска“ 7, етаж 2.", "date": "2019.04.16", "title": "Вицепрезидентът Илияна Йотова ще бъде гост на честването в Съюза на юристите в България на Деня на Конституцията и юриста"}
{"url": "http://www.focus-news.net/news/2019/04/16/2647338/blagoevgrad-180-tsvetni-peyki-shte-badat-postaveni-na-razlichni-mesta-v-blagoevgrad.html", "text": "Община Благоевград разкрасява пейки, разположени на емблематични места в областния център. Това съобщиха от пресцентъра на  Общината . Общо 180 нестандартни съоръжения ще радват жителите и гостите на града, като част от тях вече са завършени. Пейките ще бъдат с различни впечатляващи цветове. Такива ще има в Градската градина, квартал „Вароша“ и алеята за парк „Бачиново“.  \r\nС реализиране на идеята, кметът д-р Атанас Камбитов цели да превърне Благоевград в още по-приветлив и привлекателен за жители и туристи.  \r\nПреди дни беше направена и красива арт инсталация от цветни пеперуди пред LARGO MALL. Предстои да бъде поставена цветна арка от чадъри по главната пешеходна улица.", "date": "2019.04.16", "title": "Благоевград: 180 цветни пейки ще бъдат поставени на различни места в Благоевград"}
{"url": "http://www.focus-news.net/news/2019/04/16/2647340/dobrich-kmetat-na-selo-karapelit-e-poluchil-osaditelna-prisada-za-podpravyane-na-dokumenti.html", "text": "Кметът на село Карапелит Иван Ст. получи днес, 16 април 2019 г., осъдителна присъда, след като състав на Добричкия районен съд одобри постигнатото споразумение между подсъдимия и Районната прокуратура в Добрич. това съобщиха от пресцентъра на  Апелативна прокуратура - Варна . Предаденият на съд за документни престъпления /член 311, ал. 1 от НК, член 310, ал. 1, във връзка с член 308, ал. 1 от НК/, извършени като продължавано деяние, приел да изтърпи наказание от 1 година лишаване от свобода, което съдът е отложил с изпитателен срок от 3 години. Със споразумението кметът е лишен и от право да заема определена държавна или общинска длъжност за срок от 2 години.  \r\nВ периода от 21 до 30 ноември 2018 г. подсъдимият в качеството на кмет на с. Карапелит, община Добричка, при условията на продължавано престъпление в кръга на службата си съставил четири официални документа - нотариални удостоверявания /заверки/ на верността на подписи, поставени на заявления за промяна на участие и прехвърляне на натрупани суми по индивидуална партида в друг съответен  фонд за допълнително задължително пенсионно осигуряване „Алианц България“ АД в София, като целта била да бъдат използвани като доказателство за тези обстоятелства. В документите кметът  удостоверил неверни обстоятелства – че подписите са на определени лица и че са положени пред него. \r\nРазследването по досъдебното производство е проведено и приключено в срок от една седмица под ръководството и с участието на прокурор от Районна прокуратура в Добрич.  \r\nСпоразумението е окончателно и влиза в сила веднага.", "date": "2019.04.16", "title": "Добрич: Кметът на село Карапелит е получил осъдителна присъда за подправяне на документи"}
{"url": "http://www.focus-news.net/news/2019/04/16/2647339/pernik-konsultatsii-s-politicheskite-sili-za-razpredelenie-na-sastava-i-rakovodstvoto-na-sektsionnite-izbiratelni-komisii-na-teritoriyata-na-obshtinata-shte-se-provedat-na-17-april.html", "text": "Консултации с политическите партии и коалиции за квотно разпределение на състава и ръководството на секционните избирателни комисии на територията на община Перник при провеждане на изборите за членове на Европейския парламент от Република България на 26 май 2019 г. ще се проведат в заседателната зала на Общината от 15.00 часа на 17 април 2019 г. (сряда). Това съобщиха от пресцентъра на  Община Перник .", "date": "2019.04.16", "title": "Перник: Консултации с политическите сили за разпределение на състава и ръководството на секционните избирателни комисии на територията на общината  ще се проведат на 17 април"}
{"url": "http://www.focus-news.net/news/2019/04/16/2647336/priznatelni-balgari-svedoha-glava-pred-voenniya-pametnik-drangova-cheshma-po-povod-103-godini-ot-negovoto-osveshtavane-obzor.html", "text": "Признателни българи сведоха глава пред военния паметник Дрангова чешма по повод 103 години от неговото освещаване. Ритуалът по отбелязването на годишнината се проведе във вторник в петричкото село Дрангово. Чешмата е посветен на загиналите войници от 5-ти пехотен Македонски полк на 11-та пехотна Македонска дивизия, като е издигната по инициатива и по нареждане на полковник Борис Дрангов в памет на загиналите от полка. Според неговата внучка Райна Дрангова идеята за паметника е била на майор Христо Танушев. „Той е герой от Балканската война, дори е ранен тежко. За съжаление неговото име никъде не фигурира, освен в речта на дядо ми, който разказва всичко, което се е случило“, допълни Дрангова. Паметникът е осветен на 16 април 1916 година. Емблематичният момент е запечатан чрез фотография от поручик с инициалите К.Б. от 5-ти пехотен Македонски полк. По този повод на 16 април 2016 година, когато се навършиха 100 години бе извършено второ освещаване на паметника. По повод 103-ата годишнина, Община Петрич за поредна година бе подготвила богата програма, която започна с панихида за полк. Борис Дрангов и загиналите войници от 5-ти пехотен Македонски полк. Тя бе водена от отец Борис, председател на църковното настоятелство към храм „Св. Петка Българска“ – село Дрангово. Веднага след това се състоя патриотична програма, в която участие взеха мажоретни, танцови и певчески формации към Обединен детски комплекс – Петрич. Тържественото отбелязване на годишнината от освещаването на паметника завърши с поднасяне на цветя и венци пред Дранговата чешма и бюст-паметника на полк. Дрангов, намиращ се в близост до чешмата в село Дрангово. Събитието бе уважено от заместник-областния управител Антоанета Янчева, кмета на Община Петрич – Димитър Бръчков, Нина Попова, директор на дирекция „Образование“ към Община Петрич и началника на дирекцията Методи Бисерков, председателя на Общински съвет – Петрич Георги Тренчев, представители на културни институции, сред които Исторически музей – Петрич и Народно читалище „Братя Миладинови“, кметове на села от общината, ученици и учители от различни училища, както ѝ десетки граждани. В слово по случай годишнината кметът на Петрич Димитър Бръчков заяви, че петричани са изключително признателни към делото на полк. Дрангов и неговите войници. Той добави, че военният паметник Дрангова чешма е място, на което оживява една героична епоха, сравнима единствено със силата на българския дух. Бръчков подчерта, че полковник Борис Дрангов и неговите войници са оставили своята диря в земята на Родината, в съзнанието на всяко следващо поколение. По думите му един от най-обичаните български офицери, полковник Дрангов, ни напомни и днес да бъдем строги, но най-първо и най-много към себе си, тъй като в това е големият смисъл, защото така ще дойде резултатът – ще имаме право да изискваме и да очакваме. Димитър Бръчков добави, че войниците на полковника са научили също този голям урок. В края на честванията прозвуча ѝ националният химн, преди който присъстващите паднаха на колене и сведоха мълчаливо глава в памет на българските герои, загинали за нашата свобода. След приключването на програмата част от присъстващите, сред които кметът Бръчков и заместник-областният управител Янчева запалиха свещи в църквата в село Дрангово. \r\nЛивия НИНОВА", "date": "2019.04.16", "title": "Признателни българи сведоха глава пред военния паметник Дрангова чешма по повод 103 години от неговото освещаване (ОБЗОР)"}
{"url": "http://www.focus-news.net/news/2019/04/16/2647344/makfaks-urnata-s-tlennite-ostanki-na-miryana-markovich-shte-bade-polozhena-do-groba-na-slobodan-miloshevich.html", "text": "Урната с тленните останки на Миряна Маркович ще бъде положена в събота в сръбския град Пожаревац редом до гроба на съпруга й Слободан Милошевич, бивш президент на Сърбия и Съюзна република Югославия. \r\nСинът им Марко Милошевич потвърди тази информация за телевизия „Брача Карич“, като каза, че ще изпълни последното желание на Миряна Маркович \"да почива под липата до съпруга си\". \r\nМиряна Маркович почина на 15 април на 77-годишна възраст в болница в Русия. \r\nТя напусна Сърбия през 2003 година и получи политическо убежище в Русия през 2006 година, след като сръбските съдебни власти издадоха заповед за арест за злоупотреби при разпределението на държавни апартаменти през 2000 година, припомня агенцията.  Юлиян Марков", "date": "2019.04.16", "title": "„Макфакс“: Урната с тленните останки на Миряна Маркович ще бъде положена до гроба на Слободан Милошевич"}
{"url": "http://www.focus-news.net/news/2019/04/16/2647343/rumen-petkov-abv-tehno-lazhata-ne-e-politika-i-otkradnatoto-ot-tehno-v-minalo-vreme-ne-mozhe-da-bade-razvivano-dnes.html", "text": "Техно-лъжата не е политика и откраднатото от Техно… в минало време не може да бъде развивано днес. Това се посочва в отворено писмо от председателя на ПП АБВ Румен Петков, изпратено от пресцентъра на  партията . Румен Петков заявява, че през последните дни политическата простащина и вулгарните лъжи са взели връх и ярки представители на съвкуплението между омраза и неграмотност за запели в разсипан синхрон в гръцкия хор.  \r\n„Давам няколко бързи примера в тази посока: ТЕХНОлъжата не е политика и откраднатото от ТЕХНО… в минало време не може да бъде развивано днес. За следващия в нестройния гръцки хор: Фабриката за простащини и вулгарни лъжи може да говори чрез нейната уста. Познавайки я недостатъчно отблизо, за мое щастие, за времето на 17-годишния си професионален опит можеше да прави с устата си и по-интересни за част от обществото неща. Една потна гола празна глава се нуждае от трибуна и ако от мен зависи, всеки ден ще бъде на екран. На път за Юпитер, оставането му в Карлуково ще бъде изключително полезно за него, парламента и обществото“, се казва също в отвореното писмо.  \r\nРумен Петков отбелязва, че в общия кръг от участници в пасивния гръцки хор всички, които той не споменава, не бива да разчитат на прекалено напредналата му възраст и доброто му чувство към общи близки и приятели, част от които не са между живите.", "date": "2019.04.16", "title": "Румен Петков, АБВ: Техно-лъжата не е политика и откраднатото от Техно… в минало време не може да бъде развивано днес"}
{"url": "http://www.focus-news.net/news/2019/04/16/2647346/lovech-vazstanoveno-e-dvizhenieto-po-pat-1-3-pleven-lukovit-v-uchastaka-radomirtsi-lukovit.html", "text": "Възстановено е движението по път І-3 Плевен – Луковит в участъка Радомирци – Луковит. Това съобщиха от пресцентъра на  Агенция \"Пътна инфраструктура\" .", "date": "2019.04.16", "title": "Ловеч: Възстановено е движението по път І-3 Плевен – Луковит в участъка Радомирци – Луковит"}
{"url": "http://www.focus-news.net/news/2019/04/16/2647345/sofiya-v-sofiyska-gradska-hudozhestvena-galeriya-shte-bade-otkrita-izlozhbata-drugoto-oko-portret-na-priyatel.html", "text": "„Портрет на приятел“ е петата по ред изложба в рамките на проекта на Софийската градска художествена галерия „Другото око“, стартирал за първи път през 2010 г. Основният смисъл на проекта е външни куратори не-изкуствоведи, да бъдат поканени във фондовете на галерията и, имайки на разположение произведенията на музейната колекция, да изберат посока и идея за експозиция. Това съобщиха от  Столична община . Откриването ще бъде на 16 април от 18.00 часа. Куратор на настоящата изложба е Иглика Трифонова – кинорежисьор и сценарист, автор на 10 документални филма, най-популярният между които е “Разкази за убийства”. Дебютният й игрален филм е “Писмо до Америка”, 2000 г. (копродукция с Холандия, Германия, Унгария). Филмите й са участвали на десетки фестивали и са носители на множество национални и международни награди. Иглика Трифонова повежда зрителя към близостта с личността, с отделния образ. Изложбата е резултат от интересни разговори, внимателна селекция и един нов поглед към една всъщност многократно коментирана тема – портретът. Експозицията включва повече от 100 произведения от различни видове: живопис, скулптура, фотография. \r\nХронологически творбите се ситуират в периода от края на XIX в. до първото десетилетие на XXI в. Представени са произведения на знакови за българското изкуство имена като Златю Бояджиев, Иван Мърквичка, Владимир Димитров-Майстора, Генко Генков, Иван Ненов, Лика Янко, Иван Лазаров, Светлин Русев, Павел Койчев, Атанас Пацев, Васка Емануилова. Показателно за интересното кураторско решение на Иглика Трифонова е, че в изложбата присъстват творби, които за първи път напускат музейните хранилища, представят своите автори в съвсем различна светлина и носят множество необичайни пресечни точки между образи, стилове и периоди. \r\nИглика Трифонова отбелязва в съпътстващия каталог към изложбата: „Избирах портретите по тяхното въздействие, по силата на присъствието им. Толкова пъти и с операторите, с които съм работила, и с актьорите, и с публиката съм говорила за това присъствие. В него има нещо неподдаващо се на описание, нещо толкова енигматично и толкова привлекателно. Най-красиво биха му стояли думите на Шекспир „създадено от материя, от която сънищата са създадени“... Има човешки лица, които светлината харесва, има такива, които ти се запечатват и дълго не можеш да избягаш от тях... Между портретите има известни българи, чиито лица всички разпознаваме, има и анонимни хора, живели някога или днес. Художническата работа по портрета е вдъхновение и умение, и в същото време отговорност към обекта”.", "date": "2019.04.16", "title": "София: В  Софийска градска художествена галерия ще бъде открита изложбата  \"Другото око. Портрет на приятел\""}
{"url": "http://www.focus-news.net/news/2019/04/16/2647316/antoaneta-palangurska-uchitel-po-istoriya-obsazhdaneto-na-osnovniya-zakon-na-osvobodena-balgariya-predi-140-godini-preminava-pri-burni-debati.html", "text": "Обсъждането на основния закон на освободена България преди 140 години преминава при бурни дебати. Това каза учителят по история и зам.-директор на СУ „Емилиян Станев“ Антоанета Палангурска по време на открит „Урок по Конституция“ с ученици, посветен на 140-годишнина от Учредителното събрание и приемането на Търновската конституция, предаде репортер на  Радио „Фокус“ – Велико Търново . Тя посочи, че в дебатите се открояват първите две политически партии –  консерваторите и либералите. „Достига се до там, че в техните противоречия те се заплашват едни други, замерят се с предмети, канят се на дуели. Така или иначе на 16 април всички подписват най-важния и основен документ на българското Княжество. Антим I се обръща към депутатите със следните думи: „Нашето събрание беше като кораб, подложен на бурите. Слава Богу този кораб достигна пристанището. Направихме закони от народа за народа“. Самите депутати са от народа и правейки законите те ги правят не само за тези, които са вътре в сградата на Учредителното събрание, а за всички“, посочи Палангурска. Тя припомни, че след приемането на Търновската конституция начело на Княжеството застава княз, който е и главнокомандващ армията. „По политическа система Княжеството е демократично, тъй като че основен белег на демокрацията е разделението на властите. в Народно събрание участват мъжете, които са навършили 30-годишна възраст. Те се избират пък от всички граждани, навършили 21 годишна възраст. Народното събрание бива обикновено и Велико Народно събрания. Обикновено има за задача да гласува бюджета на страната и съответно законите, а Великото събрание е онова народно събрание, което се свиква за промяна на конституцията и за промяна на териториалните граници“, допълни Палангурска. \r\nНадежда КРЪСТЕВА", "date": "2019.04.16", "title": "Антоанета Палангурска, учител по история: Обсъждането на основния закон на освободена България преди 140 години преминава при бурни дебати"}
{"url": "http://www.focus-news.net/news/2019/04/16/2647347/sofiya-globa-v-razmer-na-58-000-evro-e-nalozhena-na-podsadim-za-nedeklarirane-na-parichni-sredstva-pri-preminavane-na-granitsata-na-stranata.html", "text": "Районна прокуратура – Сливница е постигнала споразумение със защитата на мъж с инициали Г.К., обвинен за извършено от него престъпление. Това приобщиха от пресцентъра на  Апелативна прокуратура - София . Около 07.30 ч. на 20 март 2019 г., на ГКПП Калотина, при извършена проверка на автобус на фирма „Юнион Ивкони“, пътуващ от Сърбия за България, митнически служители открили крупна парична сума. Било установено, че мъжът не е изпълнил задължението за тяхното деклариране при пренасяне през границата на страната. Парите, в размер на 290 000 евро, били укрити от него във фабричните кухини на въздуховода над места за сядане № 21 и № 22 на автобуса.  \r\nС действията си мъжът нарушил разпоредбите на Валутния закон и на обнародван акт на министъра на финансите. Стойността на предмета на престъплението 290 000 евро.  \r\nСъдът е одобрил сключеното споразумение, с което на подсъдимия К. е наложено наказание „глоба“ в размер на 58 000 евро, съставляваща една пета от стойността на предмета престъплението. Определението на съда има последиците на влязла в сила присъда.", "date": "2019.04.16", "title": "София: Глоба в размер на 58 000 евро е наложена на подсъдим за недеклариране на парични средства при преминаване на границата на страната"}
{"url": "http://www.focus-news.net/news/2019/04/16/2647348/api-ot-1000-ch-do-1530-ch-na-17-april-shte-bade-ogranicheno-dvizhenieto-v-aktivnata-lenta-v-trabata-za-burgas-na-tunel-trayanovi-vrata-na-am-trakiya-poradi-remont.html", "text": "От 10.00 ч. до 15.30 ч. на 17 април ще бъде ограничено движението в активната лента в тръбата за Бургас на тунел „Траянови врата“ на АМ „Тракия“ поради ремонт на осветителната система и видеонаблюдението. Това съобщиха от пресцентъра на  Агенция \"Пътна инфраструктура\"  (АПИ). Трафикът ще се осъществява в изпреварващата лента. Необходимо е шофьорите да карат внимателно и да спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.04.16", "title": "АПИ: От 10.00 ч. до 15.30 ч. на 17 април ще бъде ограничено движението в активната лента в тръбата за Бургас на тунел „Траянови врата“ на АМ „Тракия“ поради ремонт"}
{"url": "http://www.focus-news.net/news/2019/04/16/2647349/blagoevgrad-mazh-e-zadarzhan-za-trafik-na-hora.html", "text": "Във връзка с провеждано разследване по образувано досъдебно производство от Районна прокуратура – Благоевград  за трафик на хора  на 13 април 2019 год., в качеството на обвиняем, е привлечен  мъж с инициали П. М. от гр. Кочериново. Това съобщиха от  Апелативна прокуратура - София . Същият е обвинен за това, че  е мотивирал и настанил  в жилища, в същия град и в Благоевград няколко млади жени (сред които и непълнолетни), с цел да бъдат използвани за развратни действия. Също така обвиняемият П.М. транспортирал с таксиметрови автомобили момичетата до различни хотели в гр. Благоевград за предоставяне на сексуални услуги срещу заплащане.  \r\nКато  негов съучастник е привлечен и мъж с инициали К. Г., роден  в гр. Бобов дол. Двамата мъже често нанасяли побой и заплашвали настанените в  стаи под наем жени. Обвиняемият К. Г. е баща на едно от  пострадалите момичета - М. Г. С постановление на прокурор при РП-Благоевград, К.Г и П.М.  са задържани за срок от 72 часа. Днес ще бъде внесено искане за вземане на постоянна мярка за неотклонение „Задържане под стража“.", "date": "2019.04.16", "title": "Благоевград: Мъж е задържан за трафик на хора"}
{"url": "http://www.focus-news.net/news/2019/04/16/2647351/vratsa-rayonna-prokuratura-oryahovo-e-vnesla-postanovlenie-za-osvobozhdavane-ot-nakazatelna-otgovornost-spryamo-mayka-sistemno-ne-polagala-grizhi-za-maloletnata-si-dashterya.html", "text": "Районна прокуратура – Оряхово е внесла в съда предложение за освобождаване от наказателна отговорност на жена с инициали Н.П., обвинена за извършено от нея престъпление. Това съобщиха от пресцентъра на  Апелативна прокуратура - София . На 15 февруари 2018 г., като родител на малолетно момиче, обвиняемата е оставила дъщеря си без надзор и достатъчно грижа. Не я прибрала от училище, като допуснала детето да остане без подслон в студената част на годината. Момичето следвало да бъде под постоянен контрол на възрастен, тъй като страда от епилепсия.  \r\nОбвиняемата системно не се грижила за малолетното си дете, като я оставяла сама без надзор в дома си в гр. Мизия, мръзнеща в неотоплено помещение. Въпреки наличието на здравословни проблеми, тя не закупувала лекарства за поддържаща терапия за дъщеря си, нито се консултирала с лекар относно състоянието й. В други случаи, майката водела момичето на среднощни купони, където то ставало свидетел на оргии и развратни действия. С действията си Н.П. е създала опасност за душевното, морално и физическо развитие на малолетното си дете. Предстои делото да продължи в съда.", "date": "2019.04.16", "title": "Враца: Районна прокуратура – Оряхово е внесла постановление за освобождаване от наказателна отговорност спрямо майка, системно не полагала грижи за малолетната си дъщеря"}
{"url": "http://www.focus-news.net/news/2019/04/16/2647350/blagoevgrad-zapochva-protsedura-za-izbor-na-chlenove-na-saveta-na-detsata-v-obshtinata.html", "text": "Процедура за избор на членове на Съвета на децата започва в Община Благоевград. Срокът за подаване на кандидатури е до 24 май 2019 година, като трябва да бъдат изпращани на имейл kmet@blgmun.com. Това съобщиха от пресцентъра на  Общината . \r\nДокументите за кандидатстване са по образци и може да бъдат изтеглени от сайта на Община Благоевград - www.blgmun.com.  \r\nПредлаганите кандидатури трябва да бъдат на деца до 18- годишна възраст и да обхващат критериите активност, креативност, толерантност, ангажираност към обща кауза, умение за водене на преговори и участие в групови дискусии, ориентираност към резултати, както и да притежават организаторски умения. Трябва да има доказани умения да работи, мотивира и обединява децата от областта, умение за изказване на позиция от името на другите деца от областта. Трябва да има още и възможност за пътуване без придружител (не се отнася за деца от уязвими групи, които имат нужда от подкрепа).  \r\nЗа разглеждане на постъпилите кандидатури  ще бъде назначена комисия в състав: експерт от общинска администрация, представител на местните медии, общински съветник, представител на бизнеса, представител на социална услуга.  \r\nКомисията ще изготви предложение, което трябва да съдържа 3 кандидатури за членове на Съвета по всяко направление, класирани в низходящ ред. Предложенията ще бъдат предоставени на кмета на Благоевград д-р Атанас Камбитов. Процедурата ще бъде приключена до 15 юни 2019 година.", "date": "2019.04.16", "title": "Благоевград: Започва процедура за избор на членове на Съвета на децата в Общината"}
{"url": "http://www.focus-news.net/news/2019/04/16/2647352/kyustendil-zhena-e-predadena-na-sad-za-shofirane-s-379-promila-alkohol.html", "text": "Районна прокуратура – Кюстендил е внесла за разглеждане в съда обвинителен акт срещу жена с инициали И.Т. за извършено от нея престъпление. Това съобщиха от пресцентъра на  Апелативна прокуратура - София . На 6 април обвиняемата Т. управлявала лек автомобил „Хонда“ по ул. „Македония“ в гр. Кюстендил. По време на проверка от служители в Районно управление в града, със съдействие на колегите им в сектор „Пътна полиция“ при ОД МВР, жената била тествана с техническо средство алкотест „Дрегер“. Уредът отчел наличие на 3.09 промила алкохол в кръвта на И.Т. Бил съставен акт за установяване на административно нарушение по Закона за движението по пътищата и на водача на МПС бил връчен талон за медицинско изследване.  \r\nОт назначената по делото химическа експертиза е видно, че в иззетата кръвна от обвиняемата Т. проба се доказва наличие на етилов алкохол в количество 3,79 промила. Предстои делото да продължи в съда.", "date": "2019.04.16", "title": "Кюстендил: Жена е предадена на съд за шофиране с 3,79 промила алкохол"}
{"url": "http://www.focus-news.net/news/2019/04/16/2647342/kathimerini-gratskiyat-premier-e-ubeden-che-pravitelstvoto-shte-zavarshi-mandata-si-dokray.html", "text": "В голямо телевизионно интервю в понеделник премиерът Алексис Ципрас повтори намерението си правителството да завърши четиригодишния си мандат, който приключва през октомври, като заяви, че това е „стратегически избор“, цитира думите му електронното издание на гръцкия вестник  Kathimerini . \r\nВ интервюто той обеща допълнителни мерки за „разхлабване на коланите“ с постоянен характер, като подчерта, че нито едно правителство на СИРИЗА няма да позволи намаляване на данъчния праг, планирано за  2020 година. \r\nИнтервюто с телевизия Antenna беше проведено на фона на предстоящите европейски и местни избори следващия месец, а проучванията на общественото мнение показват двуцифрена разлика с опозиционната партия „Нова Демокрация“. \r\nГоворейки за проучванията на общественото мнение, той каза, че те не отразяват истинската картина и заяви, че има „тиха вълна“, която ще определи резултата от изборите. \r\nПо отношение на критиките, че центъра на Атина е обхванат от анархия, Ципрас признава, че ситуацията в квартал „Екзархия“ се е влошила през годините, но проблемите изискват цялостен план за решаването им. \r\nЦипрас отново защити Договора от Преспа със Северна Македония, който според проучванията е навредил на популярността на управляващата партия СИРИЗА - настоявайки, че сделката е от историческо значение и е подобрила международния имидж на Гърция. \r\nКато се имат предвид тези ползи за Гърция, каза той, не може да допусне политическата цена да спре него и неговото правителство да продължат спазването на Споразумението.  Юлиян Марков", "date": "2019.04.16", "title": "Kathimerini: Гръцкият премиер е убеден, че правителството ще завърши мандата си докрай"}
{"url": "http://www.focus-news.net/news/2019/04/16/2647353/sofiya-zam-kmetat-doncho-barbalov-shte-proveri-izpalnenieto-na-remontni-deynosti-po-bul-arsenalski-na-17-april.html", "text": "На 17 април в 11.00 часа зам.-кметът  Дончо Барбалов ще провери изпълнението на ремонтни дейности по бул. „Арсеналски“. Това съобщиха от пресцентъра на  Столична община . За журналистите има осигурен транспорт. Микробусът тръгва в 10.30 часа от ул. „Московска“ .", "date": "2019.04.16", "title": "София:  Зам.-кметът  Дончо Барбалов ще провери изпълнението на ремонтни дейности по бул. „Арсеналски“ на 17 април"}
{"url": "http://www.focus-news.net/news/2019/04/16/2647355/blagoevgrad-v-rayonna-prokuratura-razlog-e-obrazuvano-dosadebno-proizvodstvo-za-proyavena-zhestokost-kam-kotka.html", "text": "На 8 април в Районна прокуратура – Разлог е получен сигнал за проявена жестокост към гръбначно животно - домашна котка. Това съобщиха от пресцентъра на  Апелативна прокуратура - София . С разпореждане на прокурор, на Районно управление – Разлог е възложено извършването на проверка по случая. На 10 април е установен като извършител с инициали П. Х. Г. от с. Годлево, общ. Разлог, който е задържан за срок от 24 часа по реда на чл.74, ал.1 от ЗМВР.  \r\nСъщия ден, след приключване на проверката, материалите по преписката са докладвани в Районна прокуратура – Разлог. Наблюдаващият прокурор незабавно е образувал досъдебно производство, за това, че на 29 март в село Годлево, община Разлог е била проявена жестокост към гръбначно животно  – домашна котка, като противозаконно е била причинена смъртта ѝ.  \r\nКъм настоящия момент действията по разследването на извършеното престъпление продължават След образуване на производството в Районна прокуратура – Разлог са получени над 43 жалби от различни граждани, касаещи същия случай.", "date": "2019.04.16", "title": "Благоевград: В  Районна прокуратура – Разлог е образувано досъдебно производство за проявена жестокост към котка"}
{"url": "http://www.focus-news.net/news/2019/04/16/2647358/sofiya-tantsov-spektakal-nyuansi-v-izkustvoto-shte-se-sastoi-v-grada-na-17-april.html", "text": "Танцов спектакъл \"Нюанси в изкуството\" ще се състои в града на 17 април. Това съобщиха от пресцентъра на  Столична община . Събитието ще се състои на 17 април от 18.30 часа в Античен културно-комуникационен комплекс „Сердика“ – под купола на Ларгото. С участието на Софийския духов оркестър с диригент Васил Делиев и фолклорен танцов ансамбъл \"Средец\" с художествени ръководители Ива Търнева и Николай Илиев. \r\nВ програмата ще участват Дико Илиев – Нашата гордост І Тракийска наздравица І Ас. Карастоянов - Копаница І Шопски танц І Дико Илиев – Ганкино хоро І Гроздобер І Дико Илиев – Дженишено хоро І Дико Илиев – Пролетно хоро І Христофор Раданов – Леко Еленино І А. Добрев – Ботевградско празнично І Дико Илиев – Александрийка І Момичешки игри І Христофор Раданов – Фолк-суинг І Задявки в Шоплука І Дико Илиев – Дунавско хоро. \r\nОрганизатори са Общински културен институт Дом на културата „Средец“ и Общински културен институт Дом на културата „Искър“, дирекция \"Култура\" на Столична община. Вход свободен.", "date": "2019.04.16", "title": "София: Танцов спектакъл \"Нюанси в изкуството\" ще се състои в града на 17 април"}
{"url": "http://www.focus-news.net/news/2019/04/16/2647356/ekaterina-panova-okrazhen-sad-pleven-pozdravyavam-kolegite-ot-sada-po-povod-140-g-ot-osnovavaneto-mu.html", "text": "Поздравявам колегите от Окръжния съд в Плевен по повод 140 г. от основаването му. Това каза в интервю за  Радио „Фокус“  Екатерина Панова, заместник-председател на Окръжен съд - Плевен. „Поздравявам всички колеги, които по един или друг начин имат досег с правото. Пожелавам им вдъхновение от работата, удовлетворение, да не забравят това, което се е случило преди 140 г. – едни хора, които са се събрали и приели една от най-демократичните конституции в Европа за онова време, посочи съдия Панова във връзка с годишнината от приемането на Търновската конституция. „Всички ние се ласкаем, че сме в някаква степен наследници на тези хора отпреди толкова години. Във всички случаи трябва да не бъдем повод за срам за това, което са направили тогава, а да го утвърждаваме и за напред. Поздрав и към колегите от Окръжен съд - Плевен по повод 140 г. от основаването му. По този повод в съда са изложени архивни материали от времето на основаването му“, заяви съдия Панова.  \r\nТя коментира също, че законодателството не винаги е перфектно, което представлява още едно предизвикателство за съдията. „Срещам се с най-различни казуси. Търговските и граждански отношения са изключително пъстри. Предизвикателствата се редуват“, каза още Екатерина Панова. „В последно време се работи доста много и в областта на медиацията, предоставяне на гражданите на възможност да решават споровете си по един по-малко стресов начин, по-спокоен, извънсъдебен. Това в една степен разтоварва и подпомага съдебната система. В друга помага отношенията между гражданите да не се обострят и в една по-спокойна и извънсъдебна обстановка да се вземат решения“, отбеляза съдия Панова.  \r\nВиолета КРЪСТЕВА", "date": "2019.04.16", "title": "Екатерина Панова, Окръжен съд - Плевен: Поздравявам колегите от съда по повод 140 г. от основаването му"}
{"url": "http://www.focus-news.net/news/2019/04/16/2647354/rumen-hristov-predsedatel-na-sds-atentatat-v-tsarkvata-sv-nedelya-postavya-zlokoben-nenadminat-rekord-v-balgarskata-ni-istoriya.html", "text": "Политическото помирение е възможно, при поискана прошка. Това каза в предаването „Вече 30 години-времето е наше“ на  Радио „Фокус“  председателят на СДС Румен Христов във връзка с 94-годишнина от атентата в църквата „Св. Неделя“. По думите му черната дата 16 април 1925 година е запомнена като злокобен рекорд в българската история, който остава ненадминат. „213 души загиват, 500 са ранени. Военното крило на БКП е в основата на деянието, опитващи се да си отмъстят за забраната на Комунистическата партия след Септемврийското въстание от 1923 година. Поуките от атентата в „Св. Неделя“ са, че политически противоречия по този начин не се разрешават. Когато има несъгласие с управлението или конкретна формация, трябва да се търси демократичният път за промяна“, обясни Румен Христов. Той коментира още, че на фона на реакциите у нас и в Европа след атентата има опит за разграничаване на БКП от него, които упрекват военно крило, в което по това време влиза и Вълко Червенков. „Ясно е, че атентатът е подготвян много време. Това фалшиво разграничаване се запазва като почерк и в годините напред. Политическото помирение е възможно, когато виновните намерят сили да се извинят. Поиска ли се прошка, тя ще бъде дадена, но към днешна дата воля за това няма“, каза още председателят на СДС.  \r\nВиктория МЕСРОБОВИЧ-КУВЕНДЖИЕВА", "date": "2019.04.16", "title": "Румен Христов, председател на СДС: Атентатът в църквата „Св. Неделя“ поставя злокобен, ненадминат рекорд в българската ни история"}
{"url": "http://www.focus-news.net/news/2019/04/16/2647363/veliko-tarnovo-obshtina-svishtov-tarsi-petima-rabotnitsi-za-poddrazhka-na-patishta-i-pochistvane-na-razlichni-ploshti.html", "text": "Община Свищов търси  петима работници за поддръжка на пътища и почистване на различни площи. Свободните позиции са факт, благодарение на регионалната програма за заетост, по която Общината кандидатства за поредна година. Това съобщи в предаването  „Добре дошли в Свищов“  на  Радио „Фокус“ – Велико Търново  Стоян Парашкевов, директор на Дирекция „Управление на проекти“ в Община Свищов. Кандидатите трябва да са продължително безработни, лица над 50 годишна възраст или хора до 29 години.  „Община Свищов е заявила в Дирекция „Бюро по труда“ – Свищов и е одобрена за разкриване на пет работни места, на пълен 8-часов работен ден. Заявените позиции са за общ работник – поддръжка и почистване на паркове, работник – поддръжка на пътища, общ работник – почистване на канали и наноси, затлачвания, отводняване на дерета и др. и общ работник – почистване на детски площадки, улици, тротоари, пешеходни зони и събиране на отпадъци“, поясни още Стоян Парашкевов. \r\nПланираната заетост е от 6 месеца, като дейностите се предвижда да стартират от 1 юни и да продължат до 30 ноември. Финансовите средства са осигурени от Държавния бюджет и са на обща стойност 20 030 лв. \r\nЛуиза ТРАНЧЕВА", "date": "2019.04.16", "title": "Велико Търново: Община Свищов търси  петима работници за поддръжка на пътища и почистване на различни площи"}
{"url": "http://www.focus-news.net/news/2019/04/16/2647360/podrobnosti-za-zapochvashtite-operatsii-na-patna-politsiya-shte-badat-predstaveni-na-brifing-pred-gdnp-na-17-april.html", "text": "Подробности за започващите операции на „Пътна полиция“ ще бъдат представени на брифинг пред входа на сградата на Главна дирекция „Национална полиция“ (ГДНП) от 11.00 часа на 17 април. Това съобщиха от пресцентъра на  МВР .", "date": "2019.04.16", "title": "Подробности за започващите операции на „Пътна полиция“ ще бъдат представени на брифинг пред ГДНП на 17 април"}
{"url": "http://www.focus-news.net/news/2019/04/16/2647357/vzglyad-v-evropa-nameriha-svoeobrazen-nachin-da-okazhat-natisk-varhu-gazprom.html", "text": "Европейският съюз най-накрая одобри новите ограничения за морски газопроводи от трети страни. Под прикритието на антитръстовото регулиране Брюксел налага санкции срещу „Северен поток-2“. Последиците за руския газопровод  могат да се окажат печални , а Украйна може да получи нещо, което не е очаквала, коментира руският вестник  „Взгляд“ . \r\nСъветът на Европейския съюз одобри изменения на Директивата на ЕС за газовите доставки по отношение на експлоатацията на морски газопроводи. Нейните разпоредби ще се прилагат за „Северен поток - 2“. Както следва от директивата, нови и съществуващи газопроводи от трети страни към ЕС в териториалните води на страните от ЕС ще трябва да отговарят на определени стандарти. Сега тези правила важат само за наземни газопроводи. \r\nСъществуват четири основни изисквания за „Северен поток - 2“. Първото е  разделяне на активите. Транспортирането на газ не може да се извършва от същото дружество, което произвежда и продава газ. Nord Stream 2 AG, оператор на „Северен поток - 2“, не спазва това изискване. \r\n„„Газпром“ вече е принуден да разделя своя бизнес в Европа. Някъде по-твърдо, както в балтийските държави, някъде по-нежно. Разбира се, това е неприятно, тъй като е необходимо да се преформатира проектът „Северен поток 2“. \"Газпром\" вече търси възможности за адаптация, \"каза Игор Юшков, експерт от Националната фондация за енергийна сигурност. \r\nПо време на обсъждането на измененията Германия успя да постигне тяхното смекчаване. Страната, в която се намира точката на влизане на газопровода, може да изключи проекта от действието на тези изменения. В случая със „Северен поток 2“ Германия ще може да сключи междуправителствено споразумение с Русия за изключването от газовата директива. Въпреки това то ще трябва да бъде одобрено от  Европейската комисия. \r\nКак може „Газпром“ да заобиколи това изискване? Трябва да се отбележи, че регламентите на ЕС не се отнасят за целия морски тръбопровод, а само за тази част, която преминава в териториалните води на Германия. Този дял ще трябва да бъде даден за управление  на отделно дружество - независим оператор. \r\n„Или Германия ще бъде оператор на тази секция на газопреносната система, или петте европейски компании, които участват заедно с„ Газпром “в проекта „Северен поток-2“. Те могат да създадат съвместно предприятие и да управляват именно този сегмент. Тези пет европейски компании не участват официално в Nord Stream AG 2, те нямат дялове в дружеството. Те са дали заем на \"Газпром\" и са получили като  залог всички 100% от акциите на \"Nord Stream  AG-2\", обяснява Юшков. Става дума за френската Engie, австрийската OMV, британско-холандската Royal Dutch Shell и германските Uniper и Wintershall. \r\nКоя опция е по-добра? „За Газпром ще бъде по-лесно да работи с пет европейски партньорски компании. Единственото нещо, което може да попречи на това, е проблем, който вче е възниквал : ще трябва да се получи съгласие за създаване на съвместно предприятие от антитръстовите органи на всички страни, в които се прави бизнес. Последният път полският антимонополен орган не даде такова разрешение и едва ли ще даде разрешение сега. Следователно е възможно създаването на такова съвместно предприятие да не е най-добрият вариант ”, каза източникът. \r\nВторото изискване на ЕС е да предостави достъп до „Северен поток – 2“ на трети компании. На практика това ще означава, че половината от капацитета на тръбата ще бъде празна, тъй като няма други доставчици на газ освен „Газпром“. В резултат на това Русия ще получи по-малко приходи. Това ще увеличи периода на откупуване на руските инвестиции. \r\n„Официално това е антитръстовото законодателство на ЕС, което трябва да насърчава конкуренцията. Но де факто това са санкции. Защото ако тази конкуренция не може да се осъществи реално, тогава трябва да се даде изключение от нормите на Третия енергиен пакет, което \"Газпром\" ще изисква \", смята експертът. Абсолютно същата история се случи и с газопровода „Опал“ - това е тръба, която е продължение на „Северен поток - 1“ и минава през немска територия. В продължение на много години половината от тази тръба беше неработеща поради същите изисквания на Третия енергиен пакет на ЕС. „Газпром“ трябваше да положи много усилия, за да възстанови справедливостта. \r\n„Там, където тръгва тръбата на „Опал“, няма друг газопровод, няма терминал за втечнен природен газ, затова там няма други доставчици на газ. Това означава, че не е правилно да се прилагат изискванията на Третия енергиен пакет в този случай, което беше потвърдено от арбитраж на Световната търговска организация, пред която „Газпром“ подаде жалба, ”казва Юшков. В резултат на това „Опал“ всъщност получи изключение от Третия енергиен пакет. Останалите празни мощности се предлагат за търгове, в които никой освен „Газпром“ не участва. Руската компания пое всички квоти за доставяне на газ по „Опал“. \r\n„В случая със „Северен поток 2“ ще има още по-очевидна ситуация. Европейската част на тръбопровода обикновено започва в морето. Откъде ще идват алтернативни доставчици? Възможността за конкуренция е още по-абсурдна ”, казва газовият експерт. \r\nРазбира се, „Газпром“ ще потърси същото изключение като за „Опал“. Проблемът обаче е, че в ситуацията с Опал \"Газпром\" търси това освобождаване в продължение на много години. Газопроводът е изграден през 2011 г., а достигна пълен капацитет едва през 2017 г. Ако толкова дълго време е необходимо да се търси справедливост в случая със „Северен поток 2“, тогава това ще причини големи неприятности на Газпром. На първо място, от гледна точка на преговорите за газ с Украйна. \r\n„Ако не разрешат доставката на  55 милиарда кубически метра газ, а само на 27,5 милиарда, останалите 27,5 милиарда трябва да бъдат транзитирани през Украйна. За Украйна това са допълнителни точки в процеса на преговори по новия транзитен договор от януари 2020 г. Това е допълнителен капан за „Газпром ”“, каза Юшков. „Както знаете, Русия планира след края на газовия договор да изпомпва през Украйна не повече от 15 милиарда кубически метра. Всъщност новото европейско законодателство извива ръцете на Русия - и това ще я принуди да използва все още украинската тръба“. \r\nТретото изискване е създаването на конкурентни тарифи за транспортиране на газ от германския регулатор. Това е може би най-обидното изискване. \r\n„Проблемът с тарифата е десето дело за „Газпром“. Става въпрос за тарифата за транспортиране на газ в последния участък близо до бреговете на Германия, тъй като това вече не е юрисдикция на ЕС. Германия има някои разпоредби относно начина на определяне на тези тарифи. Мисля, че „Газпром“ напълно се съгласява с методите, които съществуват в ЕС. Всички разбраха, че германските оператори ще определят тарифата за газопровода „Еугал“, ”казва Игор Юшков. \r\nЧетвъртото изискване е газопроводът да работи прозрачно, по-специално по отношение на сигурността на доставките. Какво точно означава това, не е съвсем ясно. „Неразбираемият език винаги е много опасен. Защото зад него може да се крие всичко. \r\nПоследната точка може да е причина постоянно да критикуват \"Газпром\", да го обвиняват, че създава заплаха за пазара и т.н. \r\nСамо защото \"Газпром\" работи и доставя газ на пазара и то толкова много. И това е риск и зависимост, така дайте да спрем този проект ”, коментира експертът. \r\nОсвен това и друг руски газопровод „Севрен поток-1“ може да бъдат засегнат от тези изменения. Възможно е тук да трябва да се освободи част от капацитета на тръбата, която се намира в териториалната морска зона на Германия и да се прехвърли на независим оператор. \r\nРазпространението на новите изменения върху стария проект обаче е напълно радикален сценарий. „Надявам се, че европейците разбират, че не е необходимо да избутват Русия в ъгъла, в крайна сметка тя остава най-големият доставчик на газ за Европа. Такава подигравка ще се окаже по-скъпа за Европа ”, заключава експертът.  Юлиян Марков", "date": "2019.04.16", "title": "„Взгляд“ : В Европа намериха своеобразен начин да окажат натиск върху „Газпром“"}
{"url": "http://www.focus-news.net/news/2019/04/16/2647359/blagoevgrad-tsvetni-instalatsii-se-postavyat-v-grada-za-velikden.html", "text": "И тази година Благоевград посреща Възкресение Христово със забележителна великденска украса. Това съобщиха от пресцентъра на  Общината . В момента се поставят тематични елементи, както в централна градска част, така и по кварталите в града. На различни места са обособени изключителни празнични кътове, които радват жители и гости на града за големия християнски празник. Красиви цветни композиции има на площад „Георги Измирлиев“ , пред Largo MALL, както и по кръговите кръстовища в Благоевград.  \r\nТрадиционно красив и отчетлив надпис „ЧЕСТИТО ВЪЗКРЕСЕНИЕ ХРИСТОВО“ ще посреща жители и гости на входа на Благоевград. Поздравът е изписан с червени букви, какъвто е и цветът на първото великденско яйце, символизиращ  Христовата кръв.  \r\nЗа празничното настроение допринася и арт инсталация от пеперуди в центъра на града. Предстои да бъде монтирана и традиционната арт инсталация от цветни чадъри по главната пешеходна улица, превърнала се в любима на благоевградчани.  \r\nПрез последните години градът се преобразява за всеки голям празник, с тематична украса, в резултати на креативни идеи от страна на екипа на кмета Камбитов. Освен, че създава настроение у жителите на града, това прави приятно впечатление и на гостите, които отново се връщат в Благоевград.", "date": "2019.04.16", "title": "Благоевград: Цветни  инсталации се поставят в града за Великден"}
{"url": "http://www.focus-news.net/news/2019/04/16/2647362/sport-marin-chilich-otpadna-na-tenis-turnira-v-monte-karlo.html", "text": "Поставеният под №7 в схемата Марин Чилич загуби  в три сета от Гуидо Пела и напуска турнира в Монте Карло още след първия кръг. Хърватинът спечели само втория сет и след 2 часа и 16 минути отстъпи пред играещия много силно през тази година аржентинец. Във втория кръг Гуидо Пела ще срещне Стан Вавринка или Марко Чекинато.", "date": "2019.04.16", "title": "Спорт: Марин Чилич отпадна на тенис турнира в Монте Карло"}
{"url": "http://www.focus-news.net/news/2019/04/16/2647361/sofiya-mobilen-punkt-shte-sabira-opasni-otpadatsi-v-rayonite-oborishte-izgrev-i-mladost-ot-18-do-20-april.html", "text": "От 18 до 20 април 2019 г.  ще се проведе тридневна кампания за разделно събиране на опасни отпадъци от домакинствата в три столични района - „Оборище“, „Изгрев“ и „Младост“. Това съобщиха от пресцентъра на  Столична община .  \r\nМобилният пункт ще бъде разположен от 8.30 до 14.30 часа в: \r\n- Район „Оборище“- на 18 април,  четвъртък – бул. „Янко Сакъзов“- на входа на парк „Заимов“, срещу ул. „Васил Априлов“;  \r\n- Район „Изгрев“ - на 19 април, петък – жк. „Дианабад“, ул. „Васил Калчев“ и ул. „Владимир Трендафилов“, пред магазин Т Маркет; \r\n- Район „Младост“- на 20 април , събота  - жк. „Младост“ 1, бул. „Андрей Сахаров“, на паркинга пред магазин CHINA CITY (между бл. 44 и бл. 45).  \r\nГражданите ще могат да предават безвъзмездно следните опасни отпадъци, образувани от домакинствата: \r\n- Живак и живаксъдържащи уреди (живачни термометри, прекъсвачи и други подобни); \r\n- Лакове и бояджийски материали; \r\n- Домакински препарати и химикали; \r\n- Мастила и замърсени опаковки; \r\n- Фармацевтични продукти (лекарства с изтекъл срок на годност. \r\nСистемата за събиране на опасни отпадъци от домакинствата се прилага в София от началото на 2012 г. и е плод на съвместните усилия на Столична община и БалБок Инженеринг АД.", "date": "2019.04.16", "title": "София: Мобилен пункт ще събира опасни отпадъци в районите „Оборище“, „Изгрев“ и „Младост\" от 18 до 20 април"}
{"url": "http://www.focus-news.net/news/2019/04/16/2647364/sofiya-zapochva-devetoto-izdanie-na-sofiya-hartien-art-fest.html", "text": "Започва деветото издание на \"София Хартиен Арт Фест\". Това съобщиха от пресцентъра на Столична община. \"София Хартиен Арт Фест\" е част от Календара на културните събития на Столична община за 2019 г. \"София Хартиен Арт Фест\" ще продължи от 16 април до 26 май. Създател и организатор на феста е Фондация „Аматерас”. Съорганизатори са Посолство на Ф.Р. Бразилия в България, Галерия \"Сан Стефано\" и Българо-бразилския културен институт.  \r\nКонцепцията на тазгодишното издание на \"София Хартиен Арт Фест\" (СХАФ) включва гостуващи експозиции от различни точки на света, български и чуждестранни самостоятелни проекти, дебюти, състезания, демонстрации, презентации и анонси за предстоящи дългосрочни обменни проекти, съвместно с партниращи чуждестранни организации. Събитието включва 7 експозиции в 5 локации и програма от съпътстващи събития. \r\nПрограмата ще бъде открита с експозиция ГЛОБАЛЕН СВЯТ „Десет автори. Десет визии”, в галерия \"Сан Стефано\", ул. \"Сан Стефано\" №22, на 16 април (вторник) от 18.30 ч. Повече информация ще намерите на: http://artsofia.bg/bg/events/2019/04/16/deveto-izdanie-na-sofija-hartien-art-fest", "date": "2019.04.16", "title": "София: Започва деветото издание на \"София Хартиен Арт Фест\""}
{"url": "http://www.focus-news.net/news/2019/04/16/2647367/sofiya-rayon-oborishte-otbelyazva-svoya-traditsionen-praznik-na-19-april.html", "text": "Район „Оборище“ в София отбелязва своя традиционен празник на 19 април 2019 г. Това съобщиха от пресцентъра на  Столична община . \r\nПрограмата включва тържествено шествие и поднасяне на цветя пред паметника на Васил Левски, концерт в парка „Заимов“, тенис турнир за купата на Район „Оборище” – Oborishte Open, и пролетна изложба на детското и ученическото творчество.", "date": "2019.04.16", "title": "София: Район „Оборище“ отбелязва своя традиционен празник на 19 април"}
{"url": "http://www.focus-news.net/news/2019/04/16/2647365/kathimerini-gratskite-feriboti-shte-stachkuvat-na-1-may.html", "text": "Профсъюзът на гръцките пристанищни работници във вторник обяви 24-часова стачка за Деня на труда, която започва точно 1 минута след полунощ на 1 май, пише електронното издание на гръцкия вестник  Kathimerini . \r\n„Въпреки постоянния натиск и протести, както и съответните гаранции от страна на властите, проблемите ни не са решени, а продължават да се трупат всеки ден“, се казва в съобщението на профсъюза. \r\nЦитират се оплаквания относно пенсиите, колективното трудово договаряне и конкретно проблемите на социалноосигурителните фондове. \r\nВ резултат на тази акция няма да има фериботни услуги до и от гръцките острови по време на Деня на труда, който много от туристите се надяват да свържат с дългия великденски уикенд.  Юлиян Марков", "date": "2019.04.16", "title": "Kathimerini: Гръцките фериботи ще стачкуват на 1 май"}
{"url": "http://www.focus-news.net/news/2019/04/16/2647370/pregled-na-mezhdunarodnite-novini-do-18-chasa-agentsiya-fokus.html", "text": "Най-малко 174 души са загинали, а 756 са ранени по време на сраженията в Либия. Това съобщи във вторник в социалната мрежа „Туитър“  либийският клон на Световната здравна организация (СЗО), цитиран от  TACC . \r\nДосега се съобщаваше за  около 147 мъртви и 614 ранени. \"Броят на жертвите в резултат на сраженията в Либия вече нарасна на 174 души, други 756 бяха ранени. СЗО изпрати допълнителни екипи от хирурзи, за да помогнат на болниците\", се казва в доклада. \r\nВ момента в Либия има две правителства: правителството на националното съгласие на министър-председателя Фаез Сарадж в Триполи, признато от международната общност, и временния кабинет на министрите на Абдула Абдуррахман ал-Тани, действащ в източната част на страната заедно с избрания парламент и подкрепен от Либийската национална армия (ЛНА). \r\nНа 4 април командирът на ЛНА Халифа Хафтар обяви началото на атака срещу Триполи. Сарадж даде заповед на всички военни единици под негов контрол да бъдат готови за отбрана. Сега битките се водят в покрайнините на столицата. \r\n*** Вчера съдът в Москва осъди пенсиониран норвежки граничен служител по обвиненията в шпионаж на 14 години затвор, предава  AFP . \r\n63-годишният Фроде Берг беше задържан в Москва през 2017 г. след операция на Федералната служба за сигурност. Той получи обвинение, че е шпионирал ядрените подводници на страната. \r\nСъдия Андрей Суворов от Московския градски съд констатира, че Берг е виновен за шпионаж и е осъден на 14 години затвор при строг режим в наказателна колония. \r\nТова е единственият път, когато заседанието беше открито за медиите и много подробности по случая остават неясни. Руските прокурори са обвинили Берг, че шпионира атомните подводници на страната. \r\nПрез декември бивш руски полицейски служител беше обвинен, че е предал на Берг данни за руския флот и получи 13-годишна присъда. \r\nБерг е признал, че е действал няколко пъти като куриер на норвежкото разузнаване, но заяви, че смята, че е носил само пари. \r\nЕкипът на защитата заяви, че се надяват с дипломатически усилия да убедят руския президент Владимир Путин да подпише президентско помилване, за да може Берг да бъде освободен и да се върне у дома. \r\n*** По-малко от половин час продължи разпитът на бившия председател на парламента и настоящи депутат Трайко Веляновски, който беше призован тази сутрин за разпит пред ръководителя на Прокуратурата за организирана престъпност и корупция Вилма Русковска за участието му в събитията от  27 април 2017 година, съобщи македонският телевизионен канaл  “Канал 5“ . \r\nОт Прокуратурата съобщиха, че Веляновски е запазил мълчание , защото иска първо да провери доказателствата. \r\nСлед разпита Веляновски потвърди пред журналистите, че не е говорил пред прокурора. \r\nБившият председател на парламента е обвинен, че е един от организаторите на атаките на 27 април, заедно с Никола Груевски, Миле Янакиевски, Спиро Ристовски, Никола Босковски и Владимир Атанасовски. \r\nТрайко Веляноски е единственият заподозрян в организирането на нападението от 27 април, който е действащ депутат, заради което не му е наложена мярка за задържане поради парламентарен имунитет. \r\nСпоред експертизата на мобилния му телефон е установено, че както преди, така и на 27 април, Веляновски е комуникирал чрез SMS-и с Никола Груевски и членове от партията. \r\nЗаподозреният Спиро Ристовски е задържан в затвора в Шуто Оризари втори месец, докато Янакиевски се намира под домашен арест. За това престъпление, най-дълго от всички заподозрени, е задържан  бившият директор на Управлението за сигурност и разузнаване Владимир Атанасовски - повече от четири месеца. Неговият адвокат вече обяви, че заради продължителното задържане и неоснователните аргументи за същото, той е подал жалба до  Международния съд по правата на човека в Страсбург. \r\n*** В голямо телевизионно интервю в понеделник премиерът Алексис Ципрас повтори намерението си правителството да завърши четиригодишния си мандат, който приключва през октомври, като заяви, че това е „стратегически избор“, цитира думите му електронното издание на гръцкия вестник  Kathimerini . \r\nВ интервюто той обеща допълнителни мерки за „разхлабване на коланите“ с постоянен характер, като подчерта, че нито едно правителство на СИРИЗА няма да позволи намаляване на данъчния праг, планирано за  2020 година. \r\nИнтервюто с телевизия Antenna беше проведено на фона на предстоящите европейски и местни избори следващия месец, а проучванията на общественото мнение показват двуцифрена разлика с опозиционната партия „Нова Демокрация“. \r\nГоворейки за проучванията на общественото мнение, той каза, че те не отразяват истинската картина и заяви, че има „тиха вълна“, която ще определи резултата от изборите. \r\nПо отношение на критиките, че центъра на Атина е обхванат от анархия, Ципрас признава, че ситуацията в квартал „Екзархия“ се е влошила през годините, но проблемите изискват цялостен план за решаването им. \r\nЦипрас отново защити Договора от Преспа със Северна Македония, който според проучванията е навредил на популярността на управляващата партия СИРИЗА - настоявайки, че сделката е от историческо значение и е подобрила международния имидж на Гърция. \r\nКато се имат предвид тези ползи за Гърция, каза той, не може да допусне политическата цена да спре него и неговото правителство да продължат спазването на Споразумението. \r\n*** Урната с тленните останки на Миряна Маркович ще бъде положена в събота в сръбския град Пожаревац редом до гроба на съпруга й Слободан Милошевич, бивш президент на Сърбия и Съюзна република Югославия. \r\nСинът им Марко Милошевич потвърди тази информация за телевизия „Брача Карич“, като каза, че ще изпълни последното желание на Миряна Маркович \"да почива под липата до съпруга си\". \r\nМиряна Маркович почина на 15 април на 77-годишна възраст в болница в Русия. \r\nТя напусна Сърбия през 2003 година и получи политическо убежище в Русия през 2006 година, след като сръбските съдебни власти издадоха заповед за арест за злоупотреби при разпределението на държавни апартаменти през 2000 година, припомня агенцията. \r\n*** Профсъюзът на гръцките пристанищни работници във вторник обяви 24-часова стачка за Деня на труда, която започва точно 1 минута след полунощ на 1 май, пише електронното издание на гръцкия вестник  Kathimerini . \r\n„Въпреки постоянния натиск и протести, както и съответните гаранции от страна на властите, проблемите ни не са нерешени, а продължават да се трупат всеки ден“, се казва в съобщението на профсъюза. \r\nЦитират се оплаквания относно пенсиите, колективното трудово договаряне и конкретно проблемите на социалноосигурителните фондове. \r\nВ резултат на тази акция няма да има фериботни услуги до и от гръцките острови по време на Деня на труда, който много от туристите се надяват да свържат с дългия великденски уикенд.", "date": "2019.04.16", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/04/16/2647369/vidin-v-belogradchik-shte-bade-predstavena-izlozhba-po-povod-130-godini-ot-formirane-na-15-ti-pehoten-lomski-polk-i-150-godini-ot-rozhdenieto-na-polk-stefan-iliev.html", "text": "На 23 април 2019 г. от 17.15 ч. в художествена галерия „Вълчо Вълчев“ в Белоградчик ще бъде представена изложбата „15-ти пехотен Ломски полк и полковник Стефан Илиев“, съобщиха  организаторите.   Събитието е по повод 130 години от формирането полка и 150 години от рождението на полк. Илиев. Изложбата е организирана от Община Белоградчик, Исторически музей – Белоградчик и правнучката на полк. Стефан Илиев Емилия Кожухарова. Съорганизатори на събитието са: Държавен военноисторически архив – Велико Търново, Държавен архив – Видин, Регионален исторически музей – Видин, Исторически музей – Лом и Регионален исторически музей – Плевен.  Стефан Илиев Илиев е роден на 29 юни 1869 г. във Видин. Полк. Илиев е възпитаник на Военното на Негово Величество училище в София. Войнският му път започва в 3-ти пехотен  Бдински полк, след това преминава през 6-та пехотна Бдинска дивизия, 1-ва пехотна Софийска дивизия и завършва с командването му на на 15-ти пехотен Ломски полк. Участва в двете Балкански и войни и в Първата световна война. Полк. Стефан Илиев загива геройски начело на контраатака на 26 март 1917 в битката за позицията на Червената стена край град Битоля. Погребан е с военни почести в двора на църквата „Благовещение Богородично“ в Прилеп. Посмъртно е награден с Военен орден „За храброст“ IV степен, 2 клас.", "date": "2019.04.16", "title": "Видин: В Белоградчик ще бъде представена изложба по повод 130 години от формиране на 15-ти пехотен Ломски полк и 150 години от рождението на полк. Стефан Илиев"}
{"url": "http://www.focus-news.net/news/2019/04/16/2647366/plovdiv-zapochna-rekonstruktsiyata-na-ulitsa-dimitar-rizov-v-rayon-trakiya.html", "text": "Започна реконструкцията на улица „Димитър Ризов“ в район „Тракия“ в Пловдив, съобщи за  Радио „Фокус“-Пловдив  районният кмет Костадин Димитров. Пътната артерия е продължение на новия булевард „Проф. Цветан Лазаров“, пресича булевард „Освобождение“ и излиза на бул. „Съединение“ в района на училище „Свети Седмочисленици“. Рехабилитацията обхваща участък от около 4500 квадратни метра. Обектът се изпълнява с финансиране от бюджета на Община Пловдив. По време на ремонта отсечката ще бъде фрезована, а след това предстои полагането на два слоя нов асфалт. „С реконструкцията на пътя, по който се движат и автобуси от масовия градски транспорт, ще бъде решен голям проблем, тъй като особено след есенно-зимния сезон се отваряха много неравности и се налагаше периодично да извършваме частичен ремонт“, коментира кметът на „Тракия“ Костадин Димитров. Той благодари на кмета на Пловдив инж. Иван Тотев за включването на улица „Димитър Ризов“ в капиталовата програма на Общината. \r\nУчастъкът не е затворен, създадена е временна организация  на движението.", "date": "2019.04.16", "title": "Пловдив: Започна реконструкцията на улица „Димитър Ризов“ в район „Тракия“"}
{"url": "http://www.focus-news.net/news/2019/04/16/2647368/ombudsmanat-maya-manolova-shte-podkrepi-protesta-na-meditsinskite-spetsialisti-v-burgas-i-shte-se-sreshtne-s-granicharite-sadeni-v-turtsiya.html", "text": "На 17 април 2019 г. по покана на специалистите по здравни грижи от гр. Бургас омбудсманът Мая Манолова ще подкрепи протеста им, който ще се състои от 12.00 часа пред сградата на УМБАЛ-Бургас АД. Това съобщиха от  пресофиса на омбудсмана.  „Каним Ви да присъствате на един от ежедневните ни протести и да ни подкрепите в исканията ни за по-достойни условия на труд и адекватно заплащане“, пишат до Манолова медицински сестри, клинични лаборанти, рентгенови лаборанти, акушерки, рехабилитатори и др. \r\nПо-късно омбудсманът ще се срещне с граничарите, съдени в Турция за убийството на турски рибар-бракониер през 2008 г. У нас наказателното производство срещу вече бившите граничари отдавна е прекратено и те са оневинени, а през 2014 г. Европейският съд по правата на човека в Страсбург също обявява случая за нещастен инцидент.", "date": "2019.04.16", "title": "Омбудсманът Мая Манолова ще подкрепи протеста на медицинските специалисти в Бургас и ще се срещне с граничарите, съдени в Турция"}
{"url": "http://www.focus-news.net/news/2019/04/16/2647371/", "text": "2,7 млн. лева са инвестирани в изграждане на канализационна мрежа в град Батановци, община Перник. Това каза в интервю за предаването „Перничани-потомците на Кракра“ на  Радио „Фокус“  кметът на Батановци Радослав Банчев. Средствата са осигурени от Предприятието за управление на дейностите по опазване на околната среда. Кметът Радослав Банчев изрази благодарност към кмета на Община Перник д-р Вяра Церовска, която е откликнала на проблема на жителите на населеното място, свързан с липсата на канализация. Радослав Банчев обясни, че в два квартала на града - „Делниче” и „Бор”, вече има изградена канализационна мрежа, която обезпечава нормалното отвеждане на отпадъчните води на около 300 домакинства. В кв. „Делниче” се подменя и част от водопровода, допълни кметът. Изпълнението на дейностите по изграждане на канализационна мрежа продължават, като предстои изграждането на канализация на още две улици, за да се завърши целият град. По отношение на пътната инфраструктура Радослав Банчев посочи, че администрацията се старае да поддържа улиците и всяка година се прави изкърпване на дупките, отворили се през зимния сезон. През следващите месеци усилията на местната власт ще бъдат насочени и към осигуряването на допълнителни контейнери за смет. Радослав Банчев коментира, че училището, детската градина и читалището в града са с добра материална база и функционират нормално. Повечето млади хора търсят препитание в големите градове София и Перник, които са близо до  Батановци. През последните години се наблюдава и засилен интерес към къщи и земи в региона, каза още кметът. Радослав Банчев обясни, че при последното преброяване жителите на града са били около 2 300, а сега през летните месеци са повече от 3 000. Градът има потенциал и за развитие на туризъм. През 2019-та се навършват 45 години от обявяването на Батановци за град, припомни Радослав Банчев. \r\nРосица АНГЕЛОВА", "date": "2019.04.16", "title": "Радослав Банчев, кмет на Батановци: 2,7 млн. лева са инвестирани в изграждането на канализация в града"}
{"url": "http://www.focus-news.net/news/2019/04/16/2647374/burgas-patnata-obstanovka-v-oblastta-e-normalna.html", "text": "Пътната обстановка в област Бургас е нормална. Това съобщиха за  Радио „Фокус“ – Бургас  от Областно пътно управление – Бургас. Пътищата навсякъде в областта са сухи и нормално проходими. До 30 юни е в сила ограничение за движението по пътя Трояново – Айтос от км 23+900 до км 25+100, където се извършват довършителни дейности свързани с работа по банкети, поставяне на мантинели, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Посочените пътни участъци са сигнализирани с пътни знаци.  \r\nНатоварен е трафикът в град Бургас. Движението от ж. к. „Меден Рудник“ към центъра на града се извършва със затруднение заради ремонта на бул. „Захари Стоянов“ в комплекса. Има колони от автомобили. По бул. „Тодор Александров“ също има задръстване и автомобилите се придвижват изключително трудно. В центъра на града движението също е натоварено. Интензивен е автомобилният трафик и на кръстовището между ул. „Индустриална“ и „Спортна“. \r\nДеница ДИМИТРОВА", "date": "2019.04.16", "title": "Бургас: Пътната обстановка в областта е нормална"}
{"url": "http://www.focus-news.net/news/2019/04/16/2647377/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е с разкъсана облачност, без валежи, а температурите са положителни. Пътните настилки са предимно сухи, мокри участъци има по усойните места в планината. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През деня не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nДвижението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности, като на места се преминава след изчакване. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.16", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2019/04/16/2647341/veliko-tarnovo-izlozhbata-dnevnitsite-na-narodnoto-sabranie-e-predstavena-v-narodno-chitalishte-nadezhda-1869.html", "text": "Изложбата „Дневниците на Народното събрание“ е представена в Народно читалище (НЧ) „Надежда – 1869“ във Велико Търново, предаде репортер на  Радио „Фокус“ – Велико Търново . Експозицията бе официално открита вчера във фоайето на читалището,в навечерието на честването на 140-та годишнина от Учредителното събрание и приемането на Търновската конституция. \r\nНЧ „Надежда 1869“ пази общо 155 тома от стенографските дневници на Народното събрание. За първи път пред обществеността са представени дневниците на обикновеното Народно събрание, три дневника на Петото Велико народно събрание от 1911 година и на Шестото Велико народно събрание от 1946 – 1948 година. Тези томове са дарени на читалищната библиотека от търновеца Димо Кьорчев – писател, публицист и народен представител в два периода – 1914 – 1919 и 1923 – 1928 година. Във фоайето на читалището са подредени и 12 табла, на които са представени интересни реплики, изказвания и текстове от закони. \r\nИзложбата „Дневниците на Народното събрание“ е част от програмата на читалището за отбелязване на 150 години от неговото създаване. \r\nНадежда КРЪСТЕВА", "date": "2019.04.16", "title": "Велико Търново: Изложбата „Дневниците на Народното събрание“ е представена в Народно читалище „Надежда – 1869“"}
{"url": "http://www.focus-news.net/news/2019/04/16/2647375/predstoyashti-mezhdunarodni-sabitiya-za-17-april-agentsiya-fokus.html", "text": "***  Парламентарни избори в Индонезия \r\n***  Германският министър на търговията обявява прогнозите за икономически растеж през пролетта \r\n***  Апелативният съд  решава за репарациите на наследниците на роби \r\n***  САЩ публикува месечните данните за търговския баланс \r\n***  Заседание на Съвета за сигурност на ООН ще обсъди обстановката в Судан след военния преврат \r\n***  Съветникът по националната сигурност Джон Болтън ще говори за Куба, Венецуела и Никарагуа \r\n***  Палестинците отбелязват Деня на затворниците \r\n***  Израел обявява резултатите от проведените на 9 април парламентарни избори", "date": "2019.04.16", "title": "Предстоящи международни събития за  17 април  (Агенция \"Фокус\")"}
{"url": "http://www.focus-news.net/news/2019/04/16/2647372/", "text": "За пореден път Перник стана трибуна на младите хора и даде възможност на всеки да изрази позиция и мнение по въпроси, които са свързани не само с развитието на нашите райони, но и на България, и Европа като цяло. Това каза в интервю за предаването „Перничани-потомците на Кракра“ на  Радио „Фокус“  Александър Александров, Областен координатор на младежката структура на ПП ГЕРБ в Перник, по повод 18-тата Национална среща на детските и младежките съвети и парламенти, която се проведе в града. Над 60 представители на ученически и младежки структури от 15 града в България се включиха във форума и обсъждаха темата „Културно богатство“, допълни Александър Александров. „Този форум показа, че градът е един страхотен домакин на такъв тип срещи.  Форумът премина под мотото „Културно богатство“, което се вписа изключително добре, тъй като индустриалният град притежава и много културни дадености. Младите хора обсъдиха теми от различно естество, стигнаха до консенсус и се споразумяха да проведат редица инициативи в национален мащаб, всеки в своите градове. Предстои да станем свидетели на действия на млади хора, обединени около идеята да допринасят за благото и за развитието на нашата страна“, допълни Александър Александров. \r\nРосица АНГЕЛОВА", "date": "2019.04.16", "title": "Александър Александров, МГЕРБ – Перник: За пореден път градът стана трибуна на младите хора"}
{"url": "http://www.focus-news.net/news/2019/04/16/2647376/predstoyashti-sabitiya-v-stranata-za-17-april-agentsiya-fokus.html", "text": "*** \r\nОт 16.00 часа в салона на Съюза на юристите в България ще се състои тържествено събрание по случай Деня на Конституцията и юриста. На събитието ще присъства и вицепрезидентът Илияна Йотова. \r\n*** \r\nОт 13.00 часа ще се проведе заседание на Народното събрание. \r\n*** \r\nОт 10.00 часа ще започне правителственото заседание на Министерския съвет. \r\n*** \r\nОт 10.00 часа в Зала 8 на НДК министерството на културата организира широка обществена дискусия за изработването на окончателен проект на Стратегия за развитие на културата 2019 - 2029 г. Дискусията по същество, която започва в 13.00 ч., е посветена на темата „Културно наследство и визуални изкуства“. \r\n*** \r\nОт 9.00 часа 9 състав на Специализирания наказателен съд ще гледа делото срещу Илия Ст., Александър В., Калоян Д. и др., обвинени в организиране и ръководене на престъпна група.  \r\n*** \r\nОт 9.30 часа 2 състав на Специализирания наказателен съд ще гледа делото срещу Богдан К., Александър Щ. и Цветомир В., обвинени в организиране и ръководене на престъпна група.  \r\n*** \r\nОт 9.30 часа 4 състав на Специализирания наказателен съд ще гледа делото срещу Бехчет А., Емил Б. и др. обвинени в организиране и ръководене на престъпна група.  \r\n*** \r\nВ 10.00 часа в сградата на КЕВР ще се проведе открито заседание, на което ще бъде обсъден доклад за одобряване на бизнес план за развитие на „ВиК Паничище“ ЕООД, гр. Сапарева баня, както и за утвърждаване на цените на ВиК услугите.  \r\n*** \r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на престъпна група.  \r\n*** \r\nОт 10.00 часа 13 състав на Специализирания наказателен съд ще гледа делото срещу Бисер П. и Никола Ст., обвинени в организиране и ръководене на престъпна група.  \r\n*** \r\nОт 10.00 часа 5 състав на Специализирания наказателен съд ще гледа делото срещу Васил Р., обвинен в организиране и ръководене на престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Страхил Г., обвинен в организиране и ръководене на престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Димо К. и Стефан Ст. обвинени в участие в организирана престъпна група.  \r\n*** \r\nОт 11.00 часа пред входа на ГД „Национална полиция“ ще се състои брифинг, на който ще бъдат дадени подробности за започващите операции на „Пътна полиция“.  \r\n*** \r\nОт 11.00 часа зам.-кметът на София Дончо Барбалов ще провери изпълнението на ремонтни дейности по бул. „Арсеналски“.  \r\n*** \r\nОт 11.00 часа 14 състав на Специализирания наказателен съд ще гледа делото срещу Петър Дз., Милко В. и др., обвинени в организиране и ръководене на престъпна група.  \r\n*** \r\nОт 11.00 часа 17 състав на Специализирания наказателен съд ще гледа делото срещу Валентин Хр., Николай И. и др., обвинени в организиране и ръководене на престъпна група.  \r\n*** \r\nОт 11.00 часа в пресклуба на БТА Асоциацията на лекарите по физикална и рехабилитационна медицина ще даде пресконференция на тема „Кинезитерапевтите искат изравняване на статута им с този на лекарите покрай протеста на медицинските сестри“.  \r\n*** \r\nОт 12.30 часа в Ротондата на Министерството на образованието и науката заместник-министър Карина Ангелиева ще награди победителите в Националния конкурс „Млади таланти“ 2019 г. \r\n*** \r\nОт 12.45 часа в конферентна зала „Зала 1“, хотел Парк хотел „Витоша“,  ще се състои пресконференция на тема: „Амбулаторна процедура 38 – възможности и предизвикателства“. \r\n*** \r\nОт 13.00 часа в Гранд Хотел София ще се състои Първи форум „Отговорни производители. Качеството преди всичко - храни и напитки“.  \r\n*** \r\nОт 13.30 часа в заседателната сграда на Висшия съдебен съвет ще се проведе заседание на Прокурорската колегия.  \r\n*** \r\nОт 13.30 часа 7 състав на Специализирания наказателен съд ще гледа делото срещу Румяна Ч., престъпление по служба.  \r\n*** \r\nОт 14.00 часа 17 състав на Специализирания наказателен съд ще гледа делото срещу Петър П., Станислав М. и др., обвинени в организиране и ръководене на престъпна група.  \r\n*** \r\nОт 14.00 часа 13 състав на Специализирания наказателен съд ще гледа делото срещу Борис А., Данаил П., обвинени в организиране и ръководене на престъпна група.  \r\n*** \r\nОт 14.00 часа в Централния военен клуб в София ще ес състои международната конференция „Изграждане на кибер-устойчиво общество. Какво може да направим повече за сигурността на децата и младите хора в интернет?“ \r\n*** \r\nОт 16.00 часа в Мраморното фоайе на Столична библиотека ще бъде открит благотворителния Великденски базар „Деца даряват на деца“. \r\n*** \r\nОт 17.00 часа в Експо Баня София (Expo Bath Sofia), бул. „Княгиня Мария Луиза“ №16, ще се проведе семинар на тема \"Спекулативен дизайн\". \r\n*** \r\nОт 17.00 часа в галерията на ул. „Три уши“ ще бъде открито пролетно изложение по повод Цветница и Великден.  \r\n*** \r\nОт 18.00 часа в Литературния клуб на Библиотеката на София ще бъде отбелязан Международният ден на хайку поезията. \r\n*** \r\nОт 18.00 часа в Градска художествена галерия ще бъде представена Книгата „Яворов и морето“. \r\n*** \r\nОт 18.00 часа в Галерия-книжарница \"София Прес\", ул. \"Славянска\" 29, ще се състои премиерата на книгатата \"Бягство от Крим\" от писателя Светослав Нахум. \r\n*** \r\nОт 18.00 часа в Софийската градска художествена галерия ще бъде представен проекта „Терен Медея“. \r\n*** \r\nОт 18.00 часа в библиотеката на Гьоте-институт юношите над 16-годишна възраст могат да се включат в занимателна вечер с игри на немски език и да изпробват очилата за виртуална реалност на института. \r\n*** \r\nОт 18.00 часа в ресторант „Астор – Магически театър“ ще се състои премиерата на книгата „Принудено и непринудено“.  \r\n*** \r\nОт 18.30 часа в Театрална зала на СУ ще се състои представянето на книгата „Кратки разкази за недружелюбни момичета”. \r\n*** \r\nОт 18.30 часа в Ларгото ще се състои концерт на Софийския духов оркестър с диригент Васил Делиев и Танцов ансамбъл „Средец“.  \r\n*** \r\nОт 19.00 часа в Гьоте-институт ще се състои вторият от пет клавирни концерта с Шубертови сонати  на Венета Нейнска. \r\n*** \r\nОт 19.00 часа в Балната зала на Военния клуб за десета поредна година ще бъдат раздадени наградите за полет в изкуството „Стоян Камбарев“.  \r\n*** \r\nОт 19.30 часа в ДНК-пространство за съвременен танц и пърформанс Марион Дърова ще представи най-новия си спектакъл „Машина за омраза“. \r\n*** \r\nОт 20.00 часа в Sofia Live Club  жаз певицата Мирослава Кацарова поставя началото на новия си концертен проект Electronic Dreams. \r\n*** \r\nОт 11.00 часа, в двора на ДГ Зорница – първа копка на дейностите по Проект: „Образователна инфраструктура“ – обновяване и внедряване на мерки за енергийна ефективност на сградите на детски градини, модернизация на училища и рехабилитация на дворните им пространства“, финансиран по Оперативна програма „Региони в растеж 2014-2020“. \r\n*** \r\nОт 10.00 часа до 12.30 часа на паркинга на ул. „Свобода“ и „Симеон Радев“ ще бъде разположен мобилен пункт за събиране и извозване на битови отпадъци. От 13.00 часа до 16.00 часа мобилния пункт ще се намира в жк. „Струмско“ на уширението на улица „Битоля“ срещу магазин „Звезден рай“. \r\n*** \r\nОт 10.30 часа във фоайето на Учебен корпус №  1 (етаж 1) проф. Цочо Бояджиев ще представи фотоизложба. От 11.00 часа в зала 114 той ще изнесе лекция на тема „Истината във фотографията“. \r\n*** \r\nВ 12.00 часа в Американския университет в България (АУБ) президентът Росен Плевнелиев ще даде старт на втората поредна симулация „Модел Република България“. \r\n*** \r\nОт 18.00 часа във Военен клуб-Благоевград ще се състои лекция на тема „Светия Престол и българите от Възраждането до днес“.  \r\n***   \r\nОт 12.00 часа пред сградата на УМБАЛ „Бургас“ омбудсманът Мая Манолова ще подкрепи протеста на специалистите по здравни грижи. По-късно омбудсманът ще се срещне с граничарите, съдени в Турция за убийството на турски рибар-бракониер през 2008 г.  \r\n*** \r\nОт 14.30 часа в офиса на ПП АБВ Бургас (к-с \"Лазур\" блок 144) ще се проведе пресконференция с участието на Областния председател Антон Коджабашев и Общинския председател адв. Георги Сталев.  \r\n*** \r\nОт 10.00 часа в стаята на общинския съветник в Община Варна ще се проведат консултации за сформиране на съставите на секционните избирателни комисии (СИК) за провеждането на избори за членове на Европейския парламент от Република България на 26-ти май 2019 г.   \r\n*** \r\nОт 10.00 часа студенти от Икономически университет – Варна, специалност „Съдебна администрация“, ще посетят Варненския окръжен съд и Окръжната прокуратура. Те ще се запознаят с работата на съдебните администрации. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 Милена Димова, председател на комисията „Структури и общинска администрация” към ОбС, ще приема граждани. \r\n*** \r\nПресконференция от 17.00 часа в зала \"Пресцентър\" на ФКЦ председателят на СДС Румен Христов заедно с Александър Йорданов и главният секретар на СДС Илия Лазаров, които са кандидати за евродепутати в общата листа на ГЕРБ и СДС, ще дадат пресконференция. Преди това в програмата е предвидена среща с ръководството на СДС-Варна, в централата на партията на бул. „Княз Борис I“ 46 от 16 ч.  \r\n***  \r\nОт 12.30 часа в Регионално управление на образованието ще бъде открита  Великденска изложба с изделия и рисунки на учениците, работещи в творчески практико-приложни клубове и групи по извънкласни дейности. \r\n*** \r\nОт 11.00 ч. в заседателната зала на 6 ет. в сградата на Община Видин кметът Огнян Ценков ще поздрави състезателките по волейбол от ППМГ \"Екзарх Антим I\", които се класираха на шесто място на Световните ученически игри в гр. Пореч, Хърватия. \r\n*** \r\nОт 17.30 часа в салона на Читалище „Цвят-1870“ ще бъде представен сборникът „Митрополит Неофит Видински – велик духовен водач“. \r\n*** \r\nОт 18.00 часа в Градската концертна зала с голям концерт, за трета поредна година, Община Враца ще се включи в Националната инициатива „България пее“. \r\n*** \r\nОт 10.30 часа на бул. „Република“ до спирка Роза кметът на Гълъбово Николай Тонев и директорът ТЕЦ „КонтурГлобал Марица Изток 3“ Алесандро Морето ще открият официално новият спортен комплекс „Енергия“. \r\n*** \r\nОт 10.00 часа в Държавен куклен театър „Дора Габе“ ще се състоят куклени спектакли „Жабокът и слънчевата дъщеря“. \r\n*** \r\nОт 11.30 часа в Народно читалище  „Йордан Йовков – 1870 г.“, Мултифункционална зала в „Център по минералогия“, ще се състои Маратон на четенето – „Патиланско царство“ от Ран Босилек. \r\n*** \r\nОт 18.00 часа в Огледална зала „Нели Божкова световноизвестният пианист Иван Янъков ще изнесе концерт. \r\n*** \r\nОт 18.30 часа в Огледална зала „Нели Божкова“ ще се състои Клавирен рецитал на Иван Янъков. \r\n*** \r\nОт 18.30 часа в Кафене „Стария Добрич“ ще се състои Кинофестивал „Не/Възможното образование“. \r\n*** \r\nОт 19.00 часа в Драматичен театър „Йордан Йовков“ ще се проведе Спектакъл „Любовен пилотаж“ от Марк Камолети. \r\n***   \r\nОт 10.00 часа в заседателната зала на община Каспичан ще се проведат консултации са състава на секционните избирателни комисии на територията на общината, във връзка с изборите за ЕП на 26 май.  \r\n*** \r\nОт 17.30 часа в Читалня „Изкуство“ на Регионалната библиотека ще се състои премиера на поетичната книга на Добромир Банев „Любов до синьо”. \r\n*** \r\nОт 17.00 часа в отдел „Изкуство” ще бъде представена книгата на доцент Сандю Бешев – „България на крачка от Хималайската корона”. \r\n*** \r\nОт 11.00 часа в сградата на Община Пазарджик ще бъдат обявени трите най-активни училища в Пазарджишко в кампанията „Рециклиращо предизвикателство“. \r\n*** \r\nОт 17.00 часа в къща музей „Константин Величков“ към Регионален исторически музей – Пазарджик, ще бъде открита гостуващата изложба на Националния литературен музей „В търсене на хармонията“. \r\n*** \r\nОт 15.00 часа в заседателната зала на Община Перник ще се проведат консултациите с политическите партии и коалиции за квотно разпределение на състава и ръководството на СИК на територията на общината при провеждането на изборите за членове на Европейския парламент на Р България на 26 май.  \r\n*** \r\nОт 15.00 часа в Общинския младежки дом – Мошино ще се състоят отворени врати на школата по керамика.  \r\n*** \r\nОт 18.00 часа в Музикално фоайе,  Дворец на културата, ще се състои Концерт на Академичен хор и диригенти от НМА ”Проф. Панчо Владигеров”,  с  участието на музиканти от КО”Орфей”. \r\n*** \r\nОт 10.30 часа, 1 зала, Окръжен съд ще гледа делото срещу подсъдимия Благой Н. с повдигнато обвинение в това, че на 13.09.2016 г. в землището на с. Браниполе, област Пловдив, на път II-86 (Пловдив – Асеновград – Смолян) при управляване на моторно превозно средство – товарен автомобил „Скания R 124“, е нарушил правилата за движение, като по непредпазливост е причинил смъртта на Н.Д. – престъпление по чл. 343, ал.1, б. „В“, вр. чл. 342, ал.1 от НК.  \r\n*** \r\nОт 11.30 часа ще се състои пресконференция по повод международното състезание за млади мениджъри и изложението на учебно-тренировъчните фирми ТФ ФЕСТ.  \r\n*** \r\nОт 19.00 часа концерт-серенада ще бъде сътворена в един от пловдивските квартали – кв. „Смирненски“. „Серенада-Изненада“ се осъществява с финансовата подкрепа на Община Пловдив и е част от Календара на културните събития на града за 2019 година.  \r\n*** \r\nОт 19.30 часа в театър ‘А‘парт  ще се състои ателие-спектакълът „Скриптограф‘‘. \r\n*** \r\nОт 17.00 часа в Регионална библиотека „Хр. Смирненски“ в арт зала ще се прожектира мюзикъла „Евита“. \r\n*** \r\nОт 19.00 ч. в Драматично-куклен театър „Иван Радоев“ ще се играе „Вражалец“ от Ст. Л. Костов. \r\n*** \r\nОт 19.00 часа в читалище „Съгласие“ ще състои концерта „Приятели на джаза“ с участието на Венцислав Благоев-тромпет. \r\n*** \r\nОт 10.30 часа в зала 105 на Община Сливен ще се проведат консултации за назначаване на съставите на секционните избирателни комисии. \r\n*** \r\nОт 19.00 часа в зала „Сливен“ ще се състои съвместен великденски концерт на Ансамбъл за народни песни и танци „Сливен“ и Професионален фолклорен ансамбъл „Странджа“-Бургас. \r\n*** \r\nОт 10.00 часа до входа на Детска градина (ДГ) „Буратино“ на ул. „Училищна“ №7 ще се състои официалната церемония по откриване на обект по проект № BG16RFOP001-1.022-0002-C01 \"Обновяване и енергийна ефективност на образователна инфраструктура в гр. Смолян\". \r\n*** \r\nОт 15.00 часа в парка пред бившата сграда на Първо ОУ „Георги Бакалов“ – читалищните секретари на селата Горно Ботево, Михайлово, Плоска могила, Памукчии и техни приятели ще четат стихове на Веселин Ханчев. \r\n*** \r\nОт 11.00 часа в РБ „Хр. Смирненски“  ще започнат ХLVII Литературни дни “Южна пролет” – Хасково 2019 г. Национален конкурс за дебютна литература. \r\n***   \r\nОт 10.00 часа в детска градина „Смехорани“ ще се проведе занятие за реакция при бедствия.  \r\n***   \r\nОт 10.00 часа в зала 304 на общината ще се проведе заседание на Постоянната комисия по ТРСУ.  \r\n***   \r\nОт 11.00 часа кметът на Шумен ще приеме делегация от побратимения китайски град Джънджоу.  \r\n***   \r\nОт 11.00 часа в зала 2 на Областна администрация Шумен ще се проведе редовно заседание на Постоянната комисия по заетостта към Областния съвет за развитие на област Шумен. \r\n***   \r\nОт 11.00 часа в коридора пред зала 9 в Съдебната палата Окръжен съд Шумен организира благотворителен турнир по шахмат под надслов „Подкрепи и насърчи“. Участници ще са децата от шахматен клуб „Шумен“ и магистрати и служители от Окръжен съд, Окръжна прокуратура, Районен съд и Районна Прокуратура.  \r\n***   \r\nОт 17.30 часа в Регионална библиотека „Стилиян Чилингиров” гостува Ангел Ангелов с представяне на сборника си с разкази „Внезапно сбогуване”.", "date": "2019.04.16", "title": "Предстоящи събития в страната за 17 април (Агенция „Фокус“)"}
{"url": "http://www.focus-news.net/news/2019/04/16/2647378/veliko-tarnovo-dvizhenieto-po-patya-lozen-polski-trambesh-e-ogranichen-za-dvizhenie-na-mps-s-obshta-masa-nad-12-t.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Пътните настилки са сухи. Времето е слънчево.  Температурата е 14 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движението е до 31 май. Обходният маршрут е Чешма-Сливовица-Горско Ново село-Джулюница-Кесарево. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срокът за приключване на ремонтите е до 31 май. \r\nНадежда КРЪСТЕВА", "date": "2019.04.16", "title": "Велико Търново: Движението по пътя Лозен – Полски Тръмбеш е ограничен за движение на МПС с обща маса над 12 т."}
{"url": "http://www.focus-news.net/news/2019/04/16/2647380/yeni-safak-upravlyavashtata-partiya-v-turtsiya-ofitsialno-iska-povtorno-provezhdane-na-izborite-v-istanbul.html", "text": "Управляващата в Турция Партия на справедливостта и развитието (ПСР) във вторник подаде извънредното си обжалване пред Върховния избирателен съвет на страната, с което поиска отмяна и повторно провеждане на общинските избори в Истанбул, пише турският вестник  Yeni Safak . \r\nTурскитe гласоподаватели гласуваха на 31 март на местните избори, за да изберат кметовете, членовете на общинските съвети, мухтарите (чиновниците от кварталите) и членовете на Съветите на старейшените за следващите пет години. \r\nСпоред неофициални резултати в истанбулската кметска надпревара, преди повторно преброяване, Екрем Имамоглу, кандидатът на основната опозиционна Републиканска народна партия (РНП), води с 48,79% от гласовете, пред бившия премиер Бинъли Йълдъръм, кандидат на с ПСР, с 48,51%. \r\nПрезидентът Ердоган каза миналата седмица, че местните избори са били помрачени от \"организираната престъпност\" в избирателните секции в Истанбул, което увеличава възможността за повторно гласуване в 15-милионния мегаполис, коментира изданието.  Юлиян Марков", "date": "2019.04.16", "title": "Yeni Safak : Управляващата партия в Турция официално иска повторно провеждане на изборите в Истанбул"}
{"url": "http://www.focus-news.net/news/2019/04/16/2647381/gabrovo-dvizhenieto-po-patya-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е предимно слънчево. Температурата е 11 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 май. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 май. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 31 май. Поставена е необходимата сигнализация. \r\nНадежда КРЪСТЕВА", "date": "2019.04.16", "title": "Габрово: Движението по пътя Габрово – Стоманеците се  осъществява с повишено внимание поради пропаднал участък"}
{"url": "http://www.focus-news.net/news/2019/04/16/2647379/kmetat-na-vetrino-dimitar-dimitrov-70-000-leva-sa-predvideni-za-izkarpvane-na-dupki-po-obshtinskata-patna-mrezha.html", "text": "Близо 70 000 лева са предвидени през тази година за изкърпване на дупки по общинската пътна мрежа в oбщина Ветрино край Варна след зимните месеци. Това каза в интервю за  Радио „Фокус“ – Варна  кметът на Ветрино Димитър Димитров. По думите му сумата не е окончателна, тъй като при актуализацията на бюджета в средата на годината, след анализ може да се отпуснат и допълнителни средства. В момента общинската администрация подготвя щателен анализ за нуждата от пътни ремонти. „В края на миналата година се постарахме цялата общинска пътна мрежа да бъде отремонтирана, доколкото ни позволяват възможностите. Бяхме запълнили дупките, които се бяха отворили през годината с идеята да посрещнем зимата с една що годе прилична пътна обстановка. Но разбира се, след зимните месеци, както е навсякъде, вследствие на дъждове и заледявания, въпреки че сняг нямаше, на места пътищата бяха компрометирани“, коментира кметът.  \r\nТой обаче уточни, че към този момент няма рискови места, които да представляват сериозна опасност за сигурността на хората. „Както споменах, в края на миналата година, по цялата пътна мрежа бяха запълнени дупките. Имаше участъци, които правихме на втори транш. Те бяха запълнени не с изрязване на асфалта, а с течна фракция. Голяма част от тях, при оглед и при обиколките по населените места, се оказа, че са се изронили“, каза още Димитър Димитров. Той призна, че колкото и зимата да е била мека, влагата при едно замръзване предразполага към отваряне на нови дупки. \r\nДиана СТОЕВА", "date": "2019.04.16", "title": "Кметът на Ветрино Димитър Димитров: 70 000 лева са предвидени за изкърпване на дупки по общинската пътна мрежа"}
{"url": "http://www.focus-news.net/news/2019/04/16/2647373/vitseadmiral-plamen-manushev-imame-nuzhda-ot-vodachi-kato-polk-boris-drangov-koito-slagat-na-parvo-myasto-sluzheneto-na-rodinata-i-na-armiyata-pred-vsichki-drugi-neshta.html", "text": "Имаме нужда от водачи като полк. Борис Дрангов, които слагат на първо място служенето на Родината и на армията пред всички други неща. Това каза вицеадмирал Пламен Манушев, народен представител от ПГ на ГЕРБ, в интервю за  Агенция „Фокус“  по повод 103-ата годишнина от освещаването на Дрангова чешма.   \r\nПо думите му полк. Дрангов има остри изказвания за водачите преди войната и след войната. „Имаме нужда от такива водачи, от командири, които освен че обичат Отечеството, обичат и войниците си. Служенето на Родината и на армията слагат на първо място пред всички други неща“, допълни вицеадмиралът. По думите му книгата „Аз служих при Дрангов“ на Красимир Узунов говори много и в нея е написано доста за полк. Дрангов. „Той е невероятен български офицер. Той е най-доброто, което сме имали през Първата световна война. Пример за родолюбие, за командирско майсторство и за уважение към войника. Неговата преданост към Отечеството и готовност за саможертва са  безпримерно. Неговите приказки, сентенции, написани в книгата „Аз служих при Дрангов“ на всяка страница, говорят за това. „Две смърти няма, без една не може“ „Време е да се мре“ - всичките му приказки пред войника могат да бъдат мото на всеки един български офицер“, допълни още вицеадмирал Манушев.  \r\nДеница КИТАНОВА Пълния текст на интервюто четете в „Мнение”", "date": "2019.04.16", "title": "Вицеадмирал Пламен Манушев: Имаме нужда от водачи като полк. Борис Дрангов, които слагат на първо място служенето на Родината и на армията пред всички други неща"}
{"url": "http://www.focus-news.net/news/2019/04/16/2647383/sport-otborat-na-levski-e-globen-zaradi-deystviyata-na-publikata.html", "text": "Футбол: Отборът на Левски е наказан само с глоба в размер на 5000 лева заради действията на публиката по време на мача срещу Лудогорец, който се игра в неделя на Националния стадион „Васил Левски”. Срещата завърши с победа за разградския тим с 2:0. \r\nДисциплинарната комисия към БФС санкционира „сините” заради хвърлени множество предмети с 2000 лева, за обидни и нецензурни скандирания с 1000 лева и за навлизане на публиката с още 2000 лева.", "date": "2019.04.16", "title": "Спорт: Отборът на Левски е глобен заради действията на публиката"}
{"url": "http://www.focus-news.net/news/2019/04/16/2647385/kyustendil-dvizhenieto-po-pat-iii-623-bobov-dol-selo-zhedna-ot-km-15200-do-km-15270-se-osashtestvyava-v-edna-lenta-poradi-svlichane-na-zemna-masa.html", "text": "Движението по път III-623 Бобов дол – село Жедна от км 15+200 до км 15+270 се осъществява в една лента поради свличане на земна маса. Това съобщиха за  Радио „Фокус“ – Пирин  от Областното пътно управление. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Движението по третокласен път в участъка на село Пастра – Рилския манастир от км 27+700 до 27+750 в участък от 50 метра се осъществява в една лента поради извършване на аварийно-възстановителни дейности. \r\nДенис НИКИФОРОВ", "date": "2019.04.16", "title": "Кюстендил: Движението по път III-623 Бобов дол – село Жедна от км 15+200 до км 15+270 се осъществява в една лента поради свличане на земна маса"}
{"url": "http://www.focus-news.net/news/2019/04/16/2647387/blagoevgrad-intenziven-e-trafikat-po-avtomagistrala-struma-i-glaven-pat-e-79-v-oblastta.html", "text": "Интензивен е трафикът по автомагистрала „Струма“ и главен път Е-79 в частта им в област Благоевград. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи и нормално проходими. Повишена е опасносттта от падащи камъни в Кресненското дефиле и в района на прохода Предел. Няма регистрирани тежки пътни инциденти през изминалия ден. В сила за областта е само едно ограничение за преминаването. То е наложено по третокласен път-108 автомагистрала „Струма“ – село Рибник и е за товарни автомобили с тегло над 12 тона, на които е забранено да преминават по пътя поради извършване аварийни ремонтни дейности за срок до 31 юли. Въведен е обходен маршрут, който преминава по третокласен път-198 село Дрангово – село Ръждак – град Петрич и обратно. \r\nРемонтни дейности се извършват в района на улица „Славянска“ в Благоевград, движението трябва да се осъществява с повишено внимание. Трафикът по основните улици и булеварди е интензивен, като по-голям е потокът от автомобили по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През деня няма регистрирани инциденти. Градският транспорт се движи по разписание. Светофарните уредби са в изправност. \r\nЛивия НИНОВА", "date": "2019.04.16", "title": "Благоевград: Интензивен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2019/04/16/2647388/kyustendil-42-te-mayski-praznitsi-na-kulturata-v-obshtina-dupnitsa-shte-badat-otkriti-na-17-may.html", "text": "42-те майски празници на културата в Община Дупница ще бъдат открити на 17 май. Това съобщи за  Радио „Фокус“  – Кюстендил Христо Апостолов, експерт по връзки с обществеността към Общината. По традиция, официално това ще стане вечерта на площад „Свобода“. Пред дупничани и гостите на града ще бъде представен хитовия концерт-спектакъл „Оскарите в музиката“ с участието на Милица Гладнишка, Филип Аврамов и Бургаската филхармония. В дните на празниците ще бъде и премиерата на театралната постановка на Общински драматичен театър „Невена Коканова“ – „Майстори“ по Рачо Стоянов. Една от любимките на младото поколение Тита ще има концерт на площад „Свобода“, както и любимата на поколения българи Николина Чакърдъкова и неврокопския танцов ансамбъл. Изложби, конипрожекция, турнир по спортни танци, концерти на самодейните състави също са предвидени в програмата. На 24 май ще бъде церемонията по награждаването „Учител на годината“. По установена вече традиция, последните 4 дни ще бъде най-големият международен фолклорен фестивал в Югозападна България „Мир на Балканите“, който ще се проведе за 18-и път. До края на месеца ще бъдат уточнени окончателните дати и часове на събитията заложени в програмата на Община Дупница, тъй като се доуточняват с участниците.", "date": "2019.04.16", "title": "Кюстендил: 42-те майски празници на културата в Община Дупница ще бъдат открити на 17 май"}
{"url": "http://www.focus-news.net/news/2019/04/16/2647390/aktsenti-v-sutreshniya-blok-dobro-utro-balgariya-na-radio-fokus-za-17-april.html", "text": "Катедралата „Нотр Дам“ – 8 века история в пламъците на огнената стихия. В началото на католическата страстна седмица и на фона на протестите на „жълтите жилетки“, послание за смирение ли е пожарът в Парижката „Света Богородица“? Може ли той да обедини разделените французи и какви са политическите послания след инцидента? Отговорите на тези и други въпроси ще потърсим в сутрешния блок  „Добро утро, България“  на  Радио „Фокус“  от бившия министър на външните работи Ивайло Калфин. Темата ще продължим и с политолога Татяна Буруджиева, която откриваме във френската столица Париж. С нея ще разговаряме и за политическите конфигурации и разпределението на силите преди евроизборите през май. А този месец Община Ямбол се превръща в притегателен център на културата. Повече за културните събития ще научим от зам. - кмета на Община Ямбол Илиана Бицова. Над 1 милион капачки или над 22 тона пластмаса събра мащабната акция за предаване на пластмасови капачки във Варна. Повече за това как премина кампанията и какви са емоциите след нейното приключване ще ни разкаже колегата от  Радио „Фокус“ – Варна  – Бояна Атанасова.  Тези и още теми – в „Добро утро, България“ от 06.00 до 10.00 часа на 17 април, с водещ Веселка Иванова.", "date": "2019.04.16", "title": "Акценти в сутрешния блок „Добро утро, България“ на Радио „Фокус“ за 17 април"}
{"url": "http://www.focus-news.net/news/2019/04/16/2647384/prezidentat-rumen-radev-i-ministar-predsedatelyat-na-gruziya-mamuka-bahtadze-obsadiha-vazmozhnostite-za-intenzifitsirane-na-dvustranniya-ikonomicheski-obmen-i-satrudnichestvo.html", "text": "Търсенето на възможности за интензифициране на двустранния икономически обмен и сътрудничество с акцент върху транспортната свързаност бе сред темите на срещата на „Дондуков“ 2 между държавния глава Румен Радев и министър-председателя на Грузия Мамука Бахтадзе. Това съобщиха от  прессекретариата на държавния глава . \r\nВ хода на разговора президентът Радев отбеляза, че Грузия е традиционен икономически партньор на България, с когото желаем да развиваме всестранно, дългосрочно и взаимноизгодно сътрудничество.   \r\nСтратегическото разположение на България и Грузия от двете страни на Черно море беше определено от двамата като важен фактор, който дава възможност за връзки, особено в областта на транспорта и инфраструктурата. „Един от секторите, в които има голям потенциал за развитие са фериботните, както и железопътните връзки за пренос на товари в двустранна посока“, посочи президентът Радев като допълни, че България е сред десетте най-големи външно-търговски грузински партньори.  \r\nПо време на разговора двамата се обединиха около мнението, че настоящата визита на премиера Бахтадзе в България ще спомогне за надграждане на постигнатите резултати в политическите отношения между двете държави. „Грузия е важен партньор за България в Европейското съседство и по-специално в инициативата на Европейския съюз „Източно партньорство“, както и в Черноморския регион“, заяви в хода на срещата българският президент.   \r\nРумен Радев посочи, че Грузия е стратегически партньор на ЕС по отношение на повишаването на сигурността на енергийните доставки, диверсификацията на маршрутите и източниците на доставки на газ за Европа и България в частност. „Развитието на Южния газов коридор, включително разширяването на газопровода в Южен Кавказ на територията на Грузия, за да се осигури транспортирането на каспийските енергийни ресурси на западните пазари, е общ приоритет“, допълни държавният глава.  \r\nОт своя страна грузинският министър-председател благодари на президента Радев за подкрепата, която страната ни оказва за суверенитета и териториалната цялост на Грузия в рамките на нейните международно-признати граници, както и за избора на грузинския народ за членство в ЕС и НАТО.  \r\nПо време на срещата беше обсъдено и сътрудничеството в областите на културата, образованието, науката и туризма.", "date": "2019.04.16", "title": "Президентът Румен Радев и министър-председателят на Грузия Мамука Бахтадзе обсъдиха възможностите за интензифициране на двустранния икономически обмен и сътрудничество"}
{"url": "http://www.focus-news.net/news/2019/04/16/2647382/varna-3050-sa-svobodnite-mesta-za-parvoklasnitsi-za-uchebnata-20192020-godina.html", "text": "Електронният прием за първокласници във Варна започва на 28 май. Крайната дата за първото класиране е 1 юни. Това каза в интервю за  Радио „Фокус“ – Варна  директорът на общинската Дирекция „Образование и младежки дейности“ Лилия Христова. По думите й, към момента, на база данните от ГРАО свободните места за целодневна организация на обучение във Варна са 3050. Резултатите ще станат ясни на 5 юни, а записването ще е на 6 и 7 юни. Според Лилия Христова, второто класиране ще бъде обявено на 11 и 12 юни, а резултатите ще станат ясни ден по-късно. Записванията ще се осъществяват на 14-ти и 17-ти юни. Третото класиране за първокласниците ще стартира на 19 юни, а записванията ще стават след 21 юни. След приключване на електронния прием, на 24-ти юни ще бъдат обявени свободните места след третото класиране. От 25 юни, децата, които не са записани в първи клас ще се записват на място в училищата, в които има свободни места. \r\nДиана СТОЕВА", "date": "2019.04.16", "title": "Варна: 3050 са свободните места за първокласници  за учебната 2019/2020 година"}
{"url": "http://www.focus-news.net/news/2019/04/16/2647386/veliko-tarnovo-ministarat-na-transporta-rosen-zhelyazkov-se-sreshtna-s-kmeta-na-obshtina-svishtov-gencho-genchev.html", "text": "Министърът на транспорта Росен Желязков посети Свищов, където се срещна с кмета на общината Генчо Генчев, съобщиха от пресцентъра на  Общината . В близо четиричасовата среща бяха обсъдени основни въпроси, свързани с реализирането на бъдещия мост над река Дунав, свързващ България и Румъния при градовете Свищов и Зимнич, и реализирането на Дунавския индустриален технологичен парк. Министърът направи оглед на терените на бившите казарми и цялото поречие на река Дунав от българска страна, до местността „Паметниците“. \r\nПо време на посещението кметът запозна министъра на транспорта с предизвикателствата, които стоят пред общинското ръководство. Генчо Генчев повдигна въпроса за състоянието на пътната инфраструктура в Общината и начинът за извеждане на трафика на камиони извън града и населените места. Обсъдено беше изграждането на скоростна отсечка, която да свързва Свищов с магистралата Русе – Велико Търново. В разговора между двамата беше повдигнат и въпросът за проблемите с транспортната схема на община Свищов и недостатъчните средства от държавната субсидия за дотация, и обслужването на малките населени места. \r\nВъв връзка с реализирането на третия мост над река Дунав, Генчо Генчев и министър Росен Желязков обсъдиха предстоящата съвместна среща, в която ще вземат участие Министерство на транспорта, Министерство на регионалното развитие, Агенция „Пътна инфраструктура“ и Изпълнителна агенция „Морска администрация“, и на която ще бъдат набелязани мерки относно терените на Дунавския индустриален технологичен парк и начина на преминаване. \r\nВ края на визитата кметът на Свищов подари на министър Желязков картина изобразяваща емблематичната за крайдунавския град часовникова кула на майстор Богдан, с което изрази своето уважение и увереност в бъдещото ползотворно партньорство.", "date": "2019.04.16", "title": "Велико Търново: Министърът на транспорта Росен Желязков се срещна с кмета на община Свищов Генчо Генчев"}
{"url": "http://www.focus-news.net/news/2019/04/16/2647391/sliven-izyaveni-sportisti-i-muzikanti-shte-badat-gosti-na-retro-parad-za-avtomobili-v-grada-na-20-april.html", "text": "Спортната легенда Йордан Йовчев, рали-шампионът Крум Дончев и рок музикантът Васко Кръпката ще присъстват на осмото издание на ретро парада в Сливен. Това съобщиха от пресцентъра на  Общината , която заедно със Сдружението за класически автомобили „Туида Класик“ е организатор на събитието. \r\nПарадът ще се състои на 20 април, като дефилето на автомобилите из централните улици на града ще започне в 11.30 часа. От 12.00 до 14.30 часа ще има изложение на площад „Хаджи Димитър“. \r\n„Йордан Йовчев ще връчи награда в една от категориите, а Крум Дончев ще бъде част от журито. Васко Кръпката ще се включи като участник в ретро парада. Освен това, с рок музикантите от „Подуене блус бенд“ ще изнесат концерт от сцена на камион „ГАЗ“, с което ще дадат начало на своето турне из България по повод 30 години от създаването на групата“, е съобщил Валентин Дойчинов – председател на „Туида Класик“. От тази година се въвежда нова награда – „Ос-кар“, която е за най-добър сценичен костюм. \r\nЗа тазгодишното издание на ретро парада в Сливен се очакват участници от цяла България, както от Чехия, Румъния, Сърбия и Гърция. В съпътстващата програма на събитието е включен конкурс за рисунка по темата ретро автомобили, с участието на ученици от Националната художествена гимназия „Димитър Добрович“-Сливен.", "date": "2019.04.16", "title": "Сливен: Изявени спортисти и музиканти ще бъдат гости на ретро парад за автомобили в града на 20 април"}
{"url": "http://www.focus-news.net/news/2019/04/16/2647393/nimh-vremeto-utre-shte-bade-oblachno-i-na-otdelni-mesta-shte-prevali-slab-dazhd.html", "text": "През нощта от север облачността ще се увеличава и утре ще е предимно значителна. На отделни места, главно в източната половина от страната и планините ще има слаби превалявания от дъжд. Ще духа слаб до умерен вятър от север-северозапад. Минималните температури ще са предимно между 2° и 7° и на отделни места, главно по високите полета на Западна България, ще се образува слана. Максималните температури ще са между 12° и 17°. Атмосферното налягане слабо ще се понижи и ще е по-нисоко от средното за април. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Боряна Маркова.  \r\nПо Черноморието облачността ще е значителна и на места ще има превалявания от дъжд. Ще духа слаб до умерен вятър от север-североизток. Максималните температури ще са между 11° и 14°. Температурата на морската вода е 11-13°. Вълнението на морето ще е 1-2 бала.   \r\nНад планините ще е предимно облачно, на места ще превали дъжд, а над 1800 м - сняг. Ще духа до умерен северозападен вятър. Максималната температура на височина 1200 метра ще е около 6°, на 2000 метра – около минус 2°.   \r\nВ четвъртък и петък отново ще има превалявания, на повече места и по-съществени през втория ден. Вятърът ще бъде от север-североизток, в Източна България ще е умерен и температурите ще се понижат. В събота ще бъде хладно, все още ще има превалявания, с тенденция от север да спират, по-късно и облачността ще започне да се разкъсва. Минималните температури ще са между 0° и 5°, максимални - между 12° и 17°.", "date": "2019.04.16", "title": "НИМХ: Времето утре ще бъде облачно и на отделни места ще превали слаб дъжд"}
{"url": "http://www.focus-news.net/news/2019/04/16/2647392/sofiya-vremenno-se-ogranichava-dvizhenieto-po-izprevarvashtata-lenta-pri-km-49-na-am-trakiya-v-posoka-stolitsata.html", "text": "Временно се ограничава движението по изпреварващата лента при км 49 на АМ \"Тракия\" в посока София. Това съобщиха от пресцентъра на  Агенция \"Пътна инфраструктура\" . Движението се осъществява в активната лента и се регулира от пътна полиция.", "date": "2019.04.16", "title": "София: Временно се ограничава движението по изпреварващата лента при км 49 на АМ \"Тракия\" в посока столицата"}
{"url": "http://www.focus-news.net/news/2019/04/16/2647395/burgas-na-22-i-23-april-baseynat-na-park-arena-ozk-nyama-da-raboti-zaradi-godishna-profilaktika.html", "text": "Уведомяват се всички почитатели на плуването и клиенти, че на 22 и 23 април 2019 г. басейнът на „Парк Арена ОЗК“ – Бургас няма да работи заради годишна профилактика. Това съобщиха от пресцентъра на  Община Бургас .", "date": "2019.04.16", "title": "Бургас: На 22 и 23 април басейнът на „Парк Арена ОЗК“ няма да работи заради годишна профилактика"}
{"url": "http://www.focus-news.net/news/2019/04/16/2647397/sliven-dvizhenieto-e-natovareno-no-nyama-zadrastvaniya.html", "text": "Пътните настилки в Сливенска област са сухи и нормално проходими. Движението е интензивно, но без задръствания, съобщиха за  Радио \"Фокус\"  от Областно пътно управление. Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Временно са въведени следните ограничения за движение на МПС - по пътя ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение на км 10+868. Движението по пътя ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка в област Бургас. Срокът за двата ремонта до 30 юни.", "date": "2019.04.16", "title": "Сливен: Движението е натоварено, но няма задръствания"}
{"url": "http://www.focus-news.net/news/2019/04/16/2647396/liliya-hristova-direktsiya-obrazovanie-i-mladezhki-deynosti-varna-priemat-v-parvi-klas-stava-po-adres-na-deteto-a-ne-na-roditelite.html", "text": "Важно е родителите да знаят, че докато приемът в детските градини във Варна става по постоянен адрес на майката или на бащата, класирането за първи клас става по адрес на детето. Това каза в интервю за  Радио „Фокус“ – Варна  директорът на общинската Дирекция „Образование и младежки дейности“ Лилия Христова. Тя припомни, че от тази година към основните критерии за прием на децата в първи клас е добавен още един. Децата, които имат в училището по-големи братя или сестри до 12-годишна възраст, попадат автоматично в първа група за прием, наравно с връстниците си с адресна уседналост над 3 години. Останалите промени са в допълнителните критерии, които се прилагат в случай, че броят на кандидатите в определена група е по-голям от броя на местата. Според тях, освен кръглите и полукръглите сираци, предимство ще получават деца от многодетни семейства. Десетима са чужденците, поискали до 12 април от Службата по миграция във Варна да им се удостовери уседналост на адреса за повече от една година във връзка с приема в първи клас. По думите на Лилия Христова, през миналата година жалбите на родители във връзка с неудовлетворени желания за прием на дадено дете в определено училище, са били сведени до минимум. „Нашите родители са много компетентни, отрано са се запознали с критериите в Наредбата за прием на децата в първи клас“, добави тя. \r\nДиана СТОЕВА", "date": "2019.04.16", "title": "Лилия Христова, Дирекция „Образование и младежки дейности“ – Варна: Приемът в първи клас става по адрес на детето, а не на родителите"}
{"url": "http://www.focus-news.net/news/2019/04/16/2647394/daily-sabah-sasht-rabotyat-s-turtsiya-za-sazdavane-na-zona-za-sigurnost-v-siriya.html", "text": "САЩ работят с Турция за създаването на Зона за сигурност без присъствието на Отрядите за народна самоотбрана(ОНС), заяви в понеделник специалният представител на САЩ за сирийския конфликт и специален  пратеник за коалицията срещу „Ислямска държава“ Джеймс Джефри, цитиран от турското англоезично издание  Daily Sabah . \r\nТой каза, че Вашингтон признава загрижеността на Турция по отношение на ОНС, която е сирийската част от терористичната група на Кюрдската работническа партия (ПКК). \r\nДжефри подчерта, че двете страни са и продължават да бъдат геостратегически партньори. \r\nТой каза, че Сирия не трябва да бъде подслон за терористи и че сътрудничеството с Турция е необходимо за САЩ, за да завършат мисията си в разрушената от войната страна. \r\nЗасягайки ролята на посредник на Турция в процеса от Астана, Джефри каза, че позицията на Турция е изключително важна от гледна точка на целите на САЩ във връзка с политическия процес в Сирия. \r\nАмериканският президент Доналд Тръмп обяви в средата на декември, че САЩ ще изтеглят войските си от Сирия, отбелязвайки, че единствената причина американските войски да бъдат в Сирия е победата над „Ислямска държава“, която според него е факт, а по-късно каза, че \"страните в района\", включително Турция, трябва да \"се погрижат\" за ситуацията и да се справят с продължаващата терористична заплаха. \r\nВнезапното решение на Тръмп предизвика различни коментари и критики, част от които заявяваха, че „Ислямска държава“ продължава да бъде заплаха и че това ще бъде предателство към американския съюзник на място кюрдските ОНС, които Турция вижда като национална заплаха. \r\nВ момента в Сирия има повече от 2000 американски военнослужещи, за които САЩ през декември обявиха, че се изтеглят, но през миналата седмица преразгледаха решението си, като заявиха, че ще запазят там 200 до 400 военнослужещи. \r\nТурция и САЩ запазват противоречията си в политиката за Сирия напоследък, които са фокусирани върху подкрепата за световно признатата за терористична групировка ПКК, по скоро нейното крило в Сирия – ОНС, според Турция. \r\nАнкара заявява, че не може една терористична групировка да бъде използвана срещу друга.  Юлиян Марков", "date": "2019.04.16", "title": "Daily Sabah: САЩ работят с Турция за създаване на Зона за сигурност в Сирия"}
{"url": "http://www.focus-news.net/news/2019/04/16/2647398/burgas-regulirat-dvizhenieto-po-bul-zahari-stoyanov-spryamo-sutreshniya-i-sledobedniya-pik.html", "text": "По нареждане на кмета на Бургас Димитър Николов при изхода-входа на к-с „Меден рудник“ се събраха всички експерти, фирми и институции с отношение към рехабилитацията на бул. „Захари Стоянов“, която затруднява и забавя автомобилния поток. Това съобщиха от пресцентъра на  Община Бургас . Бе взето решение да бъде променен режимът на светофара при кръстовището на бул. „Захари Стоянов“ с ул. „Георги Попаянов“, съобразно натоварванията през различните часове на деня. Чрез временната сигнализация, поставена на пътното платно, в сутрешните часове, когато хората масово излизат от комплекса, лентата за движение ще бъде уширявана в посока Пътен възел Юг. Когато в късния следобед те се прибират към домовете си, ще се случва обратното, движението ще бъде уширявано в обратната посока – към „Меден рудник“. Изброените мерки за облекчаване на трафика влизат в сила още от днес, а ремонтът продължава с повече активност и по-стриктен контрол. В часовете с голямо натоварване движението се регулира на място и от служители на ОД на МВР-Бургас. Ремонтът на бул. „Захари Стоянов“ е труден, но необходим и полезен. Спазвайте знаците и временната сигнализация, пазете себе си и другите на пътя", "date": "2019.04.16", "title": "Бургас: Регулират движението по бул. „Захари Стоянов“ спрямо сутрешния и следобедния пик"}
{"url": "http://www.focus-news.net/news/2019/04/16/2647402/burgas-v-industrialna-zona-balgarovo-otvori-vrati-nov-targovsko-servizen-kompleks.html", "text": "Официално бе открит нов търговско-сервизен комплекс в индустриалната зона в района на град Българово. Това съобщиха от пресцентъра на  Община Бургас . Инвестицията по изграждането му е 5 милиона лева, а броят на разкритите работни места двадесет и пет. Гост на откриването бе зам.-кметът Красимир Стойчев, който пожела от името на кмета Димитър Николов успех на компанията-собственик и я приветства с добре дошли в Бургас. Той участва в церемонията по прерязване на лентата заедно с изпълнителния директор на компанията Ифтах Шахам и кмета на Българово Йордан Йорданов. \r\nКомпанията се занимава с продажба на земеделска, строителна, горска, градинска и голф техника. Компанията е официален представител за България на водещи световни производители. \r\nОтдавна са закупени съседните парцели край град Българово, така че там скоро ще отворят врати още нови предприятия. Преди няколко години Община Бургас създаде тази малка, но перспективна индустриална зона от нищото, като изгради около 500 метра нов път и осигури всички останали комуникации, необходими на инвеститорите. \r\nСвободни терени вече няма и в Индустриален и логистичен парк, така че Община Бургас обръща поглед към разработването на нова зона с площ 600 декара в Промишлена зона „Юг-Запад“, на входа за к-с „Меден рудник“.", "date": "2019.04.16", "title": "Бургас: В индустриална зона „Българово“ отвори врати нов търговско-сервизен комплекс"}
{"url": "http://www.focus-news.net/news/2019/04/16/2647403/prof-ognyan-gerdzhikov-savetat-po-zakonodatelstvo-kam-parlamenta-shte-bade-vazstanoven.html", "text": "Съветът по законодателство към парламента ще бъде възстановен. Това каза за обзорното предаване „Това е България“ на  Радио „Фокус“  Огнян Герджиков, бивш председател на парламента и бивш служебен премиер.„Днес новият председател на Правната комисия потърси среща с мен, за да ми каже, че имат намерение отново да възстановят Консултативния съвет, защото виждат, че имат нужда от квалифицирана помощ. Действително такава помощ е необходима на всеки парламент. В чужбина има такива органи, които действат. От такова нещо има нужда. Не го казвам, защото съм евентуален участник в него, а защото е факт, че България има нужда от професионализъм. Аз и мои колеги от юридическия факултет сме натрупали много опит и знание, за да бъдем полезни в областта на правото и законодателството, за да бъдем полезни“, обясни той. Проф. Огнян Герджиков каза още, че има уверение и очаква обаждане за уточняване на действията покрай възобновяването. Съветът по законодателство има консултативна функция, обясни юристът и уточни, че юристите от него са готови да предоставят експертиза, като предстои работа по Гражданско процесуалния кодекс. \r\nЦоня СЪБЧЕВА", "date": "2019.04.16", "title": "Проф. Огнян Герджиков: Съветът по законодателство към парламента ще бъде възстановен"}
{"url": "http://www.focus-news.net/news/2019/04/16/2647401/krum-tsvetkov-yuriskonsult-v-obshtina-pleven-horata-v-grada-sa-grazhdanski-aktivni.html", "text": "Хората в Плевен са граждански активни. Това каза за  Радио \"Фокус\"  Крум Цветков, юрисконсулт в Община Плевен. \"Наблюдавам различни неща - казуси, проблеми, предизвикателства, различни хора с различни потребности. Работата е разнообразна. Рано е да си вадя сериозни и задълбочени заключения, но като във всяка община има динамика, ежедневието на гражданите\", коментира Цветков. По думите му има гражданска активност, запитвания по Закона за достъп до обществена информация, адресирани до кмета на общината. След това се изготвят като мнение и информация от страна на отдел \"Правно обслужване\" с помощта на другите звена в администрацията. \"Определено хората търсят възможност да разберат и да стигат до местната власт и ръководството на общината, за да се решават проблемите им. Мисля, че хората в Плевен са активни\", добави още Цветков.  \r\nВиолета КРЪСТЕВА", "date": "2019.04.16", "title": "Крум Цветков, юрисконсулт в Община Плевен: Хората в града са граждански активни"}
{"url": "http://www.focus-news.net/news/2019/04/16/2647399/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-19-april.html", "text": "Организация на движението за провеждане на футболна среща на 19 април на Национален стадион „Васил Левски”. Това съобщиха от пресцентъра на  Столична община .  \r\nЗабранява се престоят и паркирането на пътни превозни средства, с изключение на автомобилите на участниците в мероприятието,  както следва:  \r\n- От 08.00 до 22.00 часа на 19 април при сектор „Г” на  Националния стадион „Васил Левски”;  \r\n- От 15.00 до 22.00 часа на 19 април на моста пред Национален стадион „Васил Левски”; \r\nОт 19.00 часа на 19 април до приключване на футболната среща, само при необходимост и по преценка на ръководството на СДВР се забранява  влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.04.16", "title": "София: Въвежда се организация на движението  за провеждане на футболна среща на 19 април"}
{"url": "http://www.focus-news.net/news/2019/04/16/2647405/sofiya-vavezhda-se-organizatsiya-na-dvizhenieto-za-zasnemane-na-videoklip-na-21-april.html", "text": "Въвежда се организация на движението за заснемане на видеоклип на 21 април. Това съобщиха от пресцентъра на  Столична община . От 18.00 часа на 20 април до 06.00 часа на 21 април се забранява престоят и паркирането на пътни превозни средства, с изключение на автомобилите на снимачния екип на ул. „Сан Стефано“ между ул. „Шейново“ и ул. „Шипка“.", "date": "2019.04.16", "title": "София: Въвежда се организация на движението за заснемане на видеоклип на 21 април"}
{"url": "http://www.focus-news.net/news/2019/04/16/2647404/liliya-hristova-direktsiya-obrazovanie-i-mladezhki-deynosti-varna-svobodnite-mesta-v-yaslenite-grupi-i-detskite-gradini-sa-2361.html", "text": "2012 са обявените свободни места в детските градини във Варна, а за яслените групи те са 349. Това каза в интервю за  Радио „Фокус“ – Варна  директорът на общинската Дирекция „Образование и младежки дейности“ Лилия Христова. Тя припомни, че от 20-ти април започва електронният прием на документи за детските градини. Очаква се резултатите от класиранията да станат ясни на 31 май. Записването след това трябва да се осъществи в едноседмичен срок. Правилата са публикувани в електронната платформа за прием в детските градини. „Наредбата е същата както през миналата година. Няма съществена промяна“, допълни Лилия Христова. Тя подчерта, че и тази година приемът в първия кръг за забавачките ще става по постоянен адрес на един от родителите. \r\nДиана СТОЕВА", "date": "2019.04.16", "title": "Лилия Христова, Дирекция „Образование и младежки дейности“ – Варна: Свободните места в яслените групи и детските градини са 2361"}
{"url": "http://www.focus-news.net/news/2019/04/16/2647406/moskovskiy-komsomolets-na-kakvo-se-dalzhi-narastvashtata-populyarnost-na-stalin-v-rusiya.html", "text": "Съветският лидер Йосиф Сталин, който почина през пролетта на 1953 г., все още е “по-жив от всички живи” - или поне все по-популярен. Резултатите от проучването на общественото мнение на Левада Център, публикувано във вторник, са мощен психологически шок за всички противници на сталинизма. Популярността на генералния секретар и генералисимус достигна своя връх през всички години на наблюдение, пише руското издание  „Московский Комсомолец“ \r\nНапример през април 2001 г. делът на хората, които третират като цяло Йосиф Висарионович, положително съставлява 38% от населението. Сега те са 51%. Преди 18 години 43% от руските граждани са се определяли като опоненти на Сталин. През годините броят на антисталинистите се топи до микроскопичните 14%. По-правилно би било да се интерпретират резултатите от анкетата, което според автора отразява не толкова отношението на руснаците към Сталин, а отношението им към случващото се в страната сега. \r\nНищо чудно, че казват: страхувайте се от желанията си - понякога могат да бъдат изпълнени! \r\nЕдинственото, което можем да направим, е хората да не се поддават на емоциите и адекватно да възприемаме резултатите от проучването на Левада център. И това, от гледна точка на автора, изглежда като адекватно схващане: няма нужда да се мисли, че над половината от жителите на Русия искат възстановяване на сталинизма, какъвто всъщност е бил. Тези 51% жадуват за „златния век“ - идеализиран образ на миналото, който никога не е съществувал. \r\nИзвестният социолог Сергей Маркедонов пише в социалните мрежи: “На фона на разпадането на ориентирите и разочарованията  от отказа на държавата от социални задължения, заедно увеличаването на благополучието на чиновниците, Сталин става символ - символ на ред, стабилност и справедливост. \r\nЛенин с революционната си романтика е твърде универсален, за човечеството като цяло,  повече, отколкото за Русия. Брежнев се помни, особено по-късният , като твърде нелеп за ролята на „бащата на народа“. \r\nНиколай II запазва популярността, на фона на отрицанието на империята. Да, и отново, добър \"баща\", без който империята \"избледня\" за няколко дни. \r\nВсички са съгласни с тези мисли. Проучването на Левада Център формално засяга миналото. Всъщност обаче става дума за настоящето, в което има остра липса на позитиви и чувство за придвижване на страната напред в правилната посока.  Юлиян Марков", "date": "2019.04.16", "title": "„Московский Комсомолец“ : На какво се дължи нарастващата популярност на Сталин в Русия"}
{"url": "http://www.focus-news.net/news/2019/04/16/2647409/sport-novak-dzhokovich-startira-s-pobeda-v-monte-karlo.html", "text": "Тенис: Двукратният победител в турнира в Монте Карло  Новак Джокович (Сърбия) стартира с победа.  Водачът в световната ранглиста игра повече от два часа и половина, за да елиминира германския ветеран Филип Колшрайбер с 2:1 сета (6:3, 4:6, 6:4) във втория кръг на надпреварата. За място на четвъртфиналите той ще играе срещу победителя от срещата между Тейлър Фриц (САЩ) и Кайл Едмънд (Великобритания).", "date": "2019.04.16", "title": "Спорт: Новак Джокович стартира с победа в Монте Карло"}
{"url": "http://www.focus-news.net/news/2019/04/16/2647411/afp-balgarskata-politsiya-arestuva-58-dushi-zameseni-v-nezakonni-kucheshki-boeve.html", "text": "Българската полиция арестува 58 души и конфискува девет кучета по време на акция срещу незаконен кучешки боеве край София, съобщиха от Министерството на вътрешните работи, цитирани от  AFP . \r\nПредполагаемият кръг бе разбит в неделя сутрин, когато полицейските отряди намериха няколко превозни средства, паркирани пред пуста сграда на брега на язовир Искър. Вътре са открити две дървени бойни арени. \r\n\"В резултат на незабавните действия на полицията, предприети в и около обекта, бяха задържани 58 души. В колите полицията откри девет питбула, които бяха конфискувани\", се казва в изявление. \r\nБългарското законодателство предвижда затвор до пет години и глоби от 1000 до 10 000 лева за организиране или участие в борби, както и за отглеждане, обучение и снабдяване на кучета за тези незаконни борби. \r\n\"Тази дейност, която е престъпление от 2011 г. насам, остава трудна за доказване в съдилищата, тъй като общността на участващите в такива боеве е изключително затворена\", каза Явор Гечев, експерт от международната благотворителна организация за правата на животните \"Четири лапи\". \r\nРазследване под прикритие на ВВС през февруари разкри, че 37-годишен българин е организатор на международен кръг, доставящ кучета за борба, което предполага, че Източна Европа е станала център на борбата с кучета през последните години, коментира агенцията.  Юлиян Марков", "date": "2019.04.16", "title": "AFP: Българската полиция арестува 58 души, замесени в незаконни кучешки  боеве"}
{"url": "http://www.focus-news.net/news/2019/04/16/2647410/ministar-petya-avramova-blizo-33-mln-lv-shte-se-investirat-v-podobryavane-na-sastoyanieto-na-vodosnabditelnata-i-kanalizatsionnata-mrezha-v-oblast-yambol.html", "text": "Близо 33 млн. лв. с ДДС ще се инвестират в подобряване на състоянието на водоснабдителната и канализационната мрежа в област Ямбол. ВиК операторът вече кандидатства за финансиране на проекта от Оперативна програма „Околна среда 2014-2020 г.“. \r\nТова съобщи в Ямбол днес министърът на регионалното развитие и благоустройството Петя Аврамова, съобщиха от пресцентъра на  Министерството . В областния център тя участва в дискусия на тема регионално развитие и европейска солидарност. \r\nИнвестиционното предложение включва инвестиции в двете агломерации в областта с над 10 000 е.ж. – Ямбол и Елхово. При изпълнението на проекта се предвижда да бъдат реконструирани външни довеждащи водопроводи и да се реконструира и разшири водопроводна мрежа с обща дължина 34,3 км. Над 8 км е дължината на канализационната мрежа, която ще се реконструира и разшири. Със средства от проекта ще се надгради и ГИС системата за нуждите на „ВиК“ ЕООД, гр. Ямбол. \r\nНад 27 млн. лв. се инвестират в областта по управляваната от Министерството на регионалното развитие и благоустройството Оперативна програма „Региони в растеж“ 2014 – 2020 г. С тях се финансират 14 проекта, от които 11 за почти 21 млн. лв. са на общини. Три са на Министерствата на образованието и науката и на здравеопазването на стойност почти 6,5 млн. лв. \r\nПо програмата вече са изпълнени 5 проекта на община Елхово за енергийна ефективност – обновени са  районни полицейски управления, читалище „Развитие 1893 г.“, сградата на общинската администрация, Етнографско - археологически музей и 11 жилищни сгради със 188 домакинства. В община Ямбол е изпълнен проект за енергийна ефективност на Професионалната гимназия по земеделие „Христо Ботев“ с капацитет 291 лица. \r\nВ Ямбол регионалният министър информира, че през тази година в региона предстои реализация на важни пътни проекти. Около 1,8 млн. лв. ще бъдат осигурени за доизграждане на източния обходен път на Ямбол. Ще се пристъпи и към доизграждане на  южния обход, за който вече са приключени процедурите по отчуждаване на имоти. Стойността на проекта е за над 17 млн. лв., от които 12 млн. лв. за строителството на ж.п. надлез и  5 млн. лв. за изграждане на пътната отсечка.  \r\nМинистър Аврамова подчерта, че за проекта ще се търси финансиране за поетапно изграждане. Предстои да започне ремонт и на пътя Елхово – Скалица. Приоритетно ще се ремонтират 5 км от шосето, които са в най-лошо състояние заради наличие на свлачища и слягания. Поетапно ще се рехабилитират и участъци по  39 км трасе на пътя II-53 - Ямбол - Калчево - Челник - Тамарино - Средец. Министърът потвърди подкрепата си за строителството на четирилентов път между Ямбол и Сливен и обособяване на икономическа зона около него. Тази година ще бъде възложено прединвестиционно проучване. Очаква се проектът да кандидатства за европейско финансиране в следващия програмен период. \r\n„Ще продължим да търсим възможност за конструктивен диалог с всички превозвачи във връзка с тол системата, която ще заработи в тестови режим от 16 август, защото смятаме, че тази реформа трябва да бъде въведена в България“, коментира регионалният министър пред журналисти. По думите й 67% от българските граждани подкрепят въвеждането й, защото в момента 2/3 от пътните такси за ремонт и пътно поддържане се събират от винетките за леки автомобили. Останалата 1/3 е от тежкотоварния трафик, който всъщност руши българските пътища. „Над 90% от въпросите, които ми задават хората във всички населени места, в които се срещам с тях, са за пътища. Всички искаме да караме по хубави пътища. Ще продължавам да търся конструктивен диалог, тази реформа, колкото и трудна да е, да бъде доведена до край“, коментира Аврамова. Според нея с темата е възможно да се спекулира по чисто политически причини.  \r\nНа този етап е планирано  само 50% от републиканската пътна мрежа, което е 10 800 км, да бъде включена в обхвата на тол системата. Част от тях ще бъдат с нулева ставка, което означава, че няма да се събират пътни такси, защото участъците не са в добро експлоатационно състояние. Останалите 10 хил. км републикански пътища ще бъдат без тол такса, както  и още 20 хил. км общински пътища, за които не се изисква такава. „Никой от превозвачите в момента не може да даде точна справка за това колко пари ще плати при един курс на негов тежкотоварен автомобил през България, тъй като ние все още не сме представили актуалната пътна карта с платени отсечки“, коментира още Аврамова и добави, че всички сметки за един курс при това положение са некоректни.  \r\nТя съобщи още, че на 2 април е направена техническа свързаност между тол системата и системата на Агенция „Митници“ и  в момента тече синхронизиране на базата данни. Изгражда се и връзка със системата на МВР, където изискванията за сигурност налагат по-сложни процедури, но като техническо изпълнение и свързаност ще имаме готовност да въведем тол системата. Разчитаме на конструктивен диалог, в който да намерим най-вярното решение за България.", "date": "2019.04.16", "title": "Министър Петя Аврамова: Близо 33 млн. лв. ще се инвестират в подобряване на състоянието на водоснабдителната и канализационната мрежа в област Ямбол"}
{"url": "http://www.focus-news.net/news/2019/04/16/2647413/sofiya-vazstanoveno-e-dvizhenieto-pri-km-49-na-am-trakiya-v-posoka-stolitsata.html", "text": "Възстановено е движението при км 49 на АМ \"Тракия\" в посока София. Това съобщиха от пресцентъра на  Агенция \"Пътна инфраструктура\" .", "date": "2019.04.16", "title": "София: Възстановено е движението при км 49 на АМ \"Тракия\" в посока столицата"}
{"url": "http://www.focus-news.net/news/2019/04/16/2647408/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония, Гърция и Турция трафикът е нормален на всички гранични контролно-пропускателни пунктове.", "date": "2019.04.16", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2019/04/16/2647407/burgas-nachalna-preskonferentsiya-po-proekt-za-energiyna-efektivnost-v-administrativna-sgrada-za-obshtestveno-obsluzhvane-shte-se-provede-v-pomorie-na-18-april.html", "text": "Сстартираща пресконференция за представяне на мерките по проект „Изпълнение на дейности по Информация и комуникация във връзка с изпълнение на Административен договор за предоставяне на БФП № BG16RFOP001-2.002-0026-C01” ще се проведе от 16.00 ч. на 18 април 2019 г. в заседателната зала на Общински съвет-Поморие. Това съобщиха от пресцентъра на  Община Поморие . \r\nОбщина Поморие стартира изпълнението на проект: “Енергийна ефективност в административна сграда за обществено обслужване – гр. Поморие”. Той се реализира по Оперативна програма „Региони в растеж” 2014 – 2020 година, Приоритетна ос 2: „Подкрепа за енергийна ефективност в опорни центрове в периферните райони.” \r\nЦелта на проекта е да се подобри енергийната ефективност на административната сграда за обществено обслужване в Поморие. Тя ще достигне клас на енергопотребление „А“, а това ще доведе до значително намаляване на разходите за енергия. Освен това значителна част от нея ще се осигурява от Възобновяем източник – фотоволтаична инсталация. По-високото ниво на енергийната ефективност ще доведе не само до намаляване на крайното енергийно потребление, но и на емисиите на парникови газове в малките градове – опорни центрове на полицентричната система, съгласно НКПР 2013-2025г. \r\nТака ще се осигури по-добро качество на въздуха, условия за живот, достъпна и работна среда в съответствие с критериите за устойчиво развитие. Ще се подобрят и експлоатационните характеристики за удължаване на жизнения цикъл на сградата, ще се запазят и традиционните функции на малките градове – опорни центрове, свързани с предлагане на обществени услуги, не само за местното население, но също и за населението на околните периферни райони. \r\nОбщата стойност на проекта е 1 198 568.67 лева. От тях: Европейско финансиране в размер на 1 018 783.37 лв. и Национално съфинансиране в размер на 179 785.30 лв. \r\nИзпълнението на проекта стартира на 7 март 2019 г. и приключва на 7 октомври 2019 г.", "date": "2019.04.16", "title": "Бургас: Начална пресконференция по проект за енергийна ефективност в административна сграда за обществено обслужване ще се проведе в Поморие на 18 април"}
{"url": "http://www.focus-news.net/news/2019/04/16/2647415/burgas-izlozhbata-skritite-tayni-na-cherno-more-shte-bade-v-muzeya-na-ostrov-sveta-anastasiya.html", "text": "Жителите и гостите на града отново ще могат да разгледат „Скритите тайни на Черно море“ – изложбата, която отваря врати към дълбините на подводния свят, показвайки неговото непознато лице. Този път впечатляващата експозиция ще бъде в музея на остров Света Анастасия. Това съобщиха от пресцентъра на  Община Бургас . Изложбата представя седем 3D макета на потънали кораби в Черно море. Плавателните съдове са пресъздадени във вида, в който са открити при последните проучвания на морското дъно по време на мащабния проект „Black Sea Map“. С помощта на VR очила посетителите ще могат да направят виртуална разходка на морското дъно. Интерактивни игри очакват най-малките посетители, които ще могат да конструират два триизмерни разглобяеми макета на кораби от дърво по предоставен им чертеж и снимка. Благодарение на усилията на археолозите и работата им в експедицията „Black Sea Map“ пред нас се разкриват тайните на Черно море. Входът за музея е на цени: 6 лв. – стандартен, 3 лв. – ученици и пенсионери, 1 лв. – деца от 3 до 7 години и безплатно за деца до 3 годишна възраст.", "date": "2019.04.16", "title": "Бургас: Изложбата „Скритите тайни на Черно море“ ще бъде в музея на остров Света Анастасия"}
{"url": "http://www.focus-news.net/news/2019/04/16/2647414/denka-blagoeva-odbh-burgas-do-6-may-vklyuchitelno-se-izvarshvat-zasileni-proverki-na-vsichki-obekti-za-proizvodstvo-i-targoviya-na-hrani.html", "text": "До 6 май включително в Бургас се извършват засилени проверки на всички обекти за производство и търговия на храни, пакетиращи центрове за яйца, складове за търговия на едро с храни, заведения за обществено хранене и навсякъде, където се предлагат месо, козунаци, яйца и зеленчуци, което е и акцентът на проверките по повод предстоящите празници. Това каза за  Радио „Фокус“-Бургас  Денка Благоева от Областната дирекция по безопасност на храните (ОДБХ) в Бургас. По думите й целта на проверките за Великден като всяка година е да бъде установен произходът на месото, яйцата, козунаците и зеленчуците, както и дали са в срок на годност и от регламентирани доставчици. „Новият момент, който е акцент при проверките на охладеното агнешкото месо, тази година  е, че трябва да бъде подпечатано с два различни печата, зависимост от това дали месото е с български произход или с друга европейска или външна страна“, каза още още Благоева и уточни, че във всички кланици, в които се извършва клане на български агнета над територията на България, се слага син печат, а на останалите - червен.  \r\nОтносно яйцата Денка Благоева съобщи, че те трябва да бъдат клас А и задължително трябва да бъдат маркирани. „Маркировката, която се слага на яйцата посочва мястото, от където идват, т.е. животновъдния обект и начина на отглеждане на яйцето. Друго, за което се следи е дали доставките са от регламентирани доставчици, съхраняват ли се правилно и колко време тези яйца са изложени в търговска мрежа“, заяви специалистът. По думите на Благоева за боите следят за сертификати за качество и че са предназначени за ползване за хранително-вкусови цели. „За козунаците, които са произведени тук ще следим за производството, а тези, които идват готови и пакетирани, ще следи състава, алергените и откъде и по какъв начин идват в съответния обект“, допълни Благоева. На официалните празници и през почивните дни ще има дежурни инспектори, които при възникнал сигнал и проблем ще оказват съдействие. Денка Благоева добави, че БАБХ имат връзка с икономическа полиция и при необходимост те ще окажат съдействие, тъй като проверките могат да бъдат съвместни с тях. \r\nДеница ДИМИТРОВА", "date": "2019.04.16", "title": "Денка Благоева, ОДБХ-Бургас: До 6 май включително се извършват засилени проверки на всички обекти за производство и търговия на храни"}
{"url": "http://www.focus-news.net/news/2019/04/16/2647417/dots-d-r-hristo-paunov-prepodavatel-po-konstitutsionno-pravo-tarnovskata-konstitutsiya-e-nay-dalgo-deystvashtata-v-pravniya-mir-konstitutsiya-tseli-68-godini.html", "text": "Търновската конституция е най-дълго действащата в правния мир конституция – цели 68 години. Това заяви в интервю за  Радио „Фокус”-Пловдив  доц. д-р Христо Паунов, зам.-декан на Юридическия факултет в Пловдивския университет и преподавател по конституционно право, конституционно правосъдие и др., по повод 140 години от подписването на Търновската конституция. „Тя е изключително демократична по характер за времето си и част от принципите в нея са залегнали и в сега действащата конституция на Република България”, добави доц. Паунов. „Това ясно показва, че има много неща в нашето минало, които и до ден днешен ни дават увереност и опора, че правота е нещо, което ще продължи да съществува и ще бъде изкуство за доброто и справедливото”, каза още доц. Паунов. \r\nТой коментира също, че българските граждани добре познават конституцията, запознати са със своите права, но напоследък все по-често се забелязва, че много политици не познават добре основния закон. „Вярно е, че в България няма училище за политика, но независимо от това, независимо от образованието им, политиците трябва да имат и едни минимални познания за това какво представлява конституцията, какви са правомощията на основните държавни органи, какви са основните принципи в конституцията”, каза още доц. Паунов. \r\nПо повод честите призиви за промяна на конституцията доцентът посочи, че сега действащата конституция на България е била променяна 5 пъти в този не малък период от време. Промените са били изключително наложителни и премерени, като 4 от поправките са били неизбежни и са били свързани с приемането ни в ЕС, а последната поправка е била в сферата на съдебната власт. Според доц. Паунов обаче, призивите за промяна на конституцията трябва винаги да бъдат свързани с един добър анализ на експерти, за да се постигне широк обществен консенсус. „Защото, конституцията е основният закон за страната, тя е върховният закон, но тя е и общественият договор, около който ние гражданите сме се обединили и който стои във основата на управлението на държавата”, добави доц. д-р Христо Паунов. „И затова си мисля, че когато започне да се говори за промени на конституцията, трябва да се направят точно преценките какво точно и доколко е необходимо да се промени”, каза още той. \r\nЦветана ТОНЧЕВА", "date": "2019.04.16", "title": "Доц. д-р Христо Паунов, преподавател по конституционно право: Търновската конституция е най-дълго действащата в правния мир конституция – цели 68 години"}
{"url": "http://www.focus-news.net/news/2019/04/16/2647416/sliven-simfonichniyat-orkestar-v-grada-shte-iznese-velikdenski-kontsert-na-23-april.html", "text": "Сливенският симфоничен оркестър ще зарадва почитателите на класическата музика с великденски концерт. Той ще се проведе от 19.00 часа на 23 април в зала „Сливен“. Това съобщиха от пресцентъра на  Община Сливен . \r\nПод диригентството на маестро Димитър Караминков публиката ще има възможност да чуе произведения от Йозеф Райнбергер и Джакомо Пучини. \r\nВ изявата гостуват органистът Мария Славова, хор „Добруджански звуци“, солистите Атанас Атанасов тенор, Радослав Радев – баритон, Паско Ташев – бас и Елвира Пастърмаджиева – диригент. \r\nБилети могат да бъдат закупени на касата на зала „Сливен“ и каса № 2 на Военен клуб – Сливен.", "date": "2019.04.16", "title": "Сливен: Симфоничният оркестър в града ще изнесе великденски концерт на 23 април"}
{"url": "http://www.focus-news.net/news/2019/04/16/2647419/borislav-muerov-e-noviyat-direktor-na-odmvr-gabrovo.html", "text": "Със заповед на министъра на вътрешните работи Младен Маринов старши комисар Борислав Муеров е назначен на длъжността директор на ОДМВР-Габрово. Това съобщиха от пресцентъра на  МВР . Пред ръководния състав на областната дирекция той бе представен от вътрешния министър и главния секретар на МВР главен комисар Ивайло Иванов. Борислав Муеров е роден през 1963 г. в Казанлък.  \r\nВ системата на МВР е от 1991 г. Започнал е работа в столичното Пето РУ, преминал е през различни звена и структури в Столичната дирекция на вътрешните работи. Преминал е различни школи и квалификации. През последните шест години е заемал длъжността началник на отдел „Охранителна полиция” – СДВР. Агенция \"Фокус\" припомня:  На 12 април, след три дни протести и напрежение в Габрово заради нападението над продавач в магазин от трима цигани, директорът на ОДМВР – Габрово старши комисар Борислав Бончев подаде оставка. Оставката на директора на областната дирекция дойде веднага, след като министър-председателят Бойко Борисов призова той да освободи поста и обяви, че има основателни претенции към шефа на полицията в Габрово. „Оставката на този директор трябва да е факт веднага, след като си дойде министърът“, заяви тогава Борисов. Според премиера ролята на полицията е да не допуска това. „Тези, които биха магазинера, сега са в ареста. Въпросът е защо са пуснати, когато се вижда, че са го набили – това са въпроси, които трябва да бъдат зададени към други институции. За този, който ги е пуснал - ръководителя на ОДМВР-Габрово, ще искам тежка санкция“, обяви тогава Бойко Борисов.", "date": "2019.04.16", "title": "Борислав Муеров е новият директор на ОДМВР-Габрово"}
{"url": "http://www.focus-news.net/news/2019/04/16/2647389/todorka-nedeva-regionalen-istoricheski-muzey-veliko-tarnovo-uchreditelnoto-sabranie-se-sastoi-ot-229-balgarski-narodni-predstaviteli.html", "text": "Учредителното събрание се състои от 229 български народни представители. Това каза за  Радио „Фокус“ – Велико Търново  Тодорка Недева, уредник Отдел „Нова и най-нова история“ в Регионален исторически музей – Велико Търново. Тя припомни, че те са избрани от гражданите, назначени от Временното руско управление (ВРУ) и по право като висши администратори на ВРУ, както и представители на няколко обществени организации – Рилския манастир, Одеското българско настоятелство, Виенското българско общество „Напредък“, Българското книжовно дружество и Кишиневското българско общество. Задачата на Учредителното събрание е да изработи основния закон на Княжество България. Открито е от руския императорски комисар княз Александър Дондуков-Корсаков. \r\nУчредителното събрание заседава във Велико Търново от 10 февруари до 16 април 1879 година. „След бурни и оживени дебати била приета първата българска конституция, известна в българската ни история под името Търновска. На 17 април същата година в град Велико Търново се открило и Първото Велико Народно събрание, което избрало Александър I Батенберг за български княз. Така Старата столица станала център на първите най-значителни държавни политически събития у нас след Освобождението. Всъщност във Велико Търново по време на Учредителното сърбаните се поставят на практика и основите на съвременната модерна българска държавност чрез приемането на Конституцията“, допълни Тодорка Недева. \r\nТодорка Недева заяви също, че три от общо седем Велики Народни събрания се провеждат в читалище „Надежда-1869” във Велико Търново. По думите и особено съществено за българите е Третото Велико народно събрание, което се провежда в периода 1886 – 1887 година. „То е председателствано от великотърновецът Георги Живков. Точно на това събрание за български владетел се избира Фердинанд Сакскобургготски. Той остава на престола  в продължение на 31 години и очертава бъдещето на България, не само за периода, през който управлява, но и през следващите десетилетия“, посочи Тодорка Недева. Тя отбеляза, че Третото Велико Народно събрание е известно и с това, че то се открива в първата в България читалищна сграда, построена с усилията и съдействието на Стефан Стамболов.  \r\n„Стефан Стамболов съумява да се пребори в Народното събрание за отпускане на нужните средства, тъй като в града трябва да има читалище салон. Този читалищен салон трябва да се намира в читалище „Надежда“, което е стожер на духовността в България. Така той успява да се справи с очевидно трудния проблем с набирането на средства. Читалищният салон става факт. Той е първи в България и почти единствен театрален салон на Балканите и в европейския Югоизток“, допълни Тодорка Недева. Тя припомни и провеждането на Петото Велико Народно събрание през 1911 година. По повод на откриването на Събранието на фасадата на читалище „Надежда“ се поставя за първи път девизът „Съединението прави силата“. Десетилетия по-късно този девиз се изписва и на сградата на Народното събрание в София. По повод откриването на събранието се прави и документален филм за Велико Търново.  „Заснемат се кадри, които са свързани, не само с посрещането на официалните лица – на владетеля, Министерски съвет, на многото журналисти и гости, които присъстват на този изключително важен държавнически акт, но се заснемат и много исторически обекти в Търново. Правят се много панорамни снимки. Заснемат се исторически забележителности, които се намират в околностите на Търново.Събранието се открива през 1911 година, а малко по-късно – през 1913 година, следва фаталното за нашия град земетресение, което разрушава облика на Търново. Благодарение именно на този документален филм, може да се добие представа за това как е изглеждал престолният Търновград преди да се превърне в руини. Това е и първият съществен документален филм за селище на Балканите и в европейския Югоизток. Това прави чест, както на читалището, което е любезен и отговорен домакин на провеждането на Великото Народно събрание, но и на българската култура“, посочи Тодорка Недева. \r\nНадежда КРЪСТЕВА", "date": "2019.04.16", "title": "Тодорка Недева, Регионален исторически музей – Велико Търново: Учредителното събрание се състои от 229 български народни представители"}
{"url": "http://www.focus-news.net/news/2019/04/16/2647420/momchil-nikolov-obshtina-smolyan-259-detsa-ot-obshtinata-tryabva-da-postapyat-v-parvi-klas-prez-novata-uchebna-godina.html", "text": "259 са децата от община Смолян, които са родени през 2012 година и би следвало да постъпят в първи клас през новата учебна година. Това каза в интервю за  Радио „Фокус“ – Смолян  Момчил Николов, секретар на Община Смолян. Той уточни, че в детските градини, приемът е целогодишен, като в Смолян и околните села няма специална процедура за записване. Изключение има само при подлежащите на записване 5 и 6-годишни деца, които трябва задължително да тръгнат на детска градина, подчерта Николов. Той уточни, че в края на май, децата, които завършват детска градина трябва да получат удостоверения за училищна готовност. „В тях е записано какво са постигнали като резултат, дали имат някакви пропуски, на които в училище трябва да се обърне внимание. След това могат да се записват в училище“, допълни Николов. \r\nТой посочи, че в Община Смолян има система за прием в първи клас, свързана с постоянния и настоящ адрес на децата. „Тя е гласувана от Общински съвет, но при нас броят на децата всяка година намалява и тази система е малко условна. В големите градове се прилага с оглед на това, че желаещите за всяко училище са повече от възможностите на училището да ги приеме. При нас този феномен го няма – училищата имат големи възможности, а броят на децата е нисък. Начертали сме граници, които са на приблизително равни разстояния между две съседни училища, но няма как да се приложи, защото няма нужда от прилагане на това“, обясни Николов. \r\nТой заяви, че функционира механизъм за обхват на децата в образователната система чрез комисия от членове от различните институции като Регионално управление на образованието, Община Смолян, социалните служби, полицията и директорите са длъжни да докладват за всяко дете, което има натрупани неизвинени отсъствия. Николов отбеляза, че над 10-15 семейства от община Смолян вече имат наложени глоби на този етап заради отсъствия на децата им от училище. „Някои са с първа глоба 50 лв., втората е с максимум 500, ние налагаме 300, но не сме далече от мисълта да минем на варианта от 500 лв., защото в крайна сметка, децата трябва да влязат в училище“, подчерта Момчил Николов. \r\nТой поясни, че в момента, в който получат писмо от училището, че има деца, които не са в училище, институциите започват да ги търсят и отиват на място. „Глобите са наложени най-вече на семейства от ромски произход и са за тази учебна година, механизмът се прилага от началото на тази година, но ние механизма с издирването на първокласниците го прилагаме от 5-6 години. Всяка година виждаме списъка на подлежащите, до 15 октомври училищата ни връщат списък със записаните, сравняваме двата списъка, установяваме има ли липсващи и започваме да ги издирваме“, обясни Николов. \r\nТой посочи, че по данни на министъра на образованието Красимир Вълчев, над 10 000 деца са влезли обратно в образователната система, в резултат на прилагането на този механизъм за обхват. „При нас не е толкова трагично положението като в големите градове, където има големи ромски общности. При нас тя е малка, но и тук има деца, които не посещават училище и затова правим всичко възможно да ги върнем обратно в клас“, отбеляза Николов. По отношение на събираемостта на наложените глоби, той коментира, че при нужда те може да се събират и от НАП. „За първите глоби от 50 лв. е възможно да им се размине, но другата, която е за повторно нарушение не ми се вярва, че държавата ще ги остави. Това са много глоби и са голям ресурс. Държавата търси варианти и детските надбавки да се спират, ако не се ходи на училище. Работи са в тази насока и се надявам да успеят“, каза още Николов. \r\nНели ГЕРГЬОВСКА", "date": "2019.04.16", "title": "Момчил Николов, Община Смолян: 259 деца от общината трябва да постъпят в първи клас през новата учебна година"}
{"url": "http://www.focus-news.net/news/2019/04/16/2647421/plovdiv-zapochna-kandidatstvaneto-za-priem-v-parvi-klas-za-uchebnata-20192020-godina.html", "text": "3483 са обявените свободни места за първокласници във всички училища в Пловдив. Те са разпределени в 151 паралелки, информират от  отдел „Образование“  в Община Пловдив. Обявените свободни места са повече от децата, които се очаква да бъдат записани в първи клас за учебната 2019/2020 година. За трета година приемът на ученици в първи клас в общинските училища на град Пловдив се осъществява чрез система за електронно централизирано класиране и записване. Тя улеснява родителите, като им дава възможност да кандидатстват онлайн и да получават информация по електронна поща. Разработената и внедрена от Община Пловдив електронна система през 2017 година вече е актуализирана и адаптирана с променените от Министерството на образованието и науката общи правила за цялата страна. \r\nРодителите на децата, родени през 2012 година, които подлежат на задължителен прием в първи клас, могат да се регистрират и да подадат заявления за участие в първото класиране за своите деца онлайн на адрес priem.plovdiv.bg. Моментът на подаване на заявлението няма да има никаква тежест при класиранията, а е важно да бъде спазен само крайният срок. За първото класиране, което е на 5 юни 2019 година, родителите следва да подадат заявления чрез електронната система до 3 юни 2019 г. \r\nАко нямат достъп до интернет и се затрудняват с въвеждането на заявление, могат да подадат на хартиен носител по образец (Приложение №1 – Заявление за участие в централизирано класиране за прием в първи клас) своите заявления в срок до 31 май в училището, което им е първо желание. Двата варианта са равностойни, но при подаването на заявления по интернет родителите ще имат достъп до повече информация (в това число и до резултатите от класиранията) и възможността за промяна в желанията ще е по-лесна. Много важно изискване е подаването само на едно заявление (по интернет или на хартиен носител). Системата няма да позволи въвеждане на второ заявление за едно дете. \r\nПри подаване на заявление онлайн от родителите е много важно за участие в класирането заявлението да е със статус „подадено“, а не „чернова“. Предвидени са автоматични проверки на адресните регистрации на децата и родителите е необходимо внимателно да следят всички съобщения в електронната система. При класиране на дете с подадени неверни данни, то няма да бъде записано и ще участва в следващо класиране за останали свободни места. \r\nДанните от кампаниите през 2017 и 2018 години показват, че наличните свободни места и желанията на родителите съвпадат в много голяма степен и за повечето училища приемът на децата не зависи от конкретния сбор на натрупаните точки. Системата позволява за всяко дете родителят да може да избере до 5 желани училища, независимо от адресната му регистрация.Въпреки че за голям брой от училищата събраните точки няма да имат съществено значение, то в системата е предвидена функционалност, чрез която родителите ще могат да съпоставят броя свободни места и съответния брой чакащи за тях, разпределени по сбора от събраните точки в заявленията за кандидатстване. Статистическите данни се променят в реално време според подадените заявления и ще се визуализират в панела със свободни места в менюто„чакащи класиране“. \r\nПовече информация за правилата и критериите за прием родителите могат да намерят на интернет страницата на електронната система priem.plovdiv.bg в секция „Нормативни документи“. За улеснение на родителите са публикувани „Ръководство за родителя“ и видеоклип с пример за кандидатстване.", "date": "2019.04.16", "title": "Пловдив: Започна кандидатстването за прием в първи клас за учебната 2019/2020 година"}
{"url": "http://www.focus-news.net/news/2019/04/16/2647423/shumen-zanyatie-za-reaktsiya-pri-bedstviya-shte-se-provede-v-detska-gradina-smehorani-na-17-april.html", "text": "В сряда, 17 април, от 10.00 до 11.00 часа временно се затваря за движение на автомобили участък от ул. „Христо Генчев“ пред входа на ДГ „Смехорани“ – от „Стефан Изворски“ до пресечката с „Алдемировци“. Това съобщиха от  Община Шумен . Промяната се налага заради провеждане на практическо занятие за действия по време на бедствени ситуации. В него ще се включат учители, деца, полицейски служители от Районното управление в Шумен, пожарникари от Районната служба „Пожарна безопасност и защита на населението“ и екипи от Центъра за спешна медицинска помощ в града. От общинската администрация информират гражданите, че по време на практическото занятие ще бъдат задействани звуковата и светлинната сигнализация на специализираните автомобили.", "date": "2019.04.16", "title": "Шумен: Занятие за реакция при бедствия ще се проведе в детска градина „Смехорани“ на 17 април"}
{"url": "http://www.focus-news.net/news/2019/04/16/2647422/vladislav-nikolov-sdruzhenie-az-vyarvam-i-pomagam-varna-nad-22-tona-plastmasovi-kapachki-sa-sabrani-na-13-april-v-grada-po-vreme-na-initsiativata-az-vyarvam-i-pomagam.html", "text": "Над 22 тона пластмасови капачки са събрани на 13 април във Варна по време на инициативата „Аз Вярвам и Помагам“. Това съобщи за  Радио „Фокус“ – Варна  председателят на Сдружение „Аз Вярвам и Помагам“ Владислав Николов. „На 13 април във Варна близо 15 000 души не успяха да се стреснат от дъжда и предадоха своите капачки, с което ние постигнахме най-голямото събиране на пластмасови капачки досега, което сме успявали, а именно над 22 тона пластмасови капачки. Над 1 000 000 капачки бяха събрани само за няколко часа във Варна, за което искам да благодаря на всеки един, който е донесъл от една капачка до стотици капачки“, каза Владислав Николов. Той допълни, че пластмасовите си капачки са предали и  десетки общини, сред които Разград, Попово, Търговище, Две могили, Исперих, Каварна, Бяла, Белослав, Дългопол, Ветрино, Провадия и др. Според Владислав Николов, различното в събитието тази година, е било двойно по-голямото участие на деца, които са донесли събраната през годината пластмаса по време на акцията в събота.  \r\n„Хубавото и различно беше, че видяхме и присъстваха много повече деца. Двойно повече деца се включиха тази година. Аз лично съм впечатлен от родителите, които доведоха своите деца в това лошо време и наистина преживяха една приятна емоция“, посочи председателят на сдружението. Всички участници са получили грамоти от сдружението, с цел да се мотивират и за в бъдеще, заяви Владислав Николов. „За нас това е удоволствие и чест, защото такава грамота тя ти дава много голям стимул, че ти наистина си се включил в нещо значимо. Тази грамота наистина ти я прибираш с една голяма частица, че си взел от това прекрасно събитие“, каза още той. Владислав Николов допълни, че събраната пластмаса ще бъде предаде за рециклиране, а със събраните средства ще се закупи и дари медицинска апаратура в две от най-големите отделения в Североизточна България – отделението по неонатология в АГ болница „Проф. Д-р Димитър Стаматов – Варна“ и отделението по детска хирургия в Окръжна болница „Св. Анна“ – Варна. По думите му, вече текат преговори с производители и доставчици на медицинска апаратура, с цел да се договори най-ниската цена при закупуването на апаратите. \r\nБояна АТАНАСОВА", "date": "2019.04.16", "title": "Владислав Николов, Сдружение „Аз Вярвам и Помагам“ – Варна: Над 22 тона пластмасови капачки са събрани на 13 април в града по време на инициативата „Аз Вярвам и Помагам“"}
{"url": "http://www.focus-news.net/news/2019/04/16/2647424/blagoevgrad-prof-tsocho-boyadzhiev-predstavya-izlozhba-i-lektsiya-v-yuzu-neofit-rilski-na-17-april.html", "text": "На 17 април именитият български философ проф. дфн Цочо Бояджиев ще бъде гост на Югозападния университет „Неофит Рилски“. Това съобщиха от пресцентъра на  Югозападния университет „Неофит Рилски“ . В рамките на посещението си проф. Бояджиев ще открие самостоятелна изложба, ще изнесе публична лекция и ще участва във философска дискусия. \r\nФотоизложбата ще бъде открита от 10.30 ч. във фоайето на Учебен корпус №  1 (етаж 1). От 11.00 ч. в зала 114 проф. Цочо Бояджиев ще представи лекция на тема  „Истината във фотографията“. Програмата ще продължи с дискусия на тема „Изкуството на философския превод“,  в която ще участват  проф. Лазар Копринаров и доц. Камен Лозев. \r\nПосещението на проф. Цочо Бояджиев в ЮЗУ „Неофит Рилски“ се организира от Центъра за изследване и разпространение на политическите и философски идеи към катедра „Философски и политически науки“.", "date": "2019.04.16", "title": "Благоевград:  Проф. Цочо Бояджиев представя изложба и лекция в ЮЗУ „Неофит Рилски“ на 17 април"}
{"url": "http://www.focus-news.net/news/2019/04/16/2647427/ep-parlamentat-odobri-prozrachni-i-predvidimi-usloviya-na-trud-za-netipichnite-formi-na-zaetost.html", "text": "Евродепутатите одобриха във вторник набор от минимални права за работниците с договор за работа на повикване, на базата на ваучери или на работа за платформи катo Uber или Deliveroo, се казва в съобщение от  пресслужбата на ЕП.  \r\nЗаконопроектът, чийто текст е вече съгласуван със Съвета, предоставя набор от минимални права за лицата, които работят на непостоянна или краткосрочна работа, работниците с договор за работа на повикване, работниците с непостоянна работа, работниците със заплащане чрез ваучери, работниците през платформи, както и платените стажанти и чираци, ако те работят минимум три часа седмично и 12 часа на четири седмици средно. Самостоятелно заетите лица ще бъдат изключени от новите правила  \r\nПо-голяма прозрачност  \r\nВсички работници трябва да бъдат информирани от първия ден като общ принцип и не по-късно от седем дни, когато това е оправдано, за основните аспекти на техния трудов договор като: описание на задълженията, начална дата, продължителност, възнаграждение, стандартен работен ден или референтни часове за тези с непредвидими работни графици.  \r\nПо-добра защита за новите форми на заетост  \r\nКонкретният набор от права, който се отнася за новите форми на заетост, включва:  \r\n•\tРаботниците с договори за работа на повикване или с подобни форми на заетост следва да се възползват от минимално ниво на предсказуемост, като например предварително определени референтни часове и референтни дни. Също така, те трябва да могат да отказват, без последствия, задание извън предварително определени часове или да бъдат компенсирани, ако заданието не е било отменено навреме.  \r\n•\tДържавите членки следва да приемат мерки за предотвратяване на злоупотреби, като например ограничения за употребата и продължителността на договора. \r\n•         Работодателят не трябва да забранява, наказва или възпрепятства работниците да заемат работа в други фирми и компании, ако тази работа е извън работния график, установен с този работодател.  \r\nНови правила за изпитателните срокове и обучението  \r\nИзпитателните срокове не могат да бъдат по-дълги от шест месеца или трябва да бъдат пропорционални на очакваната продължителност на договора в случай на срочна заетост. Подновеният договор за същата функция няма да води до нов изпитателен срок.  \r\nИ накрая, работодателят ще трябва да осигури задължително обучение, което ще бъде безплатно и ще се счита за работно време. Когато е възможно, такова обучение трябва да завършва в рамките на работното време.  \r\nЦитат  \r\nДокладчикът Енрике Калвет Чамбон (АЛДЕ, Испания) заяви: “Тази директива е първа стъпка към реализирането на Европейския стълб на социалните права, който засяга всички работници в ЕС. Всички работници, които досега са били в състояние на несигурност, ще получат минимални права благодарение на директивата и на решенията на Съда на Европейския съюз. Отсега нататък нито един работодател няма да може да злоупотребява с гъвкавостта на пазара на труда.”  \r\nСледващи стъпки  \r\nОкончателният текст на директивата беше приет с 466 гласа „за“, 145 гласа „против“ и 37 гласа „въздържал се“. Държавите членки разполагат с три години, за да въведат разпоредбите ѝ в своите национални законодателства.", "date": "2019.04.16", "title": "ЕП: Парламентът одобри прозрачни и предвидими условия на труд за нетипичните форми на заетост"}
{"url": "http://www.focus-news.net/news/2019/04/16/2647425/afp-emanyuel-makron-shte-napravi-obrashtenie-kam-natsiyata.html", "text": "Държавният глава на Франция Еманюел Макрон ще направи обръщение към нацията в 21:00 часа българско време, предава  AFP , като се позовава на съобщение от Елисейския дворец. \r\nОт Президентството в Париж не привеждат информация за обръщението на Макрон. В понеделник вечер той трябваше да говори пред френските граждани по повод резултатите от Националния дебат, но обръщението му бе отложено заради пожара в Нотр Дам. Тереза Герова", "date": "2019.04.16", "title": "AFP: Еманюел Макрон ще направи обръщение към нацията"}
{"url": "http://www.focus-news.net/news/2019/04/16/2647426/dimitar-dimitrov-kmet-na-obshtina-vetrino-kandidatstvali-sme-s-4-proekta-za-remont-na-detski-ploshtadki-kam-pudoos.html", "text": "На този етап Община Ветрино е подала четири заявления за отпускане на средства за ремонт на детски площадки и кътове за отдих към Предприятието за управление на дейностите по опазване на околната среда (ПУДООС). Това каза в интервю за  Радио „Фокус“ – Варна  кметът на Ветрино Димитър Димитров. По думите му, тези четири площадки се намират в селата Белоградец, Средно село, Габърница и Ягнило. Общината очаква евентуално одобрение по някой от проектите. Останалите детски площадки на територията на населените места, които са компрометирани ще бъдат ремонтирани напролет, допълни кметът на Ветрино. Той увери, че където е необходимо уредите ще бъдат боядисани, на някои пясъчници ще се наложи да се сложи още пясък. Ако има нужда ще се подменят счупени части от пейки или катерушки. „В скоро време, това, което имаме като наличност ще бъде възстановено и се надяваме до края на месеца да има информация дали сме одобрени по проектите“, обобщи Димитър Димитров. \r\nДиана СТОЕВА", "date": "2019.04.16", "title": "Димитър Димитров, кмет на Община Ветрино: Кандидатствали сме с 4 проекта за ремонт на детски площадки към ПУДООС"}
{"url": "http://www.focus-news.net/news/2019/04/16/2647428/prof-mihail-konstantinov-ako-se-okazhe-che-pozharat-v-katedralata-parizhkata-sveta-bogoroditsa-e-atentat-tova-shte-e-golyam-udar-varhu-frenskiya-duh-i-badeshta-istoriya.html", "text": "Ако се окаже, че пожарът в катедралата „Парижката Света Богородица“ е атентат, това ще е голям удар върху френския дух и бъдеща история. Това заяви в обзорното предаване на  Радио „Фокус“  „Това е България“ политическият анализатор проф. Михаил Константинов. Унищожаване на християнски храм е лоша поличба, каза още той и припомни, че очакванията са катедрала да рухне изцяло. \r\n„Ако е атентат това е лошо. Това ще отвори такава рана в сърцата на французите, каквато отвори за нас атентатът в „Свети Крал“. Ако се окаже, че не е атентат, това ще е чудовищна глупост. Това ще значи, че те не са спазили елементарни мерки за сигурност. Оградили са сградата със сухо, горящо скеле. Това е абсолютно малоумие. Не са ли чували, че има леки алуминиеви скелета. Това, което пламва там, е дървеното скеле. Ако това се е случило, то проектантите на ремонта са за разстрел. Казвам разстрел, но за да добро или лошо смъртната присъда е забранена, обаче имената на тези хора трябва завинаги да влязат в някаква мрачна история за пълни некадърници“, каза той. Проф. Михаил Константинов каза още, че пари за възстановяване на катедралата ще се намерят, но тя няма да бъде същата катедрала с 800-годишна история. \"Случващото не е единичен пример за това, че дедите ни, използвайки примитивни средства са строили гениални постройки. Катедралата Нотр Дам, църквата „Света София“ в Истанбул и редица други постройки от древността ни напомнят, че трябва да знаем какво е било миналото и да не мислим, че света започва и свършва с нас. А ако настоящите хора сме слабата тухла в историята, то след нас няма какво да се построи\", добави той. \r\nЦоня СЪБЧЕВА", "date": "2019.04.16", "title": "Проф. Михаил Константинов: Ако се окаже, че пожарът в катедралата „Парижката Света Богородица“ е атентат, това ще е голям удар върху френския дух и бъдеща история"}
{"url": "http://www.focus-news.net/news/2019/04/16/2647429/tass-kartini-ot-notr-dam-shte-badat-preneseni-v-luvara.html", "text": "Всички картини от катедралата на Нотр Дам ще бъдат пренесени в Лувъра в петък, 19 април. Това съобщи министърът на културата на Франция Франк Риестер за радиостанцията RTL, предава  TACC . \r\n„Предполага се, че всички картини, които все още остават в храма, ще бъдат транспортирани от Нотр Дам до Лувъра. Те ще бъдат почистени от сажди и прах, ще бъде отстранена излишната влага. Ще бъдат съхранявани в подходящи условия, така че да се пристъпи към реставрацията им“, увери министърът. \r\nМинистърът обясни, че големи картини остават вътре в Нотр Дам, тъй като пожарникарите не са успели да ги изнесат. Риестер обаче увери, че те не са пострадали от пламъците, а само от дима.В заключение културният министър на Франция подчерта, че пожарът е „причинил минимални щети на произведенията на изкуството в катедралата“. Тереза Герова", "date": "2019.04.16", "title": "ТАСС: Картини от Нотр Дам ще бъдат пренесени в Лувъра"}
{"url": "http://www.focus-news.net/news/2019/04/16/2647430/targovishte-izlozhba-predstavya-vazrozhdenskoto-arhitekturno-nasledstvo-v-stariya-varosh-na-18-april.html", "text": "По повод 18 април – Международния ден за опазване паметниците на културата, Регионален исторически музей – Търговище подготви изложбата „Възрожденският дух на града – квартал Вароша в Търговище”. Това съобщиха от  музея . Тя ще бъде открита на 18 април от 17:30 часа в Славейковото училище. Чрез поредица от постери изложбата представя възрожденското архитектурно наследство, паметници и паметни места, които днес се намират на територията на стария Варош. Акцент в изложбата са  старото класно училище „Св. Седмочисленици”, добило популярност като Славейковото и Хаджи Ангеловата къща, които са със статут „Национално значение”, както и десетки възрожденски къщи и православният храм „Успение Пресветия Богородици”,  със статут ,,Местно значение”.  Представени са и паметници и паметни места, свързани с делото и живота на Никола Симов - Курото, знаменосецът на Ботевата чета и Освобождението на гр. Търговище, които  всяка година са място на преклонение за жителите на града.", "date": "2019.04.16", "title": "Търговище: Изложба представя възрожденското архитектурно наследство в стария Варош на 18 април"}
{"url": "http://www.focus-news.net/news/2019/04/16/2647447/pleven-muzeynite-obekti-na-regionalen-voenno-istoricheski-muzey-pleven-shte-badat-otvoreni-s-praznichno-rabotno-vreme.html", "text": "Музейните обекти на Регионален военно - исторически музей - Плевен ще бъдат отворени  с празнично работно време. Това съобщиха от Пресцентъра на  РВИМ - Плевен . На 26 и 27 април  ще работят Панорама „Плевенска епопея 1877 г.”, Параклис мавзолей „Св. Георги Победоносец,  Къща музей „Цар Освободител Александър ІІ”. На 26 април Експозиция „Плевенска епопея 1877 г.” ще бъде отворена за посещение. На 28 и 29 април музейните обекти няма да работят.", "date": "2019.04.16", "title": "Плевен: Музейните обекти на Регионален военно - исторически музей Плевен ще бъдат отворени  с празнично работно време"}
{"url": "http://www.focus-news.net/news/2019/04/16/2647450/smolyan-veselie-v-chepelare-praznik-na-horata-shte-se-provede-za-deseta-poredna-godina-v-grada.html", "text": "На 11 май и тази година в Чепеларе ще се проведе „Веселие в Чепеларе – празник на хората“, в който могат да се включат всички любителски танцови състави, групи или клубове, изучаващи български народни танци. Това съобщиха от пресцентъра на  община Чепеларе . Станалият традиция колоритен празник, създаден от Танцов клуб „Веселие“ – Чепеларе, ще стартира с дефиле по пешеходната улица на град Чепеларе, а сцената ще бъде самият площад „Олимпийски“. Всеки състав ще може да представи по две народни хора, а паралелно ще текат конкурси за най-оригинален стилизиран костюм, най- добър познавач на народната носия и най-шумен клуб. За добрия завършек на вечерта ще се погрижи Виевската фолк група. \r\nЖелаещите да се запишат за участие могат да направят това до 3 май 2019г.", "date": "2019.04.16", "title": "Смолян: „Веселие в Чепеларе – празник на хората“ ще се проведе за десета поредна година в града"}
{"url": "http://www.focus-news.net/news/2019/04/16/2647449/reuters-sasht-shte-nalozhat-novi-sanktsii-na-kuba-venetsuela-i-nikaragua.html", "text": "Администрацията на американския президент Доналд Тръмп ще наложи нови санкции на Куба, Венецуела и Никарагуа, предава  Reuters , като уточнява, че мерките ще бъдат обявени на 17 април от съветника по националната сигурност Джон Болтън.  \r\nЗа първи път Вашингтон ще разреши подаването на искове в американските съдилища срещу компании, които правят бизнес в Куба и за контролирана от нея собственост, конфискувана от властите в Хавана от частни собственици, включително граждани на САЩ.  \r\nРешението, което ще бъде обявено в сряда, би могло да изложи американски, европейски и канадски компании на опасност от предприемането на правни действия срещу тях, които да нанесат удар на усилията на Куба за привличане на повече чуждестранни инвестиции. Това е още един знак за усилията на Вашингтон да накаже Хавана за подкрепата, която оказва на президента на Венецуела Николас Мадуро, коментира агенцията.  Тереза Герова", "date": "2019.04.16", "title": "Reuters: САЩ ще наложат нови санкции на Куба, Венецуела и Никарагуа"}
{"url": "http://www.focus-news.net/news/2019/04/16/2647451/mariyana-nikolova-muzey-na-vazrazhdaneto-varna-do-16-may-v-muzeya-mozhe-da-se-vidi-album-s-nepokazani-dosega-semeyni-snimki-na-aleksandar-batenberg.html", "text": "До 16 май варненци могат да видят албум с непоказани от 1924 г. досега семейни снимки на Александър Батенберг. Това каза в интервю за  Радио „Фокус“ – Варна  уредникът на Музея на Възраждането Марияна Николова. Експозицията ще бъде открита днес, когато е и 140-годишнина от приемането на Търновската конституция. Княз Александър Батенберг е първият владетел, избран да управлява България, след Освобождението. „За първи път излагаме този албум със семейни фотографии на Александър Батенберг, неговото семейство, децата, съпругата му, на неговите родители, неговите братя и сестра му. Снимките са дарени на музея през 1924 г. от д-р Головина. Те са били нейно лично притежание и благодарение на нейната далновидност и желание те да достигнат до бъдещите поколения, са били предоставени в началото на XX век на музея и така до ден днешен се съхраняват във фондовете на нашия музей“, съобщи уредникът. Марияна Николова допълни, че освен семейството на Александър Батенберг, на някои от снимките могат да се видят и неговите адютанти. Според нея, това прави този албум толкова ценен за историята на България, тъй като показва не само личния живот на Александър Батенберг, но и неговото участие в държавните дела на новооснованото Княжество България. „Може би малко хора знаят, че след абдикацията на Батенберг, той се жени за едно момиче, което няма аристократичен произход и поради тази причина той губи своята титла. Те по друг начин присъстват в аристократичния живот на Европа и приемат името граф и графиня Хартенау-Батенберг. По този начин остават и в спомените на по-късните съвременници. Техните наследници също носят тези звания“, разказа уредникът. Марияна Николова каза още, че до края на годината в музея ще се помещава и мобилната изложба  „Варненците, които градиха държавността. 140 години Учредително събрание“. В нея посетителите могат да се запознаят с част от известните и не толкова известни дейци от Варна, които са участвали в първото учредително събрание на Княжество България и са положили своите подписи при приемането на Търновката конституция. \r\nБояна АТАНАСОВА", "date": "2019.04.16", "title": "Марияна Николова, Музей на Възраждането – Варна: До 16 май в музея може да се види албум с непоказани досега семейни снимки на Александър Батенберг"}
{"url": "http://www.focus-news.net/news/2019/04/16/2647448/vladislav-nikolov-sdruzhenie-vyarvam-i-pomagam-varna-ideyata-na-kampaniyata-ne-e-v-samite-sabrani-sredstva-ideyata-e-v-obedinenieto.html", "text": "Идеята на кампанията не е в самите събрани средства – идеята е в обединението. Това каза в интервю за  Радио „Фокус“ – Варна  председателят на Сдружение „Аз вярвам и помагам“ във връзка със събитието под надслов „Празник на рециклирането „Аз Вярвам и Помагам”, което се проведе пред Катедралния храм „Св. Успение Богородично“ във Варна на 13 април. „Събираме едни ненужни капачки, които могат да отидат на боклука. Събираме някакви средства, които ги удвояваме. Същевременно с това фирмите производители намалят от своите, така да се каже, печалби и се постигат големи успехи. Спасяваме хиляди животи, реални животи спасяваме. Това е успеха наистина“, заяви Владислав Николов. Той съобщи, че освен тази акция, сдружението се занимава и с образователни дейности по отношение на рециклирането и неговата роля за опазване на природата за бъдещите поколение. По време на събитието на 13 април, организаторите са представили и проекта си „Училище по рециклиране „Аз Вярвам и Помагам“. „По време на събитието деца и ученици, които искат да се занимават с екология от IV гимназия във Варна, заедно с докторанти и преподаватели от ТУ – Варна по екология и опазване на околната среда, преподаваха на деца и на възрастни колко е важно и значимо рециклирането на хартията, пластмасата и стъклото в днешно време и как това помага на самата природа. Аз лично съм впечатлен от родителите, които доведоха своите деца в това лошо време и наистина преживяха една приятна емоция”, каза още Владислав Николов. По думите му, екипът на сдружението ще си даде кратка почивка преди да се насочи към покоряването на нови инициативи. \r\nБояна АТАНАСОВА", "date": "2019.04.16", "title": "Владислав Николов, Сдружение „Вярвам и помагам“ – Варна: Идеята на кампанията не е в самите събрани средства – идеята е в обединението"}
{"url": "http://www.focus-news.net/news/2019/04/16/2647418/afp-razpitvat-rabotnitsi-za-pozhara-v-notr-dam.html", "text": "Френските следователи, разследващи опустошителния пожар в катедралата в Нотр Дам, разпитаха работници, които обновяват паметника, предава  AFP \r\nМножество френски милиардери и компании направиха оферти за парични средства на стойност около 700 милиона евро (790 милиона долара), за да бъде възстановена  световната забележителност. \r\nПо-голямата част от покрива е разрушена, кулата е срутена и неизвестен брой артефакти и картини са изгубени. Главният орган, който има близо 8000 тръби, също е претърпял щети. \r\nНо стените на катедралата, камбанариите и най-известните кръгли прозорци с витражи на най-посещаваната туристическа атракция във Франция остават непокътнати, което накара отец Филип Марсе  да го нарече спасяването им \"повече от чудотворна\".  Юлиян Марков", "date": "2019.04.16", "title": "AFP: Разпитват работници за пожара в Нотр Дам"}
{"url": "http://www.focus-news.net/news/2019/04/16/2647453/washington-examiner-poseshtenieto-na-mayk-pompeo-na-granitsata-s-venetsuela-razkri-dupkite-v-politikata-na-sasht.html", "text": "В неделя държавният секретар на САЩ Майк Помпео посети границата на Колумбия с Венецуела, където говори за американската подкрепа за бежанците, няколко пъти повтори искането за оттегляне от власт на президента Николас Мадури и отправи заплахи за нови санкции срещу Каракас. Но въпреки това, посещението на Помео демонстрира дупките в политиката на САЩ, коментират в редакцията на американското издание  The Washington Examiner . \r\nПроблемът е на Вашингтон. Като обяви подкрепата си за лидера на опозицията Хуан Гуайдо, администрацията на Тръмп постави на масата всичките си дипломатически карти. Този смел ход можеше да бъде печеливш, ако Гуайдо бе успял да спечели подкрепата на военните. \r\nНо това не се случи. Венецуелската армия не беше съвсем готова да напусне кораб, когато Вашингтон обяви подкрепата си за Гуайдо, нито когато САЩ се опитаха да доставят принудителни хуманитарна помощ в страната, за да засилят популярността на опозицията на Мадуро. Вместо това подкрепеният от САЩ опит за преодоляване на границите с хуманитарна помощ пропадна, поставяйки един поход към Каракас, замислен като триумфален, в безизходица. \r\nСега САЩ са в сложна ситуация. Те искат да сложат край на кризата, но не може да преговарят с Мадуро, след като обявиха управлението му за незаконно. В допълнение към бъркотията идват отношенията между Москва и Каракас – руски военни кацнаха в латиноамериканската страна по-рано тази пролет.  \r\nПолитически притисната и с малко възможности, оставила настрана военната намеса, администрацията на Тръмп се надява, че санкциите ще свършат работата и най-накрая ще изтласкат Мадуро от властта. „Може би съм циник, но след като Мадуро не се отказа от контрола, дори когато хората му гладуват и се нуждаят от лекарства, по-нататъшната икономическа болка едва ли ще бъде магическият куршум, на който Помпео и Тръмп се надяват. Това оставя САЩ без истински план за действие във Венецуела“, е заключението на автора. Тереза Герова", "date": "2019.04.16", "title": "Washington Examiner: Посещението на Майк Помпео на границата с Венецуела разкри дупките в политиката на САЩ"}
{"url": "http://www.focus-news.net/news/2019/04/16/2647457/faz-novi-problemi-s-pravitelstveniya-samolet-na-berlin-mashinata-be-prizemena-avariyno-na-shyonefeld.html", "text": "Правителственият самолет на Берлин отново е в центъра на медийното внимание след аварийно кацане на международното летище „Шьонефелд“ във федералната германска столица, отбелязва германският национален ежедневник  Die Frankfurter Allgemeine Zeitung . \r\nЧасове след инцидента все още няма информация за случилото се и причините за него. Машината бе приземена обратно на летището малко след излитането си за Кьолн, поясняват от редакцията.  \r\nСлед поредица от инциденти с правителствените самолети, Берлин взе решение за закупуването на нови машини, стана ясно по-рано. \r\nКомисията по бюджета на Бундестага одобри закупуването на три самолета „Еърбъс“ A 350-900 на стойност от около 1,2 милиарда евро.  \r\nМиналата година канцлерът на ФРГ Ангела Меркел трябваше да се върне в Кьолн след срив на комуникационните системи на „Еърбъс“ A340 и да лети до Аржентина за срещата на Г-20 с редовен полет. Неотдавна от техническите дефекти в правителствените самолети бяха засегнати държавният глава Франк-Валтер Щайнмайер, министърът на външните работи Хайко Маас и министърът на развитието Герд Мюлер. Тереза Герова", "date": "2019.04.16", "title": "FAZ: Нови проблеми с правителствения самолет на Берлин – машината бе приземена аварийно на „Шьонефелд“"}
{"url": "http://www.focus-news.net/news/2019/04/16/2647456/sport-rezultati-ot-parvite-poluvremena-na-machovete-ot-shampionskata-liga.html", "text": "Изиграха се първите полувремена от двата реванша от 1/4-финалите в Шампионската лига. Барселона поведе с 2:0 на Манчестър Юнайтед след две попадения на Лионел Меси, съответно  в 16-ата и 20-ата минута. \r\nВ другия мач-реванш Ювентус и Аякс завършиха първото полувреме при резултат 1:1.", "date": "2019.04.16", "title": "Спорт: Резултати от първите полувремена на мачовете от Шампионската лига"}
{"url": "http://www.focus-news.net/news/2019/04/16/2647412/prof-ognyan-gerdzhikov-tarnovskata-konstitutsiya-e-vechna-zashtoto-e-dalgoochakvana-i-postavya-nachaloto-na-darzhavnostta-v-balgarya.html", "text": "Търновската конституция е вечна, защото е дългоочаквана и поставя началото на държавността в Българя. Това каза за обзорното предаване „Това е България“ на  Радио „Фокус“  Огнян Герджиков, бивш председател на парламента и бивш служебен премиер. Той обясни, че за направа й се ползва опита на най- напредничавите конституции по онова време и главно на белгийската конституция. Любопитен факт е, че прадядото на Герджиков е бил в Учредителното събрание и е един от подписалите се под текста на документа. Дали страна ни има нужда от нова конституция е сложен въпрос, каза професорът.  Според Герджиков в основата си действащата конституция има много достойнства, винаги може да се мисли за усъвършенстване, това обаче не трябва да се превръща в болест. Проф. Огнян Герджиков посочи като една от негативните черти на демокрацията попадането на случайни хора в народното събрание и препоръча мерки   това да не се случва. „Два са подходите. По-голяма отговорност от партиите, когато редят листите. Засилване на възможността да се правят преференции с много по-нисък праг на преференцията. Възможно е да се мисли и по нещо, което българския народ отдавна желае, а именно мажоритарни избори, или ако не 100% мажоритарни да се направи поне както беше при Великото народно събрание – една част мажоритарно избрани и една част оперативни листи“, коментира той. Проф. Огнян Герджиков добави, че е против очернянето на съдебната система, защото в нея работят и честни добри юристи, за съжаление не всички са такива. Има опити за вмешателство в съдебната система и такива съдии, които се поддават на тях. Това е причината хората губят доверие в системата, обясни той. \r\nЦоня СЪБЧЕВА", "date": "2019.04.16", "title": "Проф. Огнян Герджиков: Търновската конституция е вечна, защото е дългоочаквана и поставя началото на държавността в Българя"}
{"url": "http://www.focus-news.net/news/2019/04/16/2647452/daily-sabah-turtsiya-ochakva-tramp-da-izpolzva-pravoto-si-na-veto-v-sluchay-na-nalagane-na-sanktsii-na-ankara-zaradi-s-400.html", "text": "Турция ще очаква държавният глава на САЩ Доналд Тръмп да упражни правото си на вето, в случай че Конгресът наложи санкции на Анкара заради решението й да закупи руски зенитно-ракетни системи С-400. Това стана ясно в рамките на посещението във Вашингтон на министър на отбраната на Турция Хулуси Акар, който се срещна с американския си колега Патрик Шанахан, за да обсъди спора между двете страни за С-400, съобщава вестник  Daily Sabah . \r\nСпоред изявление на Министерството на националната отбрана Акар и Патрик са обсъдили ситуацията в Сирия, двустранните отношения, въпроси, засягащи регионалната сигурност и сътрудничеството в отбранителната промишленост между двете страни. \r\nАкар „повтори възгледите и очакванията на Турция относно предложената зона за сигурност в Сирия, снабдяването със С-400, самолетите F-35 и последните развития в Източното Средиземноморие\", се казва в изявлението на Анкара. \r\nВ текста се казва още, че Акар е подчертал важността на сътрудничеството между Турция и САЩ на основата на стратегическо партньорство, което ще гарантира стабилността и сигурността на двете страни. \r\nСАЩ заплашиха да наложат санкции, ако Турция финализира споразумението с Русия за С-400. Анкара многократно е заявявала, че „сделката е завършена“ и очаква Вашингтон да не налага санкции, тъй като двете страни са съюзници в НАТО.  \r\n„Ако се стигне до санкциите, предложени от Конгреса, разбира се, ще очакваме президентът Тръмп да използва властта си за разрешаване на този въпрос\", заяви говорител на турския президент Ибрахим Калън на брифинг. \r\nЗапитан дали Тръмп изрично е сигнализирал, че ще предприеме подобна стъпка Калън призна, че не е отправил подобен сигнал. „Не мога да кажа подобно нещо. Това е послание, което предаваме“.  \r\nЗапитан какво ще направи Турция, ако Тръмп се въздържи от правото си на вето, Калън подчерта, че Анкара ще трябва да почака и да види обхвата на санкциите, но се надява, че нама да се стигне до подобна ситуация. \"Заплахите и санкциите ще бъдат много непродуктивни и ще предизвикат отрицателни последици, няма да дадат никакви положителни резултати\", предупреди говорителят на Ердоган. . Тереза Герова", "date": "2019.04.16", "title": "Daily Sabah: Турция очаква Тръмп да използва правото си на вето, в случай на налагане на санкции на Анкара заради С-400"}
{"url": "http://www.focus-news.net/news/2019/04/16/2647454/tass-huan-guaydo-obvini-administratsiyata-na-maduro-v-genotsid-na-sedem-miliona-venetsueltsi.html", "text": "Лидерът на венецуелската опозиция Хуан Гуайдо обвини администрацията на президента Николас Мадуро в „геноцид“ срещу населението на латиноамериканската страна, в резултат на което са загинали седем милиона души, предава  TACC . \r\n„Изпращането на хуманитарна помощ означава наличие на хуманитарна криза. Това означава, че режимът признава съществуването на криза. Те признават, че са предизвикали геноцид, в резултат на което са загинали седем милиона венецуелци са загинали\", цитира агенцията изявлението на Гуайдо за местна телевизия.  \r\nОпозиционерът също така смята, че помощта е изпратена, защото властите „са унищожили системата на здравеопазването. Ние ще настояваме хуманитарната помощ да достигне до най-нуждаещите се слоеве. Надяваме се, че Червеният кръст няма да покаже политически ангажимент\", подчерта Гуайдо. Тереза Герова", "date": "2019.04.16", "title": "ТАСС: Хуан Гуайдо обвини администрацията на Мадуро в „геноцид“ на седем милиона венецуелци"}
{"url": "http://www.focus-news.net/news/2019/04/16/2647458/gazeta-express-kosovo-germaniya-i-frantsiya-shte-predlozhat-proektosporazumenie-za-kosovskiya-vapros-predvizhda-se-dvoen-suverenitet.html", "text": "Електронното издание на водещия прищински ежедневник  Gazeta Express   съобщава ексклузивно, че на срещата в Берлин на  29 април Франция и Германия ще представят проект на споразумение между Косово и Сърбия, което до известна степен ще се съобрази с исканията на Белград, но изключва разделянето на най-младата държава на Балканите. \r\nИзточник на изданието разкрива, че на срещата на лидерите от Западните Балкани, домакини на която са германският канцлер Ангела Меркел и държавният глава на Франция Еманюел Макрон, лидерите на Косово и Сърбия ще получат предложение за двоен суверенитет.  \r\n„Съобщава се, че ще бъде предложен двоен суверенитет. Косово ще запази териториалната си цялост непокътната, докато Сърбия ще се ползва от един вид суверенитет над сърбите в Косово и над сръбските православни църкви“, цитира изданието източник. Съгласно думите му, Прищина най-вероятно ще се съгласи да прехвърли част от суверенитета си на Брюксел, а ЕС на свой ред – на Белград. Тереза Герова", "date": "2019.04.16", "title": "Gazeta Express (Косово): Германия и Франция ще предложат проектоспоразумение за косовския въпрос, предвижда се „двоен суверенитет“"}
{"url": "http://www.focus-news.net/news/2019/04/16/2647460/the-jerusalem-post-dzheysan-griynblat-publikuva-karta-na-izrael-s-golanskite-vazvisheniya-v-predelite-y.html", "text": "Посланикът на САЩ за преговорите за Близкия изток Джейсън Грийнблат публикува карта на Израел, на която Голанските възвишения са изобразени като част от страната, съобщава вестник  The Jerusalem Post . \r\nНовата карта, която включва Голанските възвишения като част от Израел, бе добавена към американската международна система за карти, става ясно от съобщение на Грийнблат в социалната мрежа „Туитър“. \r\n„Добре дошло на най-новото попълнение в нашата система за международни карти“, гласи съобщението на Грийнблат, като напомня за неотдавнашното решение на американския президент Доналд Тръмп да признае бившата сирийска територия като част от Израел. \r\nТръмп призна израелски суверенитет над Голанските възвишения през март.Няколко дни по-късно той подписа официален документ по въпроса с министър-председателя Бенямин Нетаняху. Американското решение не е подкрепено от Европейския съюз и Русия, които разглеждат Голанските възвишения като окупирани сирийски територии, припомня изданието. Тереза Герова", "date": "2019.04.16", "title": "The Jerusalem Post: Джейсън Грийнблат публикува карта на Израел с Голанските възвишения в пределите й"}
{"url": "http://www.focus-news.net/news/2019/04/16/2647459/kremal-vladimir-putin-ne-planira-uchastie-v-yunskata-sreshta-na-normandskata-chetvorka.html", "text": "Графикът на президента на Руската федерация Владимир Путин не предвижда среща в нормандски формат през юни тази година. Това заяви за  TACC  говорителят на Кремъл Дмитрий Песков в отговор на молба да коментира изявлението на украинския държавен глава Петро Порошенко.  \r\n„Засега няма такива планове“, увери Песков.  \r\nПо-рано в ефира на телевизионния канал „112 Украйна\" Порошенко предположи, че срещата на върха на лидерите на Русия, Германия, Франция и Украйна, посветена на разрешаването на кризата в Източна Украйна, може да се състои през юни по време на честването на 75-годишнината от десанта на Съюзниците в Нормандия. Тереза Герова", "date": "2019.04.16", "title": "Кремъл: Владимир Путин не планира участие в юнската среща на нормандската четворка"}
{"url": "http://www.focus-news.net/news/2019/04/16/2647431/ria-novosti-pozharat-v-notr-dam-ne-e-bil-umishlen-tvardyat-ot-prokuraturata-na-parizh.html", "text": "Пожарът в катедралата Нотр Дам не е бил умишлено предизвикан. Това заяви пред журналисти  парижкият прокурор Реми Ейтс, предава  РИА Новости . \r\nПо предварителна информация пламъците са избухнали случайно – но как точно, все още остава неясно.  \r\nОгънят пламна в понеделник вечер, а за потушаването му бяха задействани около 400 пожарникари. Те успяха да спасят фасадата, камбанарията и голяма част от интериора на църквата. \r\nСпоред френските медии пожарът може да е свързан с реставрацията, която е била в ход в катедралата. Част от покрива й бе покрит със строителна дървесина. Тереза Герова", "date": "2019.04.16", "title": "РИА Новости: Пожарът в Нотр Дам не е бил умишлен, твърдят от Прокуратурата на Париж"}
{"url": "http://www.focus-news.net/news/2019/04/16/2647455/tsveta-karayancheva-predsedatel-na-ns-dnes-e-den-za-gordost-den-za-poklon-pred-trudolyubieto-i-madrostta-na-deputatite-ot-uchreditelnoto-sabranie.html", "text": "Днес е ден за гордост, ден за поклон пред трудолюбието и мъдростта на депутатите от Учредителното събрание, заяви председателят на парламента Цвета Караянчева на тържествената заря-проверка във Велико Търново по повод 140-ата годишнина от приемането на Търновската конституция. Това съобщиха от пресцентъра на Народното събрание. Тя прие строя на ротите на Националната гвардейска част и на Националния военен университет във Велико Търново по време на тържествената заря-проверка, посветена на 140 години от Учредителното събрание и приемането на Търновската конституция.  \r\n\"Събрали сме се днес в този горд старопрестолен град, за да почетем паметта на участниците в Учредителното събрание, които тук преди 140 години положиха подписите си под българската конституция\", отбеляза в словото си Цвета Караянчева. Тя заяви, че първите законотворци само за два месеца са сътворили документ, с който се гордеем и до днес. Сред депутатите тогава са били представители на възрожденския елит, хора, участвали в национално-освободителното движение и не случайно те сътворяват основния закон на България толкова либерален и толкова истински, посочи председателят на парламента.  \r\n\"С подписването на конституцията народните представители от Учредителното събрание поставят младата държава като самостоятелна сила на картата на Европа\", отбеляза Цвета Караянчева. \"На техните плещи е лежала отговорността да докажат, че България тръгва по нов път, тежка е била задачата да определят и какво послание ще отправят към Европа и света, към какви ценности ще се стремят и отстояват\", подчерта тя.  \r\nПредседателят на Народното събрание обрисува портрета на българския народ, какъвто е бил определен от учредителите – една година след Освобождението. Според тях българският народ е мирен народ и се стреми да живее в разбирателство със съседите си, за българския народ винаги свободата ще бъде висша ценност, българският народ ще помни и ще следва заветите на Апостола, че всички са равни пред закона, посочи Цвета Караянчева. \"Основателите на третата българска държава ясно казват, че няма да допуснат новоосвободена България да третира гражданите си различно в зависимост от произхода и убежденията им и българският народ винаги помни какво е постигнал със собствени сили и има самочувствието, че може още\", заяви Цвета Караянчева.  \r\n\"Нека си припомним думите на първия председател Екзарх Антим І – „Единството ни, което Берлинският договор развали, пак сами ще си го постигнем“, призова председателят на парламента. Сякаш тези думи са пророчески и само след 6 години се случва Съединението, което сами сме си постигнали\", добави Цвета Караянчева.  \r\n\"В Учредителното събрание се оформят и влизат в яростни конфликти първите български партии, но те доказват, че са готови да работят за народното дело и в името на националния прогрес, подчерта председателят на Народното събрание. Тя попита разпознава ли се днешният български народ в портрета, очертан преди 140 години от учредителите. Със сигурност идеалите са ни същите, със сигурност сме напреднали малко, но пътят е труден, стръмен, с много предизвикателства и завои\", посочи Цвета Караянчева и добави, че затова е важно в дни като този и на годишнини като днешната да се връщаме към извора, към заветите на нашите предци.  \r\nВ навечерието на 140-ата годишнина от приемането на Търновската конституция съвременните български законотворци постъпиха мъдро, държавнически и родолюбиво, като обявиха Велико Търново за историческа и духовна столица на България, заяви в словото си кметът на града Даниел Панов. Той изрази благодарност към обществениците от Велико Търново, които са работили за тази кауза, на всички граждани на Велико Търново, които през годините са защитавали авторитета на старата столица, на народните представители от 44-ото Народно събрание за подкрепата и специално на председателя на Народното събрание Цвета Караянчева.  \r\n\"Преди 140 години нашите предци ни оставиха важни завети и макар в Учредителното събрание да е имало спорове, накрая първите ни законотворци загърбват личните си и политически пристрастия и се обединяват в името на България, тяхното дело е велико\", заяви Даниел Панов.  \r\nНа тържествената заря-проверка на площад „Цар Асен I” присъстваха народни представители от всички парламентарни групи, вицепремиерът по икономическата и демографската политика Марияна Николова, областният управител на Велико Търново проф. д-р Любомира Попова, председателят на Общинския съвет на Велико Търново Венцислав Спирдонов, ректорът на Великотърновския университет „Св. св. Кирил и Методий“ проф. д-р Христо Бонджолов и др. Присъстващите наблюдаваха и аудио-визуалния спектакъл „Царевград Търнов - звук и светлина“.", "date": "2019.04.16", "title": "Цвета Караянчева, председател на НС: Днес е ден за гордост, ден за поклон пред трудолюбието и мъдростта на депутатите от Учредителното събрание"}
