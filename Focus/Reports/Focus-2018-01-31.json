{"url": "http://www.focus-news.net/news/2018/01/31/2483648/tass-izraelski-iztrebiteli-sa-narushili-vazdushnoto-prostranstvo-na-livan.html", "text": "Изтребители на израелските ВВС са се появили в небето над Южен Ливан и да достигнали до покрайнините на град Сайда, разположен на 40 км. от Бейрут. Според местни медии реактивни самолети са преминали на ниска височина над градовете Набатия, Марджаюн и Бинт Джбейл, имитирайки въздушна атака, предава ТАСС.\r\nНавлизането на израелските самолети във въздушното пространство на Ливан се е случило на фона на военните учения, които в момента се провеждат в северната част на Израел. Това е първата от септември 2017 г. имитация на въздушни удари. Израелските ВВС постоянно извършват разузнавателни полети над Южен Ливан, където се намират базите на шиитското въоръжено движение „Хизбулла“. \r\nКомандването на временните сили на ООН в Ливан смятат действията на израелската авиация за нарушение на резолюция №1701 от Съвета за сигурност на ООН, установила режим на примирие по границата след конфликта от лятото на 2006 г.  Виктор Турмаков", "date": "2018.01.31", "title": "ТАСС: Израелски изтребители са нарушили въздушното пространство на Ливан"}
{"url": "http://www.focus-news.net/news/2018/01/31/2483616/shumen-ulitsa-ticha-se-zatvarya-za-dvizhenie-na-avtobusi-ot-gradskiya-transport.html", "text": "Улица „Тича“ в Шумен се затваря за движение на автобуси от градския транспорт поради старта на строителните дейности по проекта „Рехабилитация на ул. „Тича“, включен в Инвестиционната програма на Община Шумен. Това съобщиха от пресцентъра на Общината. Преминаването на автобуси ще бъде преустановено временно в участъка от ул. „Ген. Столетов“ до кръстовището с бул. „Симеон Велики“  за времето от 7:00 часа на 1 февруари до 16:30 часа на 31 март. Автобусните спирки по ул. „Тича“ се закриват за посочения период, като вместо тях ще се използват спирките по обходния маршрут за градския транспорт по бул. Симеон Велики“. По проекта „Рехабилитация на ул. „Тича“ се предвижда възстановяване на пътното платно, на пътната настилка, рехабилитация на тротоарите, осигуряване на достъпна среда за хората в неравностойно положение и изграждане на енергоспестяващо осветление.", "date": "2018.01.31", "title": "Шумен: Улица „Тича“ се затваря за движение на автобуси от градския транспорт"}
{"url": "http://www.focus-news.net/news/2018/01/31/2483620/gen-rumen-milanov-natsionalna-sluzhba-za-ohrana-ne-se-izpolzva-za-politicheski-tseli.html", "text": "Националната служба за охрана /НСО/ не се използва за политически цели. Това каза във вечерния блок „Това е България“ на Радио „Фокус“ ген. Румен Миланов, ръководител на службата от 2004  до 2007 г., по повод оставката на началника на НСО ген. Ангел Антонов. „НСО се е разделила от принципите, които са били някога в УБО. Управление безопасност и охрана имаше в голяма степен персонално обслужване на голям кръг лица. Тя е била с численост от порядъка на 9000 лица. Сега числеността е многократно намалена и тя не се занимава с тези дейности. По отношение на държавната охрана двете организации имат еднакви функции“, коментира ген. Румен Миланов. Той допълни, че след като НСО е под патронажа на президента, държавният глава може да оказва контрол върху нея. В тази връзка може да се създаде и структура, която да го упражнява или това да прави парламентът.", "date": "2018.01.31", "title": "Ген. Румен Миланов: Национална служба за охрана не се използва за политически цели"}
{"url": "http://www.focus-news.net/news/2018/01/31/2483621/varna-obshtina-valchi-dol-specheli-proekt-za-rekonstruktsiya-na-ulitsi-i-trotoarna-nastilka-za-blizo-2-mln-leva.html", "text": "Община Вълчи дол спечели проект за реконструкция на улици и тротоарна настилка за близо 2 млн. лева. Това съобщиха за Радио „Фокус“ – Варна от Община Вълчи дол. Кметът Георги Тронков подписа договор с изпълнителния директор на Държавен фонд „Земеделие“, с който е одобрено проектното предложение на Община Вълчи дол за реконструкцията на улици и тротоарна настилка в град Вълчи дол по Оперативна програма „Развитие на селските райони“ 2014-2020, подмярка 7.2 „Инвестиции в създаването, подобряването или разширяването на всички видове малка по мащаби инфраструктура“. Безвъзмездната финансова помощ е в размер на 1 916 039.41 лева, като в нея влизат реконструкция на улиците “Тодор Каблешков”, “Лиляна Димитрова”, “Ал. Стамболийски”, “Толбухин”, “Странджа”, “Гео Милев” и “Скобелев”, реконструкция на тротоари на улиците “Ал. Стамболийски”, “Толбухин”, “Тодор Каблешков” и “23 септември”, както и консултантски услуги, свързани с подготовката и управлението на проекта, авторски  и строителен надзор и проектиране.\r\nТака Община Вълчи дол продължава своята политика на максимално използване на възможностите, които предоставят различните европейски програми и прави поредна крачка за благоустрояването на населените места.\r\nМарияна ВАЛЕНТИНОВА", "date": "2018.01.31", "title": "Варна: Община Вълчи дол спечели проект за реконструкция на улици и тротоарна настилка за близо 2 млн. лева"}
{"url": "http://www.focus-news.net/news/2018/01/31/2483618/smolyan-140-godini-ot-osvobozhdenieto-na-zlatograd-byaha-otbelyazani-tarzhestveno-v-grada.html", "text": "В Златоград тържествено бяха отбелязани 140 години от освобождението на града, съобщиха от пресцентъра на Община Златоград. На днешната дата, през 1878 г., генерал Черевин влиза победоносно с войската си в Златоград. По този повод ученици от СУ „Антим I” в града изнесоха празничен рецитал и припомниха имената на славните освободители и събитията отпреди 140 години.\r\nКметът на общината Мирослав Янчев приветства присъстващите и припомни, че е важно да съхраняваме и обичаме това, което ни е завещано от дедите. В знак на признателност и почит към делото на Освободителя и на загиналите в боевете за свободата на златоградчани, пред паметната плоча на генерал Черевин тържествено бяха поднесени венци и цветя от: Община Златоград, Районно управление - гр. Златоград, Гранично полицейско управление - гр. Златоград, ОУ „Васил Левски” и СУ „Антим І”, Дневният център за деца и лица с увреждания „Зора”, Центъра за социална и рехабилитация и интеграция, Центъра за обществена подкрепа, ДГ „Радост”, ДГ „Снежанка” и ДЯ „Мир”.", "date": "2018.01.31", "title": "Смолян: 140 години от освобождението на Златоград бяха отбелязани тържествено в града"}
{"url": "http://www.focus-news.net/news/2018/01/31/2483615/varna-rekorden-byudzhet-za-2018-godina-prie-obshtinskiyat-savet.html", "text": "Рекорден бюджет за 2018 година прие Общинският съвет във Варна. Средствата са в размер на 393,7 млн. лева, което е увеличение със 123 млн. лева спрямо миналата година. Това съобщиха то пресцентъра на Общински съвет – Варна.  Финансовата рамка беше одобрена с 33 гласа „за“, 5 „против“ и 2 „въздържал се“.\r\n„Всеки глас „за“ този бюджет е в подкрепа за развитието на града ни. Убеден съм, че с рекордния бюджет 2018 година ще бъде изключително успешна за Варна и в края на годината ще се похвалим с добри за града ни резултати“, изтъкна кметът Иван Портних след гласуването.\r\nПриоритетите пред местната администрация и през 2018 г. са изграждане на модерна градска среда, образование, създаване на възможности за развитие на целогодишен туризъм. За поредна година повишение  на местните данъци и такси няма да има.\r\nОчакваните местни приходи в бюджета са в размер на 267,2 млн. лева, а постъпленията от делегирани от държавата дейности – 126,5 млн. лева.\r\nУвеличение на средствата има почти по всички пера в бюджета. Най-голям дял заемат разходите за дейностите „Жилищно строителство, БКС и опазване на околната среда“ – 162,7 млн. лева. От тях за изграждане, ремонт и поддържане на уличната мрежа са заложени 110 млн. лева при 18 млн. лева през 2017 г.\r\nЗнаков обект през тази година е изграждането на бул. „Васил Левски“. За изпълнението на най-мащабния от десетилетия проект са предвидени в бюджета на общината 88 млн. лева. Други 6,4 млн. лева са заделени за пробива на бул. „Сливница“ , а 2,2 млн. лева   – за реконструкцията на ул. „Ал. Рачински“.\r\nЧаст от амбициозната капиталова програма е и изграждането на пътна автомобилна рампа на автомагистрала „Хемус“, с качване от бул. „Ат. Москов“, и южно обслужващо платно на бул. „Левски“, между бул. „Сливница“ и бул. „Вл. Варненчик“. В нея е включена и реконструкцията на кръговото кръстовище в началото на к.к. „Св. Св. Константин и Елена“.\r\nПрез 2018 г. с пари от общинския бюджет ще продължат ремонтите на ул. „Студентска“, „Ана Феликсова“, „Цар Борис III”. Ремонтни дейности ще има и на улиците „Кап. Рончевски“, „Баба Тонка“, „Флора“.\r\nЗа реализацията на мащабни проекти през тази година Варна отново ще разчита и на европейско финансиране. Със средства от еврофондовете ще бъдат ремонтирани основните пътни артерии в кв. „Аспарухово“ – ул. „Мара Тасева“, ул. „Първи май“ и бул. „Народни будители“.  Предвижда се още рехабилитация на алеи и изграждане на нови площадки за спорт и игра в Морската градина. Междублокови пространства в града също ще придобият нов облик с финансовата подкрепа  от европейските структурни и инвестиционни фондове.\r\nДругото голямо разходно перо в бюджета е това за образование. За него Община Варна ще отдели рекордните 118,5 млн. лв., или малко над 30% от общия си бюджет. Рекордна е стойността и на капиталовата програма на функция „Образование“ в размер на 6,7 млн. лв.\r\nИ през тази година е предвидено изграждане на нови детски градини. За ДГ „Иглика“ в кв. „Виница“ и ДГ „Карамфилче“ са заделени средства за нови сгради. Предвижда се също сграда на ул. „Ген. Колев“ да бъде преустроена в детска градина.\r\nМодернизация на образователната инфраструктура във Варна тази година ще бъде направена и с пари по оперативна програма „Региони в растеж“. Над 14 млн. лева ще бъдат инвестирани в обновяване и разширение на 7 общински училища и 3 детски градини.\r\nЗа здравеопазване в общинския бюджет са заложени близо 20 млн. лева. 2,6 млн. лева от тях ще получат три варненски болници. За болницата по акушерство и гинекология „Проф. д-р Димитър Стаматов“ – Варна са планирани 1,3 млн. лева, част от които ще бъдат инвестирани в ремонти и апаратура. МБАЛ „Св. Анна“ ще вложи средствата от общината в ремонт на родилното отделение и на неонатологията и ще купи нови инструменти за клиниката по ортопедия и травматология. Онкоболницата ще се сдобие с нова лапароскопска и ендоскопска апаратура. Финансовото подпомагане на двойки с репродуктивни проблеми ще продължи и през 2018 г.\r\nС над 15,5 млн. лева ще разполага Варна за социално осигуряване, подпомагане и грижи. С част от тези пари ще бъдат направени ремонти в дома за стари хора „Гергана“ и дневния център за деца и младежи с умствена изостаналост „Св. Йоан Златоуст“.\r\nЗа поредна година в хазната са заложени средства за доплащане на абонаментите карти за градски транспорт на пенсионерите, учениците и хората с увреждания. За тази социална придобивка общината е заделила 8,2 млн. лева.\r\n16,8 млн. лева е бюджетът за почивно дело, култура и религиозни дейности. За културни събития, празници и естетизация на градската среда са заделени близо 3,7 млн. лева. В тази сума влиза бюджетът за фонд „Култура“, който тази година е размер на 1 млн. лева. С част от тях Варна ще подпомогне изпълнението на културната програма на българското европредседателство.\r\nЛеко завишение има и на парите за спорт.  Общинският бюджет през 2018 година е 1,3 млн. лв., което с 50 хил. лева повече спрямо предходната година.   Фокусът на общината отново ще бъде върху ученическия спорт.", "date": "2018.01.31", "title": "Варна: Рекорден бюджет за 2018 година прие Общинският съвет"}
{"url": "http://www.focus-news.net/news/2018/01/31/2483619/deutsche-welle-zigmar-gabriel-predupredi-izrael-za-vazmozhnostta-ot-vechen-konflikt-s-palestinskata-avtonomiya.html", "text": "Външният министър на Германия Зигмар Габриел извърши визита в Израел, по време на която предупреди страната да не се отказва от постигането на двудържавно решение на конфликта, предава Deutsche Welle.\r\nСпоред първия дипломат на Берлин, Израел трябва да изясни позицията си или рискува „вечна окупация и конфликт“. \r\n„Като приятел и съюзник, ние трябва да знаем дали Израел продължава да подкрепя договарянето на двудържавно решение“ на кризата с Палестинската автономия. Израелският премиер Бенямин Нетаняху неколкократно подчерта, че палестинците трябва да се самоуправляват, но не предложи яснота дали това означава формиране на независима палестинска държава или придобиване на по-голяма автономия. \r\n„Готови ли сте да платите цената на вечна окупация и конфликт – цена, която ще продължава да расте, ако няма надежда за самоопределяне от страна на палестинците“, заяви по време на обръщението си Габриел. \r\nПо време на продължилата общо 15 часа визита в региона, Габриел проведе срещи с Нетаняху и президента на Автономията Махмуд Аббас.  : Цанко Цолов", "date": "2018.01.31", "title": "Deutsche Welle: Зигмар Габриел предупреди Израел за възможността от „вечен конфликт“ с Палестинската автономия"}
{"url": "http://www.focus-news.net/news/2018/01/31/2483617/aleksandar-vuchich-es-ochakva-ot-nas-da-sklyuchim-yuridicheski-obvarzvasht-dokument-s-prishtina-sled-koeto-mozhe-da-stanem-chlen-na-organizatsiyata.html", "text": "Сръбския президент Александър Вучич обяви, че Европейският съюз очаква от Белград да сключи юридически обвързващ документ с Прищина, след което Сърбия може да стане член на организацията, съобщава медийната група B92. Държавният глава е направил изявлението си пред репортери в сряда, като информацията е била потвърдена от председателя на Европейския парламент Антонио Таяни по-късно в същия ден. По думите на италианският политик, бъдещето споразумение между Белград и Прищина трябва да бъде подписано „преди Сърбия да се присъедини официално към ЕС“.  \r\nВ същото време Вучич благодари на Таяни за „уважението му към сръбския народ“, като подчерта, че е „лично поласкан“ от посещението на председателя на ЕП в Белград. : Цанко Цолов", "date": "2018.01.31", "title": "Александър Вучич: ЕС очаква от нас да сключим юридически обвързващ документ с Прищина, след което може да станем член на организацията"}
{"url": "http://www.focus-news.net/news/2018/01/31/2483622/tass-italiya-oproverga-informatsiyata-che-na-neyna-teritoriya-sa-proniknali-boytsi-na-islyamska-darzhava.html", "text": "Външното министерство на Италия опроверга информацията, според която в страната са проникнали около 50 бойци на „Ислямска държава“, съобщава ТАСС. По-рано британският вестник  излезе със статия, според която 50 души, които най-вероятно са членове на терористичната организация, са преминали през Средиземно море от Тунис в Италия. \r\n„Информацията, според която на бреговете на Италия са акостирали 50 бойци на „Ислямска държава“, готови да извършват терористичен акт, не съответства на действителността“, се казва в съобщение на външното ведомство, публикувано в едно от местните издания. \r\nВ статията на британския вестник, авторът се позовава на данни от Интерпол. Според Рим, на територията на страната са били заловени няколко души, които биха могли да представляват опасност, но те са депортирани. : Цанко Цолов", "date": "2018.01.31", "title": "TАСС: Италия опроверга информацията, че на нейна територия са проникнали бойци на „Ислямска държава“"}
{"url": "http://www.focus-news.net/news/2018/01/31/2483625/plovdiv-na-1-fevruari-shte-se-sastoi-ofitsialnoto-otkrivane-na-kamernata-zala-v-sgradata-na-oblastnata-administratsiya.html", "text": "На 1-ви февруари ще се състои официалното откриване на Камерната зала в Областната администрация в Пловдив. Това съобщиха за Радио „Фокус“ – Пловдив от отдел „Връзки с обществеността“ на институцията. Оттам съобщиха още, че всички културни събития в новата Камерна зала, която разполага с много добра естествена акустика, ще се провеждат под егидата на областният управител Здравко Димитров. Първият концерт с музиката на Пучини, който е на 1 февруари и е с вход свободен, ще даде старт на богата и наситена с културни събития програма. На място ще се проведе и своеобразна анкета за име на новата зала.\r\nОткриването на Камерната зала в Областната администрация е провокирано от идеята да бъде създадено ново пространство, в което да се реализират концерти, изложби и камерни театрални постановки. Пространството е изключително подходящо за провеждане на културна събития и мероприятия.\r\nТони МИХАЙЛОВ", "date": "2018.01.31", "title": "Пловдив: На 1 февруари ще се състои официалното откриване на Камерната зала в сградата на Областната администрация"}
{"url": "http://www.focus-news.net/news/2018/01/31/2483627/varna-blizo-145-mln-leva-e-byudzhetat-na-obshtina-devnya-za-tazi-godina.html", "text": "Местният парламент в Девня прие с пълно мнозинство бюджета на общината за 2018 година, чиято макрорамка възлиза на рекордните 14 480 024 лева, или с над 6.8 млн. лева повече спрямо миналогодишния. От тях 3 695 820 лева са приходите за делегирани от държавата дейности, а тези от местни дейности – 10 784 204 лева, в това число 5 млн. лева дългосрочен дълг чрез банков заем, с които общината ще финансира своето участие в европейските проекти, част от капиталовата си програма и др. инвестиционни разходи.  Това съобщиха от Община Девня.\r\nСпоред кмета Свилен Шитов през 2018 година рисковете ще влияят в много по-малка степен върху етапа на изпълнението на бюджета, което ще доведе до предвидимост и безпроблемно изпълнение на заложените приходи. Нещо повече, прогнозите на финансовия екип на общината са, че преизпълнението в хазната ще достигне 20 млн. лева.\r\n1 906 500 лева е планът за постъпленията от данъци, а предвидените суми от неданъчни приходи надхвърлят 2 382 677 лева. Най-голям е делът на сумите от налога за недвижимо имущество и такса смет. В разходната част най-много средства са предвидени по перото за издръжка, като е заложен и резерв за неотложни харчове. Значителни средства са заделени във функциите „Образование“,  „Социално подпомагане и грижи“, „Здравеопазване“, „Отбрана и сигурност“ и др.\r\nЗа капиталови разходи на общината през 2018 г. са предвидени 4 267 676 лева. С тях ще се подменят водопроводи и ще се извърши цялостно асфалтиране на 15 улици, ще се изграждат детски площадки, а по проект „Красива България“ в сградата на Община Девня ще бъде монтиран външен асансьор и ще се обособи нова заседателна зала за Общинския съвет. 2 062 787 лева ще бъдат изразходени целево за изграждане на новия път „Девня – Разделна“.", "date": "2018.01.31", "title": "Варна: Близо 14,5 млн. лева е бюджетът на Община Девня за тази година"}
{"url": "http://www.focus-news.net/news/2018/01/31/2483623/gerb-davat-istanbulskata-konventsiya-na-konstitutsionniya-sad-bsp-prodalzhava-da-nastoyava-za-referendum-po-temata-obzor.html", "text": "Парламентарната група на ГЕРБ е взела решение да сезира Конституционния съд с искане за преценка на съответствието на Истанбулската конвенция с Конституцията на Република България. Това обяви на брифинг в парламента Данаил Кирилов – народен представител и председател на Комисията по правни въпроси. Кирилов припомни, че Конвенцията е подписана, но все още не е ратифицирана в парламента, а според него произнасянето от страна на съда ще даде „водещ правен ориентир за обществения дебат“.  По думите му така Конституционният съд ще може да отговори и на един от критичните по дебата въпроси, свързан с чл. 46 ал. 1 от Конституцията, който регламентира брака като доброволен съюз между мъж и жена. Според него в обществения дебат по темата битуват спекулации, които биха могли да се разсеят с произнасянето на съда. Вече е започнало събирането на подписите и подготовката на мотивите за искането. \r\nМеждувременно стана ясно, че ПГ на „БСП за България“ не оттегля искането за референдума за Истанбулската конвенция, а само редактира въпроса. Това уточниха от пресцентъра на партията, оборвайки появилата се в някои медии информация, че оттеглят предложението си по темата да се проведе обществено допитване. От БСП уточняват още, че се предлага преформулиране на въпроса от:  на . \r\nВ парламента лидерът на БСП Корнелия Нинова коментира: „Искам да разсея всякакво съмнение - никакво отстъпление от референдума за Истанбулската конвенция, а редакция на въпроса“. По думите ѝ партията няма да се откаже от идеята за провеждане на допитване, още повече след като вече е събран и необходимия брой подписи за стартиране на процедурата. \r\nИван ЛАЗАРОВ", "date": "2018.01.31", "title": "ГЕРБ дават Истанбулската конвенция на Конституционния съд, БСП продължава да настоява за референдум по темата (ОБЗОР)"}
{"url": "http://www.focus-news.net/news/2018/01/31/2483391/mvr-chetirima-patni-politsai-byaha-otlicheni-za-proyaven-profesionalizam.html", "text": "Фондация „Годишни награди за пътна безопасност“ организира седмото си издание и събра на тържествена церемония номинираните в шестте категории. Това съобщиха от пресцентъра на МВР. Сред тях са и четирима служители на три областни дирекции на МВР. \r\nЗа проявен висок професионализъм при изпълнение на ежедневните си задачи в  категорията „Специална награда на служител от пътна полиция с личен принос“ журито номинира двама младши автоконтрольори от ОДМВР - Кюстендил, техен колега от РУ - Костинброд и полицейски инспектор в ОДМВР-Пловдив .Наградите им връчи заместник-министър Красимир Ципов, който сърдечно им благодари и им пожела бъдещи професионални успехи. На церемонията присъстваха началниците на отдел „Пътна полиция“ в ГДНП и СДВР комисар Бойко Рановски и комисар Тенчо Тенев,  както и техни колеги, директорът на ОДМВР - Кюстендил, както и представители на ръководствата на областните дирекции на Пловдив и София.  \r\nБлагодарение на бързата и професионална реакция младшите автоконтрольори Красимира Балтова и Венцислав Стоилов от ОДМВР – Кюстендил  пресякоха  тежко престъпление и предотвратиха разрастването на пожар в големи размери. Докато патрулирали в нощните часове през лятото на миналата година, те засекли моторист, който управлявал без обозначителни знаци. При последвалото проследяване забелязали, че мъжът в движение хвърля течност в близост до новострояща бензиностанция, появяват се и първите пламъци. Двамата младши автоконтрольори реагирали светкавично и докато подават сигнал за инцидента, започнали да гасят огъня с помощта на пожарогасител. Техният колега - младши автоконтрольор Иван Тодоров от РУ – Костинброд към ОДМВР – София, успява да спаси тежко ранен шофьор, попаднал в опасен пътен инцидент. Полицейски инспектор Ботьо Гиргинов от ОДМВР – Пловдив е отличен за проявен висок морал, устойчивост в прилагането на Закона за движението по пътищата и постигнати високи резултати в превенцията с деца и възрастни участници в движението по пътищата.", "date": "2018.01.31", "title": "МВР: Четирима пътни полицаи бяха отличени за проявен професионализъм"}
{"url": "http://www.focus-news.net/news/2018/01/31/2483624/gen-rumen-milanov-tryabva-da-se-napravi-monitoring-koyto-sled-2-godini-da-dade-otsenka-dali-nso-garantira-neobhodimoto-nivo-na-sigurnost.html", "text": "Трябва да се направи мониторинг, който след 2 години да даде оценка дали НСО гарантира необходимото ниво на сигурност. Това предложи в интервю за вечерния блок „Това е България“ на Радио „Фокус“ ръководителят на Националната служба за охрана (НСО) за периода 2004-2007 година ген. Румен Миланов. Той уточни обаче, че това е въпрос и на управленската култура при издаването на нормативни актове, която според генерала липсва у нас. \r\n„Една подобна служба е последната бариера към нападението на съответните ръководители, а нейните функции са определени от закон и правилник. И в този дух бих направил една препоръка – може би трябва да се направи мониторинг дали законът оптимално подсигурява тези обществени отношения, дали се гарантира необходимото ниво на сигурност и след това вече да се прави оценка – кое е плюс и кое – минус. И тъй като винаги има спорни моменти, мисля, че една от много важните стъпки е да се определи оптималният брой лица, които да подлежат на охрана“, коментира ген. Румен Миланов. По повод охраняваните извън списъка на изрично посочените в закона лица генерал Миланов уточни, че се формира комисия, която оценява фактите, но този процес винаги поражда спорни ситуации. Той допълни, че това е така, защото от една страна е възможно някой да бъде под охрана без да има съответната степен на опасност, определена в закона, но понякога реална опасност съществува.", "date": "2018.01.31", "title": "Ген. Румен Миланов: Трябва да се направи мониторинг, който след 2 години да даде оценка дали НСО гарантира необходимото ниво на сигурност"}
{"url": "http://www.focus-news.net/news/2018/01/31/2483628/south-china-morning-post-kitay-prizova-donald-tramp-da-izostavi-mantaliteta-si-ot-studenata-voyna.html", "text": "Американският президент Доналд Тръмп посочи Китай като една от главните противници на САЩ в икономическо и военно отношение в своето първи обръщение „Състоянието на съюза“, като това е още един знак, че Вашингтон поставя в основата на своята стратегия съперничеството между световните сили, коментира китайското издание South China Morning Post. \r\nАнализатори подчертаха, че отношението на Тръмп към Пекин влиза в противоречие с това на неговите предшественици, които разглеждаха Китай като партньор, въпреки икономическата надпревара, пише още вестникът. Като отговор на речта, китайското правителство призова Белия дом да изостави манталитета, който би бил по-подходящ за годините на Студената война. \r\n„Въпреки че съществуват различия, двете държави имат повече общи интереси отколкото противоречия“, заяви в сряда говорителят на външното ведомство, като добави също така, че „историята и реалността показват, че сътрудничеството е единственият верен избор“. \r\nСъщото е и мнението на премиера Ли Къцянг, който изрази надеждите си, че „Вашингтон могат да имат обективни възгледи върху китайско-американските отношения, които да разширят общите интереси, и които да се справят с трудностите“. \r\nПо-рано в сряда, в своето обръщение, американският президент обеща да подсили защитата на САЩ срещу заплахите, идващи от Китай и Русия. \r\n„По целия свят ние се срещаме с мошенически режими, терористични групировки и противници като Китай и Русия, които са предизвикателство за нашите интереси, нашата икономика и ценности“, заяви Тръмп по време на първото си ежегодни обръщение „Състоянието на съюза“. : Цанко Цолов", "date": "2018.01.31", "title": "South China Morning Post: Китай призова Доналд Тръмп да изостави манталитета си от Студената Война"}
{"url": "http://www.focus-news.net/news/2018/01/31/2483359/andrey-kovachev-evrodeputat-ot-gerbenp-povecheto-sredstva-v-sektor-obrazovanie-sa-predpostavka-za-privlichaneto-na-biznesa-u-nas.html", "text": "Повечето средства в сектор „Oбразование“ са предпоставка за привличането на бизнеса у нас. Това каза в сутрешния блок „Добро утро, България“ на Радио „Фокус“ евродепутатът от ГЕРБ/ЕНП Андрей Ковачев. По думите му образоването може да проправи пътя към сдобиването на страната с квалифицирана работна ръка, която да е в състояние да обслужва интересите на инвеститорите. Ковачев уточни, че фактори като инфраструктура и достъпност също са определящи за увеличаване броя на инвеститорите в България. „В момента като председател на Европейския съвет България е много по-видима от преди. ЕС се съобразяват с нас, обръщат се за съвет за това какво смятаме да поставим като акцент. Затова и присъствието в Давос на българската делегация и премиера Бойко Борисов е добър сигнал и по отношение на инвестрициите. Там се събира не само политическият, но и икономическият елит на Европа и на света“, коментира Андрей Ковачев. \r\nТой добави, че присъствието на българската делегация на икономическия форум в Давос, обсъждащ визията за развитието на Европа и света, е добър сигнал за страната ни в няколко направления. \"Важно е България да използва тази възможност, за да трансформира присъствието си в Давос в повече качествени инвестиции\", посочи Ковачев.", "date": "2018.01.31", "title": "Андрей Ковачев, евродепутат от ГЕРБ/ЕНП: Повечето средства в сектор „Oбразование“ са предпоставка за привличането на бизнеса у нас"}
{"url": "http://www.focus-news.net/news/2018/01/31/2483262/predstoyashti-sabitiya-v-stranata-na-31-yanuari-agentsiya-fokus.html", "text": "*** \r\nОт 9.00 часа Народното събрание ще проведе заседание. \r\n*** \r\nОт 10.00 часа ще се проведе заседание на Министерския съвет. \r\n*** \r\nОт 13.30 часа в сградата на Министерския съвет Националният съвет за тристранно сътрудничество ще проведе заседание. \r\n*** \r\nОт 16.00 часа в зала „Тържествена“ на Военна академия „Г. С. Раковски“ се организира общо събрание за учредяване на клуб на възпитаниците и приятелите на Академията. На събитието ще присъства председателят на Народното събрание Цвета Караянчева. \r\n*** \r\nОт 7.30 часа на ул. „Московска“ 33 в деловодството на Столична община Национален инициативен комитет за качествена и иновативна образователна система ще внесе сигнал за 98 нарушения на Директора на 2-ра ДГ \"Звънче\".\r\n*** \r\nОт 9.00 часа 4 състав на Специализирания наказателен съд ще заседава по делото срещу Юлиян Т., Христо Ст., Невена М. и Георги А., обвинени в организиране и ръководене на организирана престъпна група. \r\n*** \r\nОт 9.30 часа 21 състав на Софийския градски съд ще гледа делото срещу Герман К. (чл.116 НК).\r\n*** \r\nОт 9.30 часа 19 състав на Софийския градски съд ще гледа делото срещу Димитър А. (депутат) и Методи П. (чл. 304 б, ал. 1 от НК ).\r\n*** \r\nОт 10.00 часа 9 състав на Специализирания наказателен съд ще заседава по делото срещу Радослав Б., Денис Б., Мариян К., Павел В. и Иван И., обвинени в организиране и ръководене на организирана престъпна група. \r\n*** \r\nОт 10.30 часа 3 състав на Специализирания наказателен съд ще заседава по делото срещу Мирослав Ц. и Ивалин Й., обвинени в организиране и ръководене на организирана престъпна група.\r\n*** \r\nОт 10.30 часа в сградата на Район “Младост”, ж.к. “Младост 3”, ул. “Свето преображение” 1, ще се състои официалната церемония по връчване на наградата “Най-зелена община” за 2017 г. в категория “Голяма община”.\r\n*** \r\nОт 11.00 часа в Национален пресклуб БТА Сдружение \"Образование без раници\" организира пресконференция. \r\n*** \r\nОт 13.00 часа 11 състав на Специализирания наказателен съд ще заседава по делото срещу Стоян Б., Румяна К., Николай С., Митко П. и др. обвинени в длъжностно присвояване в големи размери. \r\n*** \r\nОт 13.00 часа в конферентната зала на хотел „Анел\", бул. „Тодор Александров\" №14, ще се проведе кръгла маса на тема: „Информационната среда в България и начина и на употреба\".\r\n*** \r\nОт 13.30 часа в заседателната зала в сградата на Висшия съдебен съвет ще се проведе заседание на Прокурорската колегия. \r\n*** \r\nОт 14.00 часа в зала София-1 на хотел „Маринела“, министърът на икономиката Емил Караниколов, ще открие конференция „Иновации за конкурентоспособност. Базовите индустрии - двигател за растеж”.\r\n*** \r\nОт 14.00 часа 7 състав на Специализирания наказателен съд ще заседава по делото срещу Борислав И., Георги Р., Дончо Д., Иван З. и др., обвинени в незаконно превеждане през границата. \r\n*** \r\nОт 15.00 часа 10 състав на Специализирания наказателен съд ще заседава по делото срещу Антон Г., кумулиране на наказанията. \r\n*** \r\nОт 18.30 часа в Литературния клуб на Столична библиотека Ангел Игов ще бъде първия „Разказвач на месеца” от новата инициатива на библиотеката и ще чете от своите разкази и романи.\r\n*** \r\nОт 19.00 часа в Партерното фоайе на Софийската опера и балет ще се състои концерта „Вечер на испанската музика“.\r\n*** \r\nОт 19.00 часа в Дом на киното ще бъде представена една от най-личните книги на Йордан Радичков „Прашка“.\r\n*** \r\nОт 19.30 часа в зала „България“ ще се състои концерт на цигуларя Алекси Кени.\r\n*** \r\nОт 10.30 часа в сградата на Областния информационен център – Варна ще се проведе пресконференция на тема „Успешни ли са еврофондовете във Варненска област?“.\r\n*** \r\nОт 10.00 часа в Пресклуба на БТА във Велико Търново ще се проведе пресконференция за предстоящия Национален събор на овцевъдите в България. \r\n*** \r\nОт 11.00 часа пред паметника на Стефан Стамболов на ул. „Г.С.Раковски“ ще бъдат отбелязани 164 години от рождението на Стефан Стамболов.  \r\n*** \r\nОт 19.00 до 22.00 часа в Клуб 7 ще протече среща с Йордан Йовчев\r\n*** \r\nОт 13.30 часа в съдебна зала №3 на Административен съд – Враца ученици от XI клас на СУ „Козма Тричков“ - Враца и ПЕГ „Йоан Екзарх“ - Враца ще се запознаят с административното правосъдие, компетентността на Върховен административен съд и административните съдилища, административно нарушение и наказание и как да защитим правата си чрез съдебните институции.\r\n*** \r\nОт 19.00 часа в камерна зала на ДТК ще бъде представена постановката „Нора“ от Хенрик Ибсен.\r\n*** \r\nОт 9.30 часа в Детска градина №12 ще бъде представен Куклен спектакъл  „Забързана приказка“ на Държавен куклен театър „Дора Габе“.\r\n*** \r\nОт 15.30 часа в Държавен куклен театър „Дора Габе“ ще се състои Куклен спектакъл „Тримата братя и златната ябълка“ на Държавен куклен театър „Дора Габе“.\r\n*** \r\nОт 11.30 часа и 18.30 часа в Народно читалище „Йордан Йовков – 1870 г.“, Зала „Зорница“, ще бъдат представени спектаклите „Любовта е...“ на Театрална студия „Зорница“ при Народно читалище „Йордан Йовков – 1870 г.“  \r\n*** \r\nВ Народно читалище „Йордан Йовков – 1870 г.“ в Читалнята ще се състои презентация „Луис Карол и неговото творчество за деца“. \r\n*** \r\nОт 12.00 часа тържествено ще бъдат поднесени венци и цветя пред паметната плоча на генерал Черевин по повод 140 години от Освобождението на Златоград.\r\n***\r\nОт 17.30 часа пред Съдебната палата в Кюстендил ще се проведе протест на надзирателите в затвора в Бобов дол и на служители на „Съдебна охрана”.  \r\n*** \r\nВ 9.30 часа Окръжен съд – Пазарджик ще заседава по делото срещу 14 подсъдими за разпространение идеите на терористичната организация „Ислямска държава“ \r\n*** \r\nВ 11.00 часа в Пресклуб - Пазарджик ще се състои редставяне на проект \"Обмяна на опит и добри практики за успешно местно самоуправление”, който се реализира от Община Лесичово, в партньорство със Сдружение „Ил Пиоппо онлус - Ла Импреса”, Италия.\r\n*** \r\nВ къща музей „Ванга“ ще бъде представена обновена експозиция с непоказвани вещи на пророчицата по повод 107-годишнина от нейното рождение.\r\n***\r\nОт 09.00 часа Общинският съвет в Пловдив ще гледа Бюджет 2018. \r\n***\r\nОт 9.00 часа във 2 зала Окръжният съд в Пловдив ще гледа делото срещу подсъдимия Атанас А. обвинен в това, че през периода от 14.01.2008 г. до 18.03.2010 г. в гр. Пловдив, в качеството му на собственик и управител на фирма, е избегнал установяването и плащането на данъчни задължения в особено големи размери.\r\n***\r\nОт 9.00 часа в 10 зала Окръжният съд ще гледа делото срещу Ангел Б. обвинен в това, че на 18.06.2016 г. на главен път II-66, км 123+900 в посока с. Милево, обл. Пловдив – с. Поповица, обл. Пловдив, при управляване на МПС – мотоциклет „Ямаха“ е нарушил правилата за движение и е причинил смъртта на две лица. \r\n*** \r\nОт 11.00 часа пред паметника на Стефан Стамболов на едноименния площад пред сградата на Община Пловдив с тържествено честване ще бъдат отбелязани 164 години от рождението на Стефан Стамболов.\r\n*** \r\nОт 15.00 часа на Арменските гробища ще се състои поклонението пред диригента Крикор Четинян, който почина на 29 януари. \r\n***\r\nОт 18.00 ч. в зала „Съединение“ на Регионален исторически музей – Пловдив на пл. „Съединение“ №1 ще се проведе обществено обсъждане за чистотата на въздуха. \r\n*** \r\nОт 11.00 часа на понтон №2 ще пристиге новопостроеният кораб за хидрографски измервания на Изпълнителна агенция „Проучване и поддържане на р. Дунав“.\r\n*** \r\nОт 10.00 часа пред сградата на Районен съд – Смолян ще се състои събрание на открито на служителите на Главните дирекции „Изпълнение на наказанията“ и „Охрана“.\r\n*** \r\nОт 19.00 часа в Оперен театър ще бъде представен „Сиси – душата на императрицата“ – мюзикъл от Роланд Баумгартнер.\r\n*** \r\nОт 14.00 часа в заседателната зала на Община Трън Общински съвет ще гласува бюджета на Общината за 2018 г.\r\n*** \r\nОт 9.00 часа пред Съдебната палата се очаква символичен протест на служителите в шуменски арест.", "date": "2018.01.31", "title": "Предстоящи събития в страната на 31 януари (Агенция „Фокус“)"}
{"url": "http://www.focus-news.net/news/2018/01/31/2483626/nachalnikat-na-natsionalna-sluzhba-ohrana-general-leytenant-angel-antonov-podade-ostavka-obzor.html", "text": "Началникът на Националната служба „Охрана“ генерал-лейтенант Ангел Антонов е подал оставка на 30 януари, четвъртък. Тя е депозирана при държавния глава Румен Радев, а на днешното правителствено заседание Министерски съвет даде съгласие генерал-лейтенант Ангел Антонов да бъде освободен от поста, каквото изисква процедурата, разписана в Закона за Националната служба за охрана. \r\nОт Министерски съвет съобщиха още, че се очаква ген.-лейтенант Ангел Антонов да стане консул на България в руския град Санкт Петербург.\r\nНа 15 януари т. г. говорителят на Военно-окръжна прокуратура полк. Елин Алексов обяви, че е започнала проверка на дейността на Националната служба за охрана, както и на дейността на директора ѝ ген.-лейтенант Ангел Антонов.", "date": "2018.01.31", "title": "Началникът на Национална служба „Охрана“ генерал-лейтенант Ангел Антонов подаде оставка (ОБЗОР)"}
{"url": "http://www.focus-news.net/news/2018/01/31/2483228/v92-sarbiya-i-turtsiya-shte-podpishat-nov-dogovor-za-svobodna-targoviya.html", "text": "Ново двустранно търговско споразумение ще бъде подписано от Сърбия и Турция на 30 януари, предава белградската медийна група В92.\r\nСделката ще бъде подписана от министъра на търговията, туризма и телекомуникациите на Сърбия Расим Ляич и турския министър на икономиката Нихат Зайбекчи. Освен това, те ще сключат и друг двустранен договор, целящ „насърчаването и защитата на инвестициите“.\r\nСпоразумението за свободна търговия беше договорено по време на визитата на турския президент Реджеп Таийп Ердоган в Сърбия миналия октомври и подписването му на 30 януари ще позволи ратификацията на договора от парламентите на двете страни и евентуално, неговото прилагане, обявиха от сръбското търговско ведомство чрез съобщение до пресата.\r\nДоговорът ще позволи, за първи път в историята, безмитен внос в Турция на сръбско говеждо, сурово и рафинирано олио, слънчогледови семки и някои млечни продукти. В добавка към това, квотите за внос в Турция на отделни видове замразени плодове ще бъдат удвоени.\r\nСпоразумението за насърчаване и защита на инвестициите създава още по-добри условия за турските инвеститори в Сърбия, заявиха от сръбското министерство.\r\nПо време на визитата си в Анкара, Ляич ще се срещне с турския вицепремиер Мехмед Шимшек и министъра по европейските въпроси на Турция Омер Челик.\r\nПревод и редакция:", "date": "2018.01.31", "title": "В92: Сърбия и Турция ще подпишат нов договор за свободна търговия"}
{"url": "http://www.focus-news.net/news/2018/01/31/2483326/gencho-genchev-kmet-na-svishtov-svishtovskata-bolnitsa-d-r-dimitar-pavlovich-raboti-kato-vsichki-otdeleniya-sa-okomplektovani-i-nyama-myasto-za-pritesnenie-ili-kolabs.html", "text": "Свищовската болница „Д-р Димитър Павлович“ работи, като всички отделения са окомплектовани и няма място за притеснение или колабс. Това каза в сутрешния блок „Добро утро, България“ на Радио „Фокус“ кметът на Община Свищов Генчо Генчев по повод обявения конкурс за избор на управител на лечебното заведение. По думите му Общината ще се справи и с тази ситуация. „Задълженията ни спрямо миналата година са в размер на 470 хил. лв. Разплащаме се и успяваме да оцеляваме, но без помощта на държавата и вземане на решения за общинските лечебни заведения, няма как да се случи. Ние сме поставили своите въпроси на срещата, която се състоя миналата седмица с представители на Министерството на здравеопазването, че в най-скоро време държавата трябва да се ангажира със съдбата на общинските лечебни заведения, или в противен случай ни обричат на гибел и на невъзможност лечебните заведения да вършат своята работа“, коментира Генчо Генчев. Той заяви, че всичко това всява напрежение между работещите в болницата и оттам се отразява и на пациентите, и на тяхната работа.", "date": "2018.01.31", "title": "Генчо Генчев, кмет на Свищов: Свищовската болница „Д-р Димитър Павлович“ работи, като всички отделения са окомплектовани и няма място за притеснение или колабс"}
{"url": "http://www.focus-news.net/news/2018/01/31/2483226/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Граничната полиция на Македония съобщи, че е иззела повече от 300 кг. канабис, скрит в натоварени в камион торби с ориз, пише  Las Vegas Sun.\r\nМакедонската митническа служба съобщи, че наркотиците, които е трябвало да достигнат до Западна Европа са на сумата от 800 хил. евро. 36-годишният гръцки гражданин, който карал камиона, е арестуван по обвинения за трафик на наркотици. Името му не е оповестена. \r\nПолицията съобщава, че превозното средство е тръгнало от Атина и че детайлите по случая са предадени на прокуратурата.\r\nМакедония е важна транзитна точка за международния трафик на наркотици, включително и на транспорта на хероин от Югозападна Азия към Европа и наскоро е станала свидетел на пик на трафика на канабис по данни на мониторинговите агенции на ЕС.\r\n***  Турският министър на отбраната Нуретин Джаникли заяви, че нито турската армия, нито „Свободната сирийска армия“ са нанесли жертви върху местното цивилно население по време на настоящата операция „Маслинова клонка“ в сирийския регион Африн, пише  Yeni Safak.\r\nПо време на изказване пред депутатите в Анкара Джаникли заяви, че „няма цивилни, пострадали при операция „Маслинова клонка“ на турските въоръжени сили и на „Свободната сирийска армия“.  Той допълни, че това „показва чувствителността на турската армия“, въпреки, че според него, местните кюрдски сили да използват цивилни като човешки щит. \r\nДопълнително Джаникли заяви, че до момента по време на операцията са загинали „петима души от турската армия и 24 от ССА“. \r\n„Ние сме в Африн, за да го спасим, а не окупираме“, допълни министърът.\r\n*** Администрацията на президента на САЩ Доналд Тръмп публикува списък с 114 руски политици и 96 олигарси, свързани с руския президент Владимир Путин. Вестник  Washington Post  хвърля поглед върху някои от политиците в списъка.Дмитрий Медведев \r\nРуският министър-председател от 2012 г. насам бе президент на страната между 2008 и 2012 г. Медведев е обвиняван от руската опозиция в корупция, която той отрича. В списъка фигурира и пълното правителство на Медведев, включващо влиятелния министър на отбраната Сергей Шойгу и министъра на енергетиката Александър Новак. Личният говорител на Путин Дмитрий Песков присъства в списъка като един от 33-та служители от президентската администрация. Алексей Милер\r\nМилер бе лоялен на Путин във всичките си 17 години като изпълнителен директор на държавната компания „Газпром“. В това време компанията често бе обвинявана от европейските политици, че използва газовите доставки като геополитическо оръжие. В някои случаи източноевропейските доставки бяха „прерязвани“ заради споровете между Русия и съседна Украйна заради цените на енергоносителите.\r\nВ Кремълския списък има място и за Игор Сечин, директор на руската петролна компания Роснефт, макар, че той да е под санкциите на САЩ от 2014 г. насам заради руската роля в украинската криза, както и директорите на държавните железопътни, авиационни и енергийни компании.Роман Абрамович\r\nПознат най-вече като собственик на лондонския футболен тим „Челси“, милиардерът печели богатството си от алуминий и петрол по време на хаотичните години след разпадането на Съветския съюз. Арас Агаларов\r\nРоденият в Азербайджан строителен бизнесмен прие Доналд Тръмп на конкурса „Мис свят“ в Москва през 2013 г. и по-късно Тръмп участва в музикален клип на сина на Агаларов.  Преди бизнесменът заяви, че Тръмп „обмисля да построи“ небостъргач в Моства, но това не се случи. Михаил Прохоров\r\nМилиардерът, собственик на американския баскетболен отбор „Бруклин Нетс“ има сложни отношения с Кремъл.  Ключов инвеститор в металите, Прохоров се изправи срещу Путин на президентските избори през 2012 г., завършвайки на трето място. Дмитрий Риболовлев\r\nТоворият магнат е купил имение в американския Палм Бийч от Путин за 95 млн. долара през 2008 г. – сделка, наричана от Тръмп „най-голямото ми приближаване на Русия“. Той е собственик на футболен клуб Монако. Алишер Усманов\r\nРоден в Узбекистан, Усманов има интереси в металите и в минното дело и в руските телекоми. Той е съсобственик на английския ФК „Арсенал“ и е президент на международната федерация по фехтовка.\r\n***  Министърът на финансите на САЩ Стивън Мнучин заяви, че администрацията на президента Доналд Тръмп ще наложи финансови санкции върху редица богати руски граждани. Той заяви, че докладът, издаден в понеделник по ограничаването на  финансиращите руското правителство не е замяна на финансовите санкции, които Конгресът наложи със закон миналата година, пише  The Hill.\r\n„Това не трябва да се тълкува, че няма да наложим санкции“, заяви Мнучин по време на изслушване пред Сената. Тръмп обяви, че настоящият режим на финансови санкции спрямо Русия е достатъчен да възпре дестабилизиращите политически и военни действия на Москва. \r\nМинистерството на финансите публикува списък с руски бизнесмени и политически фигури като част от законодателството за наказване на Москва за нейната намеса на изборите. Администрацията отрече това да е „списък със санкции“.", "date": "2018.01.31", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/01/31/2483358/d-r-marina-ivanova-fondatsiya-chetiri-lapi-porodata-na-edno-kuche-ne-opredelya-povedenieto-ili-nachina-mu-na-zhivot.html", "text": "Породата на едно куче не определя поведението или начина му на живот. Това каза в интервю за Радио \"Фокус\" д-р Марина Иванова, директор на Фондация „Четири лапи“ за България за случая със смъртоносно нахапаното дете. Тя добави, че не е редно куче да се отглежда на верига и още повече, че по Закона за защита на животните това е проява на нехуманно отношение. „На всяко животно трябва да бъде осигурена необходимата храна, а също така и ежедневна разходка. Случаят със село Мокрище е една наистина ужасна трагедия, която е само пример за това какво се случва, когато не мислим за последиците от нашите действия. От една страна детенцето е било оставено без никакъв родителски надзор, а от друга кучето е било вързано на верига и не е било хранено, според извършения преглед от специалистите на място. Става въпрос за животно, за което не са полагани необходимите грижи и в резултат на това се е стигнало до този трагичен инцидент“, коментира д-р Марина Иванова. Тя каза още, че за регистрацията на животните и контрола над техните стопани следи съответната Община и тя трябва да има приета наредба съгласно, която да се извършва регистрацията и да се заплаща такса за притежаване на куче.", "date": "2018.01.31", "title": "Д-р Марина Иванова, Фондация „Четири лапи“: Породата на едно куче не определя поведението или начина му на живот"}
{"url": "http://www.focus-news.net/news/2018/01/31/2483233/lavchetata-terez-i-masud-zaminavat-za-spasitelniya-tsentar-v-holandiya-obzor.html", "text": "Лъвчетата Терез и Масуд заминават за спасителния център в Холандия. Те бяха родени на 8 септември 2017 г. в резултат на близкородствено развъждане и впоследствие стъпкани от своите родители в зоопарка в Разград. Решението за заминаването на лъвчетата в Холандия съобщи изпълнителният директор на Българската агенция по безопасност на храните д-р Дамян Илиев, който поясни, че те ще бъдат гледани в спасителния център, понеже в България няма достатъчно възможности за контрол на заболяването им, а им е необходима и специализирана грижа. Той обяви, че лъвчетата ще отпътуват за Холандия още на 31 декември 2018 г. Според министъра на околната среда и водите Нено Димов това е най-доброто решение за лъвчетата. Според него е трябвало да има повече търпение, тъй като заедно с директора на БАБХ са работили цял ден по казуса. По-рано през деня природозащитници организираха протест пред Министерски съвет и бяха събраните 40 хил. подписа в петиция за спасяването на лъвчетата. Темата коментира и премиерът Бойко Борисов. Той посочи, че от сутринта се занимава с двете болни лъвчета „Харчим енергия, която излиза навън за нещо, което е като черното и бялото. Не можем да кажем, че ще ги държим тук, защото децата ще им се радват“, каза още Борисов. \r\nДеница КИТАНОВА", "date": "2018.01.31", "title": "Лъвчетата Терез и Масуд заминават за спасителния център в Холандия (ОБЗОР)"}
{"url": "http://www.focus-news.net/news/2018/01/31/2483234/the-times-tereza-mey-gubi-podkrepa-kato-premier-na-velikobritaniya-no-nyama-neyna-alternativa-spored-anketa.html", "text": "Премиерът на Великобритания Тереза Мей е загубила подкрепата на 3 от 10 избиратели, гласувалия за нея на последните парламентарни избори, но хората не са ентусиазирани и от нейните потенциални заместници, според проучване на общественото мнение, пише авторитетното британско издание The Times.\r\nАнкетата, проведена от Yougov по поръчка на консултантската компания WPI Strategy, показва, че 69% от хората, които са гласували за Консервативната партия на парламентарните избори през 2017 година мислят, че Мей трябва да продължи да е министър-председател, докато 18% смятат, че тя трябва да отстъпи поста си на някой друг. Останалите нямат мнение.\r\nСред всички избиратели, 41% казват, че тя трябва да остане на позицията си, докато 34% са на мнение, че трябва да си подаде оставката, като един от четири гласоподаватели няма мнение по въпроса.\r\nНивата на подкрепа са близки до тези от началото на ноември м.г.,когато Yougov задава същия въпрос и 42% са изразили подкрепата си за британския лидер, а 32% неодобрението си.\r\nИзбирателите, гласували за излизане от ЕС на проведения референдум, са по-позитивно настроени към оставането на Мей в премиерското кресло (49% срещу 32%, които искат тя да си подаде оставката), отколкото тези, гласували за оставане в Съюза, които са разделени горе-долу по равно (37% „за“ срещу 38% „против“).\r\nУчастниците в анкетата не са изразили ентусиазъм за нито един от алтернативните варианти на Тереза Мей, като външният министър Борис Джонсън е най-подкрепян и най-отричан сред тях.\r\nНик Фейт, директор на WPI Strategy, обобщи: „Резултатите от тази анкета показват ясно, че, като цяло, обществото – и определено тези, гласували за Консервативната партия на последните избори – по-скоро искат Тереза Мей да остане министър-председател за момента“.\r\n„Независимо от трудностите на настоящото правителство да предложи политики за обновяване и на домашната сцена, и на международната, това е предизвикателството, пред което са изправени премиера и нейния екип“.\r\nПроучването е проведено сред 1669 души в периода 28-29 януари.\r\nПревод и редакция:", "date": "2018.01.31", "title": "The Times: Тереза Мей губи подкрепа като премиер на Великобритания, но няма нейна алтернатива, според анкета"}
{"url": "http://www.focus-news.net/news/2018/01/31/2483231/tass-antiruskite-sanktsii-sa-predizvikali-spor-v-hoda-na-koalitsionnite-pregovori-v-germaniya.html", "text": "Антируските санкции са една от темите на преговорите за формиране на правителство в Германия и докато Християндемократическия съюз (ХДС) настояват за съхраняване на ограничителните мерки, Германската социалдемократическа партия (ГСДП) се опитват да намерят по-малко радикален път за въздействие над Русия. Това съобщи във вторник вечерта немското издание Handelsblatt, позовавайки се на собствени източници в партиите, предава ТАСС.\r\nПреговорите за формиране на коалиция се водят от ХДС на Ангела Меркел, Християнсоциалния съюз (ХСС) на Хорст Зеехофер и ГСДП на Мартин Шулц.\r\nКато изявен привърженик на запазването на санкциите в днешния им вид се е проявил председателят на комитета на Бундестага по външна политика Норберт Рютген, представляващ ХДС. „Санкциите са ефективен политически инструмент. Би било стратегическа грешка да ги отменим без насрещни ходове от страна на руското правителство“, е заявил той.\r\nСоциалдемократите са се вслушали в неотдавнашния призив на премиера на източногерманските федерални земи, който е предложил да се преразгледа санкционната политика. „Това е важно искане, което заслужава внимание“, е заявил заместник-председателят на парламентарната група на ГСДП Ролф Мютцених. Във връзка с това той е припомнил, че въпросът за санкциите трябва да е обвързан с реализацията на минските споразумения и ситуацията в Източна Украйна.\r\nОт ГСДП нееднократно изразиха подкрепа за поетапната отмяна на рестрикциите. Изявен привърженик на тази тактика е настоящият министър на външните работи Зигмар Габриел. Той твърди, че режима може да се смекчава съобразно успехите в реализацията на минския процес, което би дало стимул за по-нататъшния прогрес. Първоначално с такова предложение излезе Франк-Валтер Щайнмайер, който в момента е президент на Германия.\r\nМеждувременно, негативно отношение към санкциите срещу Русия изрази във вторник Източният комитет на германската икономика. „Те ни държат настрана от масата за преговори, способстват за ожесточаването на фронтовете, всяват неувереност в компаниите и провокират непредсказуеми рискове за икономиката. За да се създаде положителен стимул е нужна перспектива за отмяна на санкциите в замяна на реален прогрес в мирния процес в Източна Украйна“, заяви председателят на комитета Волфганг Бюхеле.\r\nТой напомни резултатите от изследване, публикувано в средата на декември 2017 година. Институтът за световна икономика в германския град Кил пресметна, че загубите от взаимните санкции между ЕС и Русия вече са преминали 100 милиарда евро. „Около 60% от загубите са на Русия, а около 40% на европейските икономики. Т.е., този конфликт, за който носят отговорност изключително политиците и който може да се реши само по дипломатически път, ще струва скъпо на икономиката на ЕС“, заяви Бюхел.\r\nПри това, загубите на Германия от антируските санкции са значително по-големи от тези на другите Западни страни. На ФРГ се падат почти 40% от загубените от Запада сделки. В значително по-малка степен са засегнати и другите големи държави – Великобритания (7,9%), Франция (4,1%) и САЩ (0,6%).\r\nПревод и редакция:", "date": "2018.01.31", "title": "ТАСС: Антируските санкции са предизвикали спор в хода на коалиционните преговори в Германия"}
{"url": "http://www.focus-news.net/news/2018/01/31/2483392/toma-bikov-gerb-bsp-se-vslushaha-v-glasa-na-razuma-i-reshiha-da-promenyat-vaprosa-na-referenduma-za-istanbulskata-konventsiya.html", "text": "Бих искал да поздравя колегите от БСП за това, че все пак са се вслушали в гласа на разума и са решили да променят въпроса за референдума по повод Истанбулската конвенция. Надявам се, че те вече няма да действат в такава невротична среда, в която действаха до момента. Това обяви на брифинг в парламента народният представител от ПГ на ГЕРБ Тома Биков, предаде репортер на Агенция „Фокус”.  „Макар и късно, БСП са преценили, че това, което вършат минава границите на нормалното”, коментира Биков призова дебатът по Конвенцията да бъде разумен и спокоен, за да бъдат чути всички гледни точки по темата. „Ценностите на християнското семейство са записани като ценност на ГЕРБ и никой в ГЕРБ няма намерение да се отказва от тази ценност. Това е за успокоение на тези, които ни обвиняват, че искаме да въвеждаме гей бракове, трети полове, четвърти полове и т.н. Нямаме никакви подобни намерение, нито срити, нито открити. Искаме да чуем какво мислят хората”, заяви още Биков.\r\nИван ЛАЗАРОВ", "date": "2018.01.31", "title": "Тома Биков, ГЕРБ: БСП се вслушаха в гласа на разума и решиха да променят въпроса на референдума за Истанбулската конвенция"}
{"url": "http://www.focus-news.net/news/2018/01/31/2483236/tereza-mey-velikobritaniya-i-kitay-nevinagi-shte-badat-v-dobri-otnosheniya.html", "text": "Великобритания и Китай „невинаги ще бъдат в добри отношения“, заяви премиерът на Обединеното кралство Тереза Мей в навечерието на тридневната си визита в Китай, където смята да подчертае важността на „основания на правилата“ подход в икономическата експанзия, пише британското левичарско издание The Guardian.\r\nПремиерът направи това предупреждение преди да замине за Вуан, Пекин и Шанхай и то предполага, че тя ще направи опит да балансира между установяването на нова ера на свободна търговия след Брекзит и подозрението към инициативата за Нов Път на коприната на китайския президент Си Дзинпин, представляваща глобален инфраструктурен проект на стойност над $900 млрд., чрез който Пекин да приближи съседните си страни към своята орбита.\r\nНейното посещение, придружавана от 50 бизнес лидери, идва, докато ситуацията с човешките права в Китай се влошава, засилват се тревогите около ерозията на политическата автономия на Хонг Конг и увеличаващ се натиск във Великобритания за заемане на категорична позиция срещу дъмпинга на китайската стомана, заплашващ самото съществуване на британската индустрия.\r\nВ изказването си в навечерието на визитата, Мей заяви: „Китай се отваря към света. Огромната икономическа тежест на Китай означава, че начинът, по който ще се случи отварянето, ще има огромна роля в оформянето на бъдещето на света, в който живеем“.\r\n„Обединеното кралство и Китай не винаги ще бъдат в добри отношения. Но като партньори, ангажирани в свободната глобална търговия, ние можем да работим заедно, за да се противопоставим и преодолеем на предизвикателствата, които влияят върху нашите икономики“.\r\nБез директно да обвинява Китай, Мей заяви, че би „продължила да търси какво още може да бъде направено за справянето със свръхпроизводството в сектори, като стоманата“.\r\nПревод и редакция:", "date": "2018.01.31", "title": "Тереза Мей: Великобритания и Китай „невинаги ще бъдат в добри отношения“"}
{"url": "http://www.focus-news.net/news/2018/01/31/2483237/independent-angela-merkel-se-e-podigrala-s-iskaniyata-na-tereza-mey-za-brekzit-po-vreme-na-taen-brifing-pred-mediite.html", "text": "Според информация на британското ляво-либерално издание Independent, Ангела Меркел е накарала журналистите „да се смеят с глас“, когато се е подиграла с опитите на Тереза Мей да договори търговска сделка с ЕС за периода след Брекзит.\r\nГерманският канцлер е заявила, че е паднала в капана на повтарящи се разговори с британския премиер, след референдума за излизане от ЕС във Великобритания.\r\nВ изказване по време на „тайна“ среща с медиите на Световния икономически форум в Давос, Меркел е споделила, че Мей постоянно я моли „да й отправи оферта“.\r\nОсвен това, тя е заявила, че, когато е отговорила, „но вие напускате – не сме задължени да ви правим оферти. Кажете какво искате?“, Мей е отговорила отново. „направете ми оферта“.\r\nПревод и редакция:", "date": "2018.01.31", "title": "Independent: Ангела Меркел „се е подиграла с исканията на Тереза Мей за Брекзит“ по време на таен брифинг пред медиите“"}
{"url": "http://www.focus-news.net/news/2018/01/31/2483230/otkazat-na-parlamenta-da-prieme-ostavkata-na-delyan-dobrev-protivokonstitutsionen-obzor.html", "text": "Конституционният съд обяви за противоконституционен отказа на Народното събрание да приеме оставката на депутата от ГЕРБ Делян Добрев. Оставката му беше отхвърлена след над двучасов дебат в пленарна зала на 4 октомври. До подаването й се стигна след обвинения от Елена Йончева от БСП, че на ръководни позиции в община Хасково работят негови роднини и близки. На 12 януари БСП внесе в Прокуратурата сигнал за спечелени обществени поръчки от фирми, за които твърди, че са свързани с Делян Добрев. Според левицата става дума за спечелени обществени поръчки за над 50 млн. лв. и за източване на голям обществен ресурс от група компании и търговски дружества. След това в отговор Делян Добрев попита изпълнява ли Елена Йончева поръчка на трима бизнесмени в Хасково за дискредитацията му, както и дали е служител на служби в България и чужбина. Елена Йончева отрече твърденията му.\r\nСлед като отказът на парламента да приеме оставката на депутата от ГЕРБ беше обявен за противоконституционен, БСП призова управляващите да поемат политическата отговорност. От левицата настояха Делян Добрев да подаде оставка. Според зам.-председателя на Народното събрание и депутат от БСП Валери Жаблянов е ясно, че нарушаването на Конституцията от страна на ГЕРБ е умишлено и е част от последователното им поведение.\r\nВ отговор Делян Добрев попита дали Елена Йончева ще подаде оставка, след като не може да опровергае фактите за съдружието си с офшорна фирма. Той зададе и въпросите кое лице е пълномощник на тази офшорка и дали тя е в съдружие с друга фирма, източила 42 млн. лева от КТБ. Депутатът подчерта, че с документи е опровергал всички лъжи и клевети на Елена Йончева. Председателят на правна комисия и депутат от ГЕРБ Данаил Кирилов заяви, че в дебата по оставката на Добрев парламентът е показал стремеж да изпълни Конституцията. Той определи твърденията на БСП като пресилени и спекулативни.\r\nБиляна ИВАНОВА", "date": "2018.01.31", "title": "Отказът на парламента да приеме оставката на Делян Добрев - противоконституционен (ОБЗОР)"}
{"url": "http://www.focus-news.net/news/2018/01/31/2483239/v92-vanshniyat-ministar-na-sarbiya-ivitsa-dachich-shte-poluchi-ruski-darzhaven-orden.html", "text": "Президентът на Русия Владимир Путин е подписал указ за награждаване на няколко чужденци с руски орден, като сред тях е министърът на външните работи на Сърбия Ивица Дачич, предава белградската медийна компания В92.\r\nТе ще бъдат декорирани за големи заслуги за задълбочаването на приятелството и сътрудничеството с Русия.\r\nПървият вицепремиер и външен министър на Сърбия Ивица Дачич е сред тези, които ще бъдат наградени с Медала Пушкин.\r\nПревод и редакция:", "date": "2018.01.31", "title": "В92: Външният министър на Сърбия Ивица Дачич ще получи руски държавен орден"}
{"url": "http://www.focus-news.net/news/2018/01/31/2483238/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Великобритания ще отхвърли предложението на ЕС за транзитна сделка, тъй като премиера на страната Тереза Мей отказва да приеме свободното придвижване на хора от Съюза и съобразяването с новите правила, приемани от Брюксел, пише британското евроскептично издание The Daily Express.\r\nГлавният преговарящ от страна на ЕС за Брекзит Мишел Барние нареди на Великобритания да приема „всички решения“ на ЕС по време на двугодишния транзитен период след Брекзит без да има право на мнение за новоприети или съществуващи закони, ако иска търговска сделка.\r\nОфициалната преговорна позиция на Съюза, публикувана в понеделник и отнела две минути за съгласуването си, предвижда продължаването на свободното движение на хора през транзитния период, който, според ЕС, трябва да завърши на 31 декември 2020 година.\r\nПриемане на подобно споразумение ще означава, че британския съд ще остане под юрисдикцията на Европейския съд, без да има правото да гласува срещу новите закони в Европейския парламент.\r\nЕвроскептиците в британското правителство настояват, че това ще превърне Обединеното кралство във „васална държава“ на ЕС по време на транзитния период и съответно, преговарящите от страна на Великобритания ще получат инструкции да отхвърлят и двете предложения, когато преговорите започнат на 5 февруари.\r\nРешението на премиера е взето, тъй като Мей е изправена пред бунт от 60 депутати от Консервативната партия заради плановете си да прокара закон, който да позволи на Великобритания да се присъедини към митническия съюз след Брекзит.\r\n*** Премиерът на Великобритания Тереза Мей е загубила подкрепата на 3 от 10 избиратели, гласувалия за нея на последните парламентарни избори, но хората не са ентусиазирани и от нейните потенциални заместници, според проучване на общественото мнение, пише авторитетното британско издание The Times.\r\nАнкетата, проведена от Yougov по поръчка на консултантската компания WPI Strategy, показва, че 69% от хората, които са гласували за Консервативната партия на парламентарните избори през 2017 година мислят, че Мей трябва да продължи да е министър-председател, докато 18% смятат, че тя трябва да отстъпи поста си на някой друг. Останалите нямат мнение.\r\nСред всички избиратели, 41% казват, че тя трябва да остане на позицията си, докато 34% са на мнение, че трябва да си подаде оставката, като един от четири гласоподаватели няма мнение по въпроса.\r\nНивата на подкрепа са близки до тези от началото на ноември м.г.,когато Yougov задава същия въпрос и 42% са изразили подкрепата си за британския лидер, а 32% неодобрението си.\r\nИзбирателите, гласували за излизане от ЕС на проведения референдум, са по-позитивно настроени към оставането на Мей в премиерското кресло (49% срещу 32%, които искат тя да си подаде оставката), отколкото тези, гласували за оставане в Съюза, които са разделени горе-долу по равно (37% „за“ срещу 38% „против“).\r\nУчастниците в анкетата не са изразили ентусиазъм за нито един от алтернативните варианти на Тереза Мей, като външният министър Борис Джонсън е най-подкрепян и най-отричан сред тях.\r\nНик Фейт, директор на WPI Strategy, обобщи: „Резултатите от тази анкета показват ясно, че, като цяло, обществото – и определено тези, гласували за Консервативната партия на последните избори – по-скоро искат Тереза Мей да остане министър-председател за момента“.\r\n„Независимо от трудностите на настоящото правителство да предложи политики за обновяване и на домашната сцена, и на международната, това е предизвикателството, пред което са изправени премиера и нейния екип“.\r\nПроучването е проведено сред 1669 души в периода 28-29 януари.\r\n***Великобритания и Китай „невинаги ще бъдат в добри отношения“, заяви премиерът на Обединеното кралство Тереза Мей в навечерието на тридневната си визита в Китай, където смята да подчертае важността на „основания на правилата“ подход в икономическата експанзия, пише британското левичарско издание The Guardian.\r\nПремиерът направи това предупреждение преди да замине за Вуан, Пекин и Шанхай и то предполага, че тя ще направи опит да балансира между установяването на нова ера на свободна търговия след Брекзит и подозрението към инициативата за Нов Път на коприната на китайския президент Си Дзинпин, представляваща глобален инфраструктурен проект на стойност над $900 млрд., чрез който Пекин да приближи съседните си страни към своята орбита.\r\nНейното посещение, придружавана от 50 бизнес лидери, идва, докато ситуацията с човешките права в Китай се влошава, засилват се тревогите около ерозията на политическата автономия на Хонг Конг и увеличаващ се натиск във Великобритания за заемане на категорична позиция срещу дъмпинга на китайската стомана, заплашващ самото съществуване на британската индустрия.\r\nВ изказването си в навечерието на визитата, Мей заяви: „Китай се отваря към света. Огромната икономическа тежест на Китай означава, че начинът, по който ще се случи отварянето, ще има огромна роля в оформянето на бъдещето на света, в който живеем“.\r\n„Обединеното кралство и Китай не винаги ще бъдат в добри отношения. Но като партньори, ангажирани в свободната глобална търговия, ние можем да работим заедно, за да се противопоставим и преодолеем на предизвикателствата, които влияят върху нашите икономики“.\r\nБез директно да обвинява Китай, Мей заяви, че би „продължила да търси какво още може да бъде направено за справянето със свръхпроизводството в сектори, като стоманата“.\r\n*** Според информация на британското ляво-либерално издание Independent, Ангела Меркел е накарала журналистите „да се смеят с глас“, когато се е подиграла с опитите на Тереза Мей да договори търговска сделка с ЕС за периода след Брекзит.\r\nГерманският канцлер е заявила, че е паднала в капана на повтарящи се разговори с британския премиер, след референдума за излизане от ЕС във Великобритания.\r\nВ изказване по време на „тайна“ среща с медиите на Световния икономически форум в Давос, Меркел е споделила, че Мей постоянно я моли „да й отправи оферта“.\r\nОсвен това, тя е заявила, че, когато е отговорила, „но вие напускате – не сме задължени да ви правим оферти. Кажете какво искате?“, Мей е отговорила отново. „направете ми оферта“.", "date": "2018.01.31", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/01/31/2483235/the-daily-express-velikobritaniya-shte-othvarli-predlozhenieto-na-es-za-tranzitna-sdelka.html", "text": "Великобритания ще отхвърли предложението на ЕС за транзитна сделка, тъй като премиера на страната Тереза Мей отказва да приеме свободното придвижване на хора от Съюза и съобразяването с новите правила, приемани от Брюксел, пише британското евроскептично издание The Daily Express.\r\nГлавният преговарящ от страна на ЕС за Брекзит Мишел Барние нареди на Великобритания да приема „всички решения“ на ЕС по време на двугодишния транзитен период след Брекзит без да има право на мнение за новоприети или съществуващи закони, ако иска търговска сделка.\r\nОфициалната преговорна позиция на Съюза, публикувана в понеделник и отнела две минути за съгласуването си, предвижда продължаването на свободното движение на хора през транзитния период, който, според ЕС, трябва да завърши на 31 декември 2020 година.\r\nПриемане на подобно споразумение ще означава, че британския съд ще остане под юрисдикцията на Европейския съд, без да има правото да гласува срещу новите закони в Европейския парламент.\r\nЕвроскептиците в британското правителство настояват, че това ще превърне Обединеното кралство във „васална държава“ на ЕС по време на транзитния период и съответно, преговарящите от страна на Великобритания ще получат инструкции да отхвърлят и двете предложения, когато преговорите започнат на 5 февруари.\r\nРешението на премиера е взето, тъй като Мей е изправена пред бунт от 60 депутати от Консервативната партия заради плановете си да прокара закон, който да позволи на Великобритания да се присъедини към митническия съюз след Брекзит.\r\nПревод и редакция:", "date": "2018.01.31", "title": "The Daily Express: Великобритания ще отхвърли предложението на ЕС за транзитна сделка"}
{"url": "http://www.focus-news.net/news/2018/01/31/2483243/gazetaru-britanski-raketen-kraytser-vleze-v-cherno-more.html", "text": "Обединеното военноморско командване на НАТО съобщи за влизането на ракетен крайцер от Кралския Военноморски флот на Великобритания, влизащ в състава на втора постоянна военноморска група на Алианса, в акваторията на Черно море, пише руското издание „Газета“.\r\nСъобщава се, че крайцерът се движи по западното крайбрежие на Черно море и е съпровождан от турска фрегата.\r\nПревод и редакция:", "date": "2018.01.31", "title": "“Газета.ру“: Британски ракетен крайцер влезе в Черно море"}
{"url": "http://www.focus-news.net/news/2018/01/31/2483232/kathimerini-gratskata-tsarkva-shte-podkrepi-demonstratsiite-makedoniya-e-gartsiya.html", "text": "След като посредникът на ООН по спора за името на Бившата югославска република Македония Матю Нимиц замина от Атина за Скопие, Архиепископ Йероним промени позицията си и заяви, че Гръцката православна църква ще се присъедини към мащабната демонстрация, предстояща в неделя в Атина, за да протестира срещу употребата на термина „Македония“ в бъдещо споразумение, пише гръцкото електронно издание Kathimerini.\r\nЕпископ Доротей от Сирос, вицепредседател на Постоянния Свети Синод, ще се включи към организаторите на мероприятието на площад Синтагма в неделя, заедно с епископите на Драма и Хиос, бе обявено късно във вторник.\r\nСлед разговорите с гръцкия премиер Алексис Ципрас по „македонския въпрос“, първоначално от Църквата се обявиха срещу протестите, но Йероним промени позицията – очевидно под натиска на клира и голяма част от обществото – и заяви, че Църквата ще подкрепи демонстрацията, стига тя да е мирна.\r\nПрисъствието на църковните служители в неделя ще подчертае негативната позиция на Светия Синод за използването на термина „Македония“ в бъдещо решение по спора за името между Атина и Скопие.\r\nВ коментарите си, направени в Атина във вторник, посредникът на ООН Матю Нимиц заяви, че е „време да се вземе решение“. „Обсъждаме тези неща от 25 години и всички знаят кои са проблемите“, заяви той. „Мисля, че има моментум и ние трябва да се възползваме от този моментум“.\r\n„Знам, че гръцкото правителство е много откровено и пълно с енергия да постигне решение на проблема“, добави Нимиц, изразявайки увереността си, че и Скопие има воля за постигане на споразумение. Македонски източници посочиха във вторник, че страната им вече е показала добрата си воля и очаква да види реципрочност.\r\nВ интервю пред държавна телевизия късно в понеделник, външният министър на Гърция Никос Коциас потвърди, че Атина иска комбинирано решение на спора за името, но направи важно уточнение. „Това, което има значение е думата, която ще бъде използвана в комбинираното име, да не е на английски, а на славянски“, заяви той.\r\nОсвен това, Коциас подчерта, че Атина иска да види промяна в Конституцията на БЮРМ и изрази разбиране, че за това ще е нужна подкрепата на македонската опозиция.\r\nМеждувременно, продължават тревогите, свързани с младшия партньор в гръцкото правителство – Независимите гърци (АНЕЛ) – които заемат различна позиция от тази на Коциас. Това подхрани слухове, че АНЕЛ ще напусне управляващата коалиция, но лидерът й, Панос Каменос, настоя, че това няма да се случи.\r\nОтделно, бившият премиер-социалист Костас Симитис заяви, че разрешаването на въпроса е „предварително условие за просперитета на Гърция“ и призова за „сериозни и отговорни преговори“, в които да не се прибягва до популизъм.\r\nПревод и редакция:", "date": "2018.01.31", "title": "Kathimerini: Гръцката църква ще подкрепи демонстрациите „Македония е Гърция“"}
{"url": "http://www.focus-news.net/news/2018/01/31/2483244/moskovskiy-komsomolets-amerikanski-sad-osadi-igor-strelkov-da-plati-400-miliona-dolara-na-rodninite-na-zhertvite-ot-mh17.html", "text": "Група роднини на жертвите от малайзийския „Боинг“, паднал край Донецк, спечели дело в американски съд против бившия министър на отбраната на самопровъзгласената Донецка народна република (ДНР) Игор Стрелков, което им дава право на компенсация от стотици милиони американски долари. Съответстващите документи бяха публикувани от холандската телевизионна програма ZEMBLA, пише руското издание „Московский комсомолец“.\r\nКакто се отбелязва, искът е подаден от роднини на 25 жертви от трагедията в Донецка област, от които 11 са граждани на Нидерландия. Искът е подаден против руснака Игор Стрелков (Гиркин), командващ войските на ДНР през 2014 година.\r\nНа свой ред, Гиркин отговори на решението по иска на роднините на жертвите. В интервю пред „Дождь“ той заяви, че не му е „нито топло, нито хладно“ от решението на съда, тъй като той вече е едва ли не „терорист номер едно в света“ и „по-лошо не може да стане“.\r\nОт руското издание припомнят, че пътническият „Боинг“ на авиокомпанията „Малайзийски авиолинии“ претърпя крушение на 17 юли 2014 година в украинската Донецка област, извършвайки курс по маршрута Амстердам – Куала Лумпур. Всички 298 души, намиращи се на борда на самолета, загинаха.\r\nКакто съобщиха медиите, международната комисия, занимаваща се с разследването на сваления „Боинг“, стигна до предварителното заключение, че лайнерът е бил свален от ракета, изстреляна от зенитно-ракетен комплекс „Бук“, който преди това е докаран от Русия в Украйна, а след това установката е откарана обратно. Русия отрича категорично тази версия и хвърля отговорността за свалянето на лайнера на Украйна.\r\nПревод и редакция:", "date": "2018.01.31", "title": "„Московский комсомолец“: Американски съд осъди Игор Стрелков да плати 400 милиона долара на роднините на жертвите от MH17"}
{"url": "http://www.focus-news.net/news/2018/01/31/2483245/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "От Съвета на Федерацията (горната камара на руския парламент) заплашиха Полша с пълно спиране на доставките на руски газ. Едва ли това може да бъде възприемано като празна политическа риторика, тъй като самата Варшава много пъти е казвала, че мечтае да се избави от „газовата зависимост“ от Русия. Какви ще са последствията, в случай, че  мечтата на полските политици се сбъдне, пита руското издание „Взгляд“.\r\nЗа Русия е безсмислено да търси компромис с Полша по въпроса за газовите доставки, смята сенатор Алексей Пушков. „Полша ще се наиграе до там, че Русия съвсем ще престане да й подава газ. Нека да си го доставят ако искат и от Африка“, написа членът на Съвета на Федерацията в „Туитър“.\r\nТакава беше реакцията на сенатора на заявлението на полския премиер, че в момента Русия представлява голяма „заплаха“ за Полша. И това е само един от подобните примери – през последните няколко години Полша нееднократно нервира Русия и не само с риториката си. Тя ту обвиняваше Газпром, че поддържа високи цени на газа, ту поставяше прът в колелата на „Северен поток 2“. А какво ще стане, ако действително Русия прекрати да доставя газ на Варшава, след като тя е толкова недоволна от това партньорство. Полското ръководство неведнъж заявяваше, че иска да се избави напълно от руския газ – и защо Русия да не се съобрази с тяхното желание?\r\nРазбира се, Газпром не може да разтрогне действащия договор с полската нефтегазова компания PGNiG. Освен това, независимо от риториката на полските политици, търговските отношения с Варшава носят на Москва прилични средства. Средната цена на руския газ в Европа е 220-250 долара за хиляда кубически метра. Т.е. Полша, която купува от Русия горе-долу 10 млрд. куб. м. годишно, плаща за тях на Газпром около 2,2-2,5 млрд. долара. Общо, Полша употребява от порядъка на 15 млрд. куб. м. и препродава на Украйна още 2 млрд.\r\nНо, през 2022 година, след изтичането на действащия договор, Русия може да не сключва нов – още повече ако и политиката, и исканията на Варшава останат толкова русофобски. В края на краищата, ако слушате полските политици, именно това е заветната им мечта – да живеят без руски газ.\r\nКакво ще се случи с Полша в такъв случай?\r\nРазбира се, Полша няма да остане без газ, няма да има колапс, поляците няма да замръзнат през зимата и промишлеността няма да спре да работи. Но все пак страната ще се сблъска с някои проблеми. И те са свързани с това, как именно тя очаква да получава газ без участието на Русия.\r\nТеоретично, Полша иска да получава газ от няколко източника. На първо място тя разчита на норвежки газ. Той трябва да постъпва по газопровода Baltic Pipe, минаващ от норвежките находища през Дания в Полша.\r\nНаистина, газопроводът още не е построен и перспективите за неговото строителство са мътни. „Проблеми с добива на газ в Норвегия. Вече започна спада на добивите в Северно море. За да излезе в по-северни морета – Норвежко и Баренцово, е нужна по-висока цена на газта и дългосрочни договори, гарантиращи възвръщането на милиардните инвестиции. Но от дългосрочните контракти се отказва самият норвежки Statoil. И е разбираемо защо – арктическите проекти са много скъпи. При 200-250 долара за хиляда куб. м. възниква големия въпрос – да се инвестира ли в разработката на скъпи находища“, казва водещият експерт на Фонда за национална енергийна сигурност и преподавател във Финансовия университет Игор Юшков.\r\nАко все пак бъде намерена газ за тази тръба и тя бъде достроена, за Полша той ще бъде доста скъп заради високата цена на разработката на находищата.\r\nНа второ място, Варшава може да сключи договор за доставка на втечнен природен газ (ВПГ) от Катар, САЩ и пак Норвегия. В Полша, през 2015 година, се появи терминал за ВПГ в Свиноуйсце с мощност 5 млрд куб. м. годишно, с възможност за разширяването му до 7,5 млрд. кубика. Но цената на този газ може да надвишава тази на руската суровина два пъти. „Ясно е, че това няма да бъде евтино удоволствие. Те купуват от американците изключително по политически мотиви. Когато става въпрос за малки обеми е едно, а когато е за 10 млрд. кубика – това вече е болезнено“, казва Юшков.\r\nНакрая, Полша има и трети вариант – да купува газ чрез виртуален реверс на германските излишъци на спотовия пазар. Германските компании купуват газ от Газпром и препродават излишъка на Полша. Сделката се сключва на хартия, а фактически Полша остава на транзитен руски газ, идващ през територията на Германия. Точно това представлява т.нар. виртуален реверс.\r\n„Спотовият пазар не гарантира нищо, т.е. днес има определено количество газ, а утре – не, днес цената е една, а утре – по-висока. И Германия продава само излишъка. От тази перспектива, на Полша ще й е икономически изгоден „Северен поток 2“: колкото повече руски газ се доставя в Германия, толкова по-голям ще е германският излишък и толкова повече тя ще реализира чрез спот и на по-ниска цена“, казва Юшков. Но е ясно, че е трудно да се къпят големи обеми чрез спотовия пазар и това не е толкова надеждно, колкото доставките в рамките на постоянен договор.\r\nПо този начин, ако Русия откаже да доставя газ на Полша, на нея ще й се наложи да го събира буквално на трохи. Да и цената на този газ при всички варианти ще е по-висока, отколкото при директна покупка от Русия. А освен това, на Полша ще й се наложи да понесе големи допълнителни загуби под формата на вложения на милиарди долари в нова инфраструктура, независимо дали разширяване на ВПГ терминала или строителството на газопровод от Норвегия. „Тази политика може да бъде класифицирана като икономически мазохизъм“, оцени Юшков.\r\nЗа жителите на Полша това ще означава увеличаване на цените на газа, а за промишлеността – увеличаване на себестойността на производството. В добавка, полската промишленост ще се сблъска и с увеличаване на цените на електроенергията, отчитайки плановете на Полша за излизане от единния кръг БРЕЛЛ. Увеличаването на издръжката ще повлияе на конкурентоспособността на полските стоки. В заключение, избавлението от руския газ ще донесе на Варшава само загуби.\r\n*** Министерството на финансите на САЩ съобщи, че „Кремълския доклад“ има закрита част, която съдържа от порядъка на 100 страници. Финансовият министър Стивън Мнучин заяви, че очаква с нетърпение момента, когато Конгресът ще разкрие тази информация, пише руското издание „Правда“.\r\n„Сенатор, това е неправилна характеристика (че САЩ не въвеждат санкции срещу Русия). Засекретената част на доклада съдържа 100 страници. Очакваме с нетърпение момента, когато Конгресът ще го публикува. Предложенията за санкции са безпрецедентна работа и ние ще използваме този доклад в рамките на набелязания курс за въвеждане на санкции. Не го интерпретирайте така – ние не въвеждаме санкции по отношение на който и да е от хората в този доклад“, е заяви Мнучин по време на заседание на банков съвет.\r\nПо-рано, „Правда“ съобщи, че прессекретарят на руския президент Дмитрий Песков е заявил, че включените в „Кремълския списък“ на САЩ руски политици и бизнесмени, фактически са определени като врагове на Вашингтон.\r\nСпоред неговите думи, „ако прочетете текста и заглавията на този документ, ще добиете впечатление, че всичко това се прави в съответствие със Закона за противодействие на враговете на САЩ... Затова, фактически тази група лица е определена като врагове на САЩ. Това е подход, това е заявка“.\r\nОт изданието припомнят, че на 29 януари финансовото ведомство на САЩ публикува „Кремълския доклад“ – списък на лица, приближени до руското ръководство, които могат да попаднат под новите санкции на Вашингтон.\r\nВ него са включени 210 души: 114 политици и 96 бизнесмени. Авторите на доклада подчертават, че той не е санкционен.\r\n*** Група роднини на жертвите от малайзийския „Боинг“, паднал край Донецк, спечели дело в американски съд против бившия министър на отбраната на самопровъзгласената Донецка народна република (ДНР) Игор Стрелков, което им дава право на компенсация от стотици милиони американски долари. Съответстващите документи бяха публикувани от холандската телевизионна програма ZEMBLA, пише руското издание „Московский комсомолец“.\r\nКакто се отбелязва, искът е подаден от роднини на 25 жертви от трагедията в Донецка област, от които 11 са граждани на Нидерландия. Искът е подаден против руснака Игор Стрелков (Гиркин), командващ войските на ДНР през 2014 година.\r\nНа свой ред, Гиркин отговори на решението по иска на роднините на жертвите. В интервю пред „Дождь“ той заяви, че не му е „нито топло, нито хладно“ от решението на съда, тъй като той вече е едва ли не „терорист номер едно в света“ и „по-лошо не може да стане“.\r\nОт руското издание припомнят, че пътническият „Боинг“ на авиокомпанията „Малайзийски авиолинии“ претърпя крушение на 17 юли 2014 година в украинската Донецка област, извършвайки курс по маршрута Амстердам – Куала Лумпур. Всички 298 души, намиращи се на борда на самолета, загинаха.\r\nКакто съобщиха медиите, международната комисия, занимаваща се с разследването на сваления „Боинг“, стигна до предварителното заключение, че лайнерът е бил свален от ракета, изстреляна от зенитно-ракетен комплекс „Бук“, който преди това е докаран от Русия в Украйна, а след това установката е откарана обратно. Русия отрича категорично тази версия и хвърля отговорността за свалянето на лайнера на Украйна.\r\n*** Обединеното военноморско командване на НАТО съобщи за влизането на ракетен крайцер от Кралския Военноморски флот на Великобритания, влизащ в състава на втора постоянна военноморска група на Алианса, в акваторията на Черно море, пише руското издание „Газета“.\r\nСъобщава се, че крайцерът се движи по западното крайбрежие на Черно море и е съпровождан от турска фрегата.", "date": "2018.01.31", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/01/31/2483242/pravda-sasht-saobshtiha-za-nalichieto-na-zakrita-chast-na-kremalskiya-doklad.html", "text": "Министерството на финансите на САЩ съобщи, че „Кремълския доклад“ има закрита част, която съдържа от порядъка на 100 страници. Финансовият министър Стивън Мнучин заяви, че очаква с нетърпение момента, когато Конгресът ще разкрие тази информация, пише руското издание „Правда“.\r\n„Сенатор, това е неправилна характеристика (че САЩ не въвеждат санкции срещу Русия). Засекретената част на доклада съдържа 100 страници. Очакваме с нетърпение момента, когато Конгресът ще го публикува. Предложенията за санкции са безпрецедентна работа и ние ще използваме този доклад в рамките на набелязания курс за въвеждане на санкции. Не го интерпретирайте така – ние не въвеждаме санкции по отношение на който и да е от хората в този доклад“, е заяви Мнучин по време на заседание на банков съвет.\r\nПо-рано, „Правда“ съобщи, че прессекретарят на руския президент Дмитрий Песков е заявил, че включените в „Кремълския списък“ на САЩ руски политици и бизнесмени, фактически са определени като врагове на Вашингтон.\r\nСпоред неговите думи, „ако прочетете текста и заглавията на този документ, ще добиете впечатление, че всичко това се прави в съответствие със Закона за противодействие на враговете на САЩ... Затова, фактически тази група лица е определена като врагове на САЩ. Това е подход, това е заявка“.\r\nОт изданието припомнят, че на 29 януари финансовото ведомство на САЩ публикува „Кремълския доклад“ – списък на лица, приближени до руското ръководство, които могат да попаднат под новите санкции на Вашингтон.\r\nВ него са включени 210 души: 114 политици и 96 бизнесмени. Авторите на доклада подчертават, че той не е санкционен.\r\nПревод и редакция:", "date": "2018.01.31", "title": "„Правда“: САЩ съобщиха за наличието на закрита част на „Кремълския доклад“"}
{"url": "http://www.focus-news.net/news/2018/01/31/2483240/protothema-spored-anketa-59-ot-gartsite-sa-sreshtu-upotrebata-na-termina-makedoniya-v-imeto-na-bivshata-yugorepublika.html", "text": "Мнозинството от гърците са срещу употребата  термина „Македония“ в името на бившата югославска република в бъдещо решение на спора между Атина и Скопие, според анкета, проведена от агенция Pulse за Action 24 TV. 59% от запитаните са отговорили с „не“, на въпрос дали са съгласни с употребата на термина „Македония“, докато 35% са отговорили с „да“, пише гръцкото електронно издание Protothema.\r\nСъгласно данните от анкетата, 65% вярват, че демонстрациите в защита на гръцката позиция са нещо позитивно, като дори 57% от гласоподавателите на СИРИЗА споделят това мнение. Само 24% са заявили, че имат доверие в начина, по който гръцкия премиер Алексис Ципрас се справя с въпроса, докато 32% са изразили съгласие с позицията на лидера на най-голямата гръцка опозиционна партия Нова Демокрация – Кириякос Мицотакис.\r\nПревод и редакция:", "date": "2018.01.31", "title": "Protothema: Според анкета, 59% от гърците са срещу употребата на термина „Македония“ в името на бившата югорепублика"}
{"url": "http://www.focus-news.net/news/2018/01/31/2483247/reuters-tereza-mey-pristigna-v-kitay-i-zayavi-che-iska-da-sklyuchi-dogovor-za-svobodna-targoviya.html", "text": "Великобритания иска договор за свободна тъговия с Китай, заяви премиерът на странта Тереза Мей в сряда, след като пристигна на тридневното си посещение в азиатската страна. Тя добави, че трябва да бъдат предприети незабавни мерки за отваряне на местния пазар за британските компании, предава Reuters.\r\nС тази амбициозна цел Мей започна официалната си визита във втората световна икономическа сила, където е придружавана от представители на британския бизнес, които вярват, че могат да капитализират от увеличаващата се средна класа на Китай и бързо разширяващия се сектор на услугите.\r\n„Китай е страна, с която искаме да сключим търговско споразумение“, заяви Мей, още докато беше на борда на своя самолет.\r\n„Но, мисля, че много неща могат да бъдат свършени междувременно... особено по отношение на свалянето на потенциалните търговски бариери и отварянето на пазарите за британския бизнес“, подчерта британският премиер.\r\nПревод и редакция:", "date": "2018.01.31", "title": "Reuters: Тереза Мей пристигна в Китай и заяви, че иска да сключи договор за свободна търговия"}
{"url": "http://www.focus-news.net/news/2018/01/31/2483249/afp-donald-tramp-poiska-15-triliona-dolara-za-obnovyavane-na-amerikanskata-infrastruktura.html", "text": "Президентът на САЩ Доналд Тръмп поиска 1,5 трилиона долара за инвестиции в американската транспортна инфраструктура в неговата реч за „Състоянието на съюза“ в Конгреса на САЩ, предава AFP.\r\n„Ще построим блестящи нови пътища, мостове, магистрали, железопътни линии и водопроводи из цялата страна“, заяви американският президент. „И ще го направим с американско сърце, американски ръце и американски материали“.\r\nПревод и редакция:", "date": "2018.01.31", "title": "AFP: Доналд Тръмп поиска 1,5 трилиона долара за обновяване на американската инфраструктура"}
{"url": "http://www.focus-news.net/news/2018/01/31/2483241/vzglyad-kakvo-shte-stane-s-polsha-ako-bade-lishena-ot-ruski-gaz.html", "text": "От Съвета на Федерацията (горната камара на руския парламент) заплашиха Полша с пълно спиране на доставките на руски газ. Едва ли това може да бъде възприемано като празна политическа риторика, тъй като самата Варшава много пъти е казвала, че мечтае да се избави от „газовата зависимост“ от Русия. Какви ще са последствията, в случай, че  мечтата на полските политици се сбъдне, пита руското издание „Взгляд“.\r\nЗа Русия е безсмислено да търси компромис с Полша по въпроса за газовите доставки, смята сенатор Алексей Пушков. „Полша ще се наиграе до там, че Русия съвсем ще престане да й подава газ. Нека да си го доставят ако искат и от Африка“, написа членът на Съвета на Федерацията в „Туитър“.\r\nТакава беше реакцията на сенатора на заявлението на полския премиер, че в момента Русия представлява голяма „заплаха“ за Полша. И това е само един от подобните примери – през последните няколко години Полша нееднократно нервира Русия и не само с риториката си. Тя ту обвиняваше Газпром, че поддържа високи цени на газа, ту поставяше прът в колелата на „Северен поток 2“. А какво ще стане, ако действително Русия прекрати да доставя газ на Варшава, след като тя е толкова недоволна от това партньорство. Полското ръководство неведнъж заявяваше, че иска да се избави напълно от руския газ – и защо Русия да не се съобрази с тяхното желание?\r\nРазбира се, Газпром не може да разтрогне действащия договор с полската нефтегазова компания PGNiG. Освен това, независимо от риториката на полските политици, търговските отношения с Варшава носят на Москва прилични средства. Средната цена на руския газ в Европа е 220-250 долара за хиляда кубически метра. Т.е. Полша, която купува от Русия горе-долу 10 млрд. куб. м. годишно, плаща за тях на Газпром около 2,2-2,5 млрд. долара. Общо, Полша употребява от порядъка на 15 млрд. куб. м. и препродава на Украйна още 2 млрд.\r\nНо, през 2022 година, след изтичането на действащия договор, Русия може да не сключва нов – още повече ако и политиката, и исканията на Варшава останат толкова русофобски. В края на краищата, ако слушате полските политици, именно това е заветната им мечта – да живеят без руски газ.\r\nКакво ще се случи с Полша в такъв случай?\r\nРазбира се, Полша няма да остане без газ, няма да има колапс, поляците няма да замръзнат през зимата и промишлеността няма да спре да работи. Но все пак страната ще се сблъска с някои проблеми. И те са свързани с това, как именно тя очаква да получава газ без участието на Русия.\r\nТеоретично, Полша иска да получава газ от няколко източника. На първо място тя разчита на норвежки газ. Той трябва да постъпва по газопровода Baltic Pipe, минаващ от норвежките находища през Дания в Полша.\r\nНаистина, газопроводът още не е построен и перспективите за неговото строителство са мътни. „Проблеми с добива на газ в Норвегия. Вече започна спада на добивите в Северно море. За да излезе в по-северни морета – Норвежко и Баренцово, е нужна по-висока цена на газта и дългосрочни договори, гарантиращи възвръщането на милиардните инвестиции. Но от дългосрочните контракти се отказва самият норвежки Statoil. И е разбираемо защо – арктическите проекти са много скъпи. При 200-250 долара за хиляда куб. м. възниква големия въпрос – да се инвестира ли в разработката на скъпи находища“, казва водещият експерт на Фонда за национална енергийна сигурност и преподавател във Финансовия университет Игор Юшков.\r\nАко все пак бъде намерена газ за тази тръба и тя бъде достроена, за Полша той ще бъде доста скъп заради високата цена на разработката на находищата.\r\nНа второ място, Варшава може да сключи договор за доставка на втечнен природен газ (ВПГ) от Катар, САЩ и пак Норвегия. В Полша, през 2015 година, се появи терминал за ВПГ в Свиноуйсце с мощност 5 млрд куб. м. годишно, с възможност за разширяването му до 7,5 млрд. кубика. Но цената на този газ може да надвишава тази на руската суровина два пъти. „Ясно е, че това няма да бъде евтино удоволствие. Те купуват от американците изключително по политически мотиви. Когато става въпрос за малки обеми е едно, а когато е за 10 млрд. кубика – това вече е болезнено“, казва Юшков.\r\nНакрая, Полша има и трети вариант – да купува газ чрез виртуален реверс на германските излишъци на спотовия пазар. Германските компании купуват газ от Газпром и препродават излишъка на Полша. Сделката се сключва на хартия, а фактически Полша остава на транзитен руски газ, идващ през територията на Германия. Точно това представлява т.нар. виртуален реверс.\r\n„Спотовият пазар не гарантира нищо, т.е. днес има определено количество газ, а утре – не, днес цената е една, а утре – по-висока. И Германия продава само излишъка. От тази перспектива, на Полша ще й е икономически изгоден „Северен поток 2“: колкото повече руски газ се доставя в Германия, толкова по-голям ще е германският излишък и толкова повече тя ще реализира чрез спот и на по-ниска цена“, казва Юшков. Но е ясно, че е трудно да се къпят големи обеми чрез спотовия пазар и това не е толкова надеждно, колкото доставките в рамките на постоянен договор.\r\nПо този начин, ако Русия откаже да доставя газ на Полша, на нея ще й се наложи да го събира буквално на трохи. Да и цената на този газ при всички варианти ще е по-висока, отколкото при директна покупка от Русия. А освен това, на Полша ще й се наложи да понесе големи допълнителни загуби под формата на вложения на милиарди долари в нова инфраструктура, независимо дали разширяване на ВПГ терминала или строителството на газопровод от Норвегия. „Тази политика може да бъде класифицирана като икономически мазохизъм“, оцени Юшков.\r\nЗа жителите на Полша това ще означава увеличаване на цените на газа, а за промишлеността – увеличаване на себестойността на производството. В добавка, полската промишленост ще се сблъска и с увеличаване на цените на електроенергията, отчитайки плановете на Полша за излизане от единния кръг БРЕЛЛ. Увеличаването на издръжката ще повлияе на конкурентоспособността на полските стоки. В заключение, избавлението от руския газ ще донесе на Варшава само загуби.\r\nПревод и редакция:", "date": "2018.01.31", "title": "„Взгляд“: Какво ще стане с Полша, ако бъде лишена от руски газ"}
{"url": "http://www.focus-news.net/news/2018/01/31/2483248/afp-donald-tramp-prizova-amerikanskite-partii-da-ostavyat-nastrana-razlichiyata-si-v-nachaloto-na-rechta-si-za-sastoyanieto-na-sayuza.html", "text": "Президентът на САЩ Доналд Тръмп призова в американците да се поставят над партийното разделение между Демократи и Републиканци в началото на своята реч за „Състоянието на съюза“ (State of the Union speech) в Конгреса на САЩ, предава AFP.\r\n„Тази вечер, призовавам всички вас да оставите настрана различията си, да потърсите допирни точки и да постигнете единството, което ни е нужно, за да служим на хората, които ни избраха“, заяви Тръмп.\r\nПревод и редакция:", "date": "2018.01.31", "title": "AFP: Доналд Тръмп призова американските партии да оставят настрана различията си, в началото на речта си за „Състоянието на съюза“"}
{"url": "http://www.focus-news.net/news/2018/01/31/2483251/sport-yuventus-specheli-s-10-gostuvaneto-si-na-atalanta-v-parviya-polufinalen-mach-za-kupata-na-italiya.html", "text": "Ювентус победи Аталанта с минималното 1:0 в първия мач от полуфинала за Купата на Италия, игран на стадион „Атлети Адзури д‘Италия“ в Бергамо. Грандът от Торино стигна до победата след гол на аржентинския нападател Гонсало Игуаин още в 3-ата минута. Домакините изпуснаха дузпа в 25-ата минута. Реваншът в Торино е на 28 февруари. Другият двубой от полуфиналната фаза между Милан и Лацио ще се играе днес, 31 януари, от 21:45.", "date": "2018.01.31", "title": "Спорт: Ювентус спечели с 1:0 гостуването си на Аталанта в първия полуфинален мач за Купата на Италия"}
{"url": "http://www.focus-news.net/news/2018/01/31/2483252/afp-donald-tramp-predupredi-che-kitay-i-rusiya-sa-zaplaha-za-amerikanskite-tsennosti.html", "text": "Президентът на САЩ Доналд Тръмп отново обяви, че Китай и Русия заплашват американските ценности, потвърждавайки завоя в Стратегията за национална сигурност към съперничество между великите сили, предава AFP.\r\n„По света ние се изправяме срещу разбойнически режими, терористически групи и съперници като Китай и Русия, които са заплаха за нашите интереси, икономика и ценности“, заяви Тръмп пред Конгреса по време на речта си за „Състоянието на съюза“.\r\n„В справянето с тези опасности, ние сме наясно, че слабостите са най-сигурния път към конфликт и превъзхождащата ни сила е най-сигурната ни защита“.\r\nПревод и редакция:", "date": "2018.01.31", "title": "AFP: Доналд Тръмп предупреди, че Китай и Русия са заплаха за американските ценности"}
{"url": "http://www.focus-news.net/news/2018/01/31/2483253/the-telegraph-mvnr-na-velikobritaniya-zabrani-na-sluzhitelite-si-da-hranyat-mestnata-kotka-mishelov.html", "text": "Министерството на външните работи на Великобритания забрани на своите служители да хранят котката Палмърстън, отговорна за лова на мишки във ведомството, тъй като котаракът е започнал да работи с по-ниска ефективност, пише британското издание The Telegraph.\r\nПрез тази седмица, до началниците на департаментите в министерството е изпратено служебно уведомление относно храненето на Палмърстън. Според източници на изданието, служителите на министерството са забелязали силно изменение във фигурата на котарака, но на началството се е наложило да реагира на информацията, че неговите способности за лов на мишки сериозно са се влошили.\r\nПалмърстън застъпи на „служба“ през 2016 година. През септември миналата година той беше даван за пример на котарака Лари – „колегата“ на Палмърстън от Даунинг стрийт 10 – резиденцията на министър-председателя на страната. Лари е бил забелязан да си играе с жива мишка, докато Палмърстън към момента е унищожил 27 гризача.\r\nПревод и редакция:", "date": "2018.01.31", "title": "The Telegraph: МВнР на Великобритания забрани на служителите си да хранят местната котка-мишелов"}
{"url": "http://www.focus-news.net/news/2018/01/31/2483254/sport-izigraha-se-tri-sreshti-ot-25-iya-krag-na-visshata-liga-arsenal-zagubi-ot-suonzi-s-13.html", "text": "Изиграха се три срещи от 25-ия кръг на английската Висша лига. Изненадата поднесе 17-ия в класирането Суонзи, който победи Арсенал с 3:1 на своя стадион, след като миналата седмица успя да спечели и срещу Ливърпул, който този кръг се справи с 3:0 с Хъдърсфийлд на неговия стадион. Третата среща между лондонските Уест Хем и Кристъл Палас завърши наравно 1:1. Ливърпул е на  четвърто място във временното класиране с 50 точки, Арсенал е 6-и с 42, Уест Хем е 10-и с 27, Кристъл Палас е 12-и с 26 точки, а Хъдърсфийлд е 14-и с 24.", "date": "2018.01.31", "title": "Спорт: Изиграха се три срещи от 25-ия кръг на Висшата лига, Арсенал загуби от Суонзи с 1:3"}
{"url": "http://www.focus-news.net/news/2018/01/31/2483246/protothema-vanshniyat-ministar-na-gartsiya-zayavi-che-nyama-vremeva-ramka-za-razreshavane-na-spora-za-imeto-na-makedoniya.html", "text": "Министърът на външните работи на Гърция Никос Коциас заяви пред репортерите, че кратката му среща със специалния представител на ООН за преговорите по спора за името на Бившата югославска република Македония Матю Нимиц е преминала в много позитивна атмосфера и е била „креативна и продуктивна“, пише гръцкото електронно издание Protothema.\r\nКоциас съобщи, че не е поставена стриктна времева рамка за постигането на разрешение. Освен това, той потвърди, че гръцката страна ще представи проектоспоразумение на Скопие по въпроса за името и подчерта: „Мисля, че можем, с добра воля, да тръгнем в позитивна посока, а останалото оставям на тези, които искат само да критикуват“. Както гръцкият дипломат сподели с репортерите,  той и Нимиц са „говорили за това, което може да се приеме и къде Гърция има забележки по предложенията“, както и че Коциас е предложил алтернативи на неприемливите за Атина точки.\r\nПревод и редакция:", "date": "2018.01.31", "title": "Protothema: Външният министър на Гърция заяви, че няма времева рамка за разрешаване на спора за името на Македония"}
{"url": "http://www.focus-news.net/news/2018/01/31/2483255/spad-v-prestapnostta-otchita-mvr-za-dekemvri-2017-g-obzor.html", "text": "Спад в престъпността отчита Министерството на вътрешните работи за декември 2017 г. Това стана ясно по време на месечния брифинг на МВР, по време на който министърът на вътрешните работи Валентин Радев даде актуална информация за средата на сигурност в България през последния месец на миналата година. През декември 2017 г. регистрираните престъпления средно на ден са 227, докато през ноември те са 265. Умишлените убийства са с 18,2% по-малко, забелязва се със 7.9% увеличение на грабежите, с 8.3 %  е намалението на кражбите. Посегателствата спрямо МПС бележат  значителен спад -32,3%. Намаление с над 20.4 % се забелязва и при престъпленията с наркотици. Повишена е и разкриваемостта на престъпленията през 2017 и в сравнение с 2016 г. има 100% увеличение на разкриваемостта на убийствата. С 84 % е намалял миграционният натиск по границата. Министър Радев уточни, че рейтингът на МВР се е покачил и е станал на 46%. Вътрешният министър отдели и специално внимание на извършеното от ръководството на МВР и правителството в сферата на социалната политика.„17,5 млн. лева дадохме миналата година за дрехи, а за тази договорихме 100 млн. лева допълнително, като най-вероятно изплащането ще започне през март. Но не е важно точно с колко ще повишим заплатите, а е важно това да се случва регулярно. Така че за 2019 г. имаме засега само предвидено ново увеличение с 10% на заплатите. Смятам, че трудът на полицаите е оценен по достойнство, но винаги трябва повече“, каза той.\r\nДиректорът на ГД „Национална полиция“  главен комисар Христо Терзийски съобщи, че в България започва да действа зоополиция, като с това страната ни става втората в света, в която има такава. \"433 зоополицаи ще работят на територията на цялата страна - това са разследващи полицаи и оперативни работници, които са изявили желание да работят и по тази линия. При възникнал инцидент с животно те ще реагират с преимущество, тъй като  са запознати с процедурите при предприемане на действия при такива сигнали. Това не са служители извън щата и ще съвместяват няколко дейности“, каза още той и уточни, че до момента има 298 сигнала за проява на жестокост към гръбначни животни, като над 20% от тези престъпления са разкрити и работата по тях продължава. Гл. комисар Терзийски обясни, че са предвидени 28 автомобила за зоополицията, от които 25 вече са напълно готови.\r\nЦветилена СИМЕОНОВА", "date": "2018.01.31", "title": "Спад в престъпността отчита МВР за декември 2017 г. (ОБЗОР)"}
{"url": "http://www.focus-news.net/news/2018/01/31/2483256/obviniha-chichoto-na-smartonosno-nahapanoto-3-godishno-dete-v-pazardzhishko-obzor.html", "text": "На 29 януари домашно куче порода питбул нахапа смъртоносно 3-годишно дете. Инцидентът се случи в село Мокрище, Пазарджишко. За случката са съобщили близки на детето, които са отглеждали кучето в двора на къщата. Детето е починало от ухапванията, медиците дошли на място само са констатирали смъртта му. Полицията задържа лелята, бащата и чичото на починалото дете. По-късно Районната прокуратура в Пазарджик привлече като обвиняем 35-годишния Д.М., чичо на детето и собственик на кучето, за това, че не е положил достатъчно грижи за домашния си любимец.\r\nРазследващите са установили, че детето е излязло на двора при кучето, което по принцип стояло вързано, но е било пуснато в този момент. До момента не са установени причините кучето да нападне 3-годишното момченце. Главният секретар на МВР Младен Маринов заяви, че ще се търси отговорност за това, че близките на детето са допуснали да се стигне до инцидента. Задържаните ще бъдат санкционирани по Закона за ветеринарномедицинската дейност. Директорът на ОДБХ - Пазарджик д-р Петко Митев посочи, че собствениците не са изпълнили законовите си ангажименти за чипиране, издаване на ветеринарно-медицински паспорт, обслужване от ветеринарен лекар, обезпаразитяване и ваксиниране. На собствениците на кучето ще бъдат наложени санкции.\r\nБиляна ИВАНОВА", "date": "2018.01.31", "title": "Обвиниха чичото на смъртоносно нахапаното 3-годишно дете в Пазарджишко (ОБЗОР)"}
{"url": "http://www.focus-news.net/news/2018/01/31/2483257/pregled-na-mezhdunarodnite-novini-do-6-chasa-agentsiya-fokus.html", "text": "Турция е продължила провокациите си срещу Гърция без прекъсване.\r\nСлед като в понеделник Турция е навлязла в гръцкото въздушно пространство 40 пъти, във вторник два изтребителя F-16 и два разузнавателни самолета CN-235 от турските Военновъздушни сили са продължили да навлизат на гръцка територия в районите на североизточно, югоизточно и централно Егейско море. Четирите самолета са летели във формация. Изтребителите са били въоръжени.\r\nСпоред съобщение от Генералния щаб на гръцките Въоръжени сили, турските самолети са разпознати успешно и са прихванати от гръцките ВВС.\r\n*** Ядрените оръжия на Русия и Китай са по ефективни в сравнение с американските. Това заяви във вторник на среща с група журналисти заместник-председателят на Комитета на началник щабовете на Въоръжените сили на САЩ генерал Пол Сева.\r\n„През последните няколко години Русия и Китай се занимават със създаването на нови типове и видове ядрено въоръжение – както средства за доставка, така и бойни заряди, а ние – не. Това означава, че възможностите на руските и китайските ядрени арсенали в действителност се подобряват на фона на нашите, които остават сравнително статични. Даже вземайки под внимание нашите усилия по модернизация, ние постигаме скромно подобрение, особено що се отнася до доставките и реалната жизненост на ядрения потенциал“, заяви американският военачалник.\r\n„Тази ситуация ще се подобри, тъй като ние ще имаме ново оборудване. Но ние не създаваме нови въоръжения, нови бойни глави, нови средства за доставка, с изключение на едно – новата крилата ракета“, добави Селва.\r\nВъв военната доктрина на САЩ се предвижда създаването на два нови атомни бойни заряда с морско базиране. Разсекретената версия на документа попадна в американския печат на 12 януари. Както се разбра от него, става дума за планове за производство на ядрени бойни глави с малка мощност за балистични ракети за подводници. Освен това, се предвижда производството за ВС на САЩ на ядрена крилата ракета с морско базиране.\r\nОт гледната точка на стратезите от Пентагона, такава ракета ще позволи на САЩ да осигури „нестратегическо (ядрено) регионално присъствие“. Тя не нарушава текста на руско-американския Договор за ликвидация на ракетите със среден и малък обхват (ДЛРСМО), казват съставителите на доктрината. Според техните думи, ракетата ще бъде част от отговора на Вашингтон на, както твърдят САЩ, нарушението на договора от Москва. „Ако Русия се върне към спазването на договора, съкрати своя нестратегически ядрен арсенал и поправи други проявления на своето дестабилизиращо поведение, то САЩ могат да преразгледат замислите за създаване на крилата ракета с морско базиране“, се казва в доктрината.\r\nРазпореждането за нейната подготовка бе дадено на 27 януари миналата година от президента на САЩ Доналд Тръмп. Несекретната версия на документа заема 64 страници. Предполага се, че доктрината ще бъде обнародвана официално на 2 февруари, съобщи Селва.\r\n*** Участниците в Конгреса за сирийски национален диалог в руския черноморски курорт Сочи заявиха, че главната им цел е да прекратят конфликта и да върнат мира в Сирия. Това се казва в публикувано във вторник на официалния сайт на Министерството на външните работи на Русия обръщение от участниците в Конгреса.\r\nНие, участниците в Конгреса за сирийски национален диалог, изразяваме общото си желани да сложим край на продължаващия конфликт възможно най скоро“, се отбелязва в документа“. „Всички ние имаме една и съща цел – да върнем мира и прогреса в нашата родина и мирно да живеем едни с други, без насилие и тероризъм във всичките му форми им проявления“.\r\nУчастниците в Конгреса поискаха помощ от страните по света за възстановяването на статута на Сирия като достоен член на международната общност. „Призоваваме всички приятели на Сирия да вземат всички необходими мерки, за да помогнат на нашата скъпа родина да възстанови своя статут на достоен член на международната общност“, се казва в обръщението.\r\nОсвен това, участниците призоваха световната общност да даде своя принос за преодоляването на последствията от войната и възстановяването на Сирия, като осигурят безпрепятствен хуманитарен достъп до всички нуждаещи се жители на страната.\r\nКакто заяви специалният представител на руския президент за сирийското урегулиране Александър Лаврентиев, Конгресът за сирийски национален диалог в Сочи е одобрил три документа – заключително заявление, обръщение на участниците и списък на кандидатите за комисията по разглеждането на въпроси, свързани с разработването на сирийска конституция. Според неговите думи, списъкът „ще бъде предаден в най-скоро време след съгласуване на конкретните фамилии“ на специалния посланик на генералния секретар на ООН за Сирия Стефан де Мистура за по-нататъшната работа.\r\n*** Ново двустранно търговско споразумение ще бъде подписано от Сърбия и Турция на 30 януари.\r\nСделката ще бъде подписана от министъра на търговията, туризма и телекомуникациите на Сърбия Расим Ляич и турския министър на икономиката Нихат Зайбекчи. Освен това, те ще сключат и друг двустранен договор, целящ „насърчаването и защитата на инвестициите“.\r\nСпоразумението за свободна търговия беше договорено по време на визитата на турския президент Реджеп Таийп Ердоган в Сърбия миналия октомври и подписването му на 30 януари ще позволи ратификацията на договора от парламентите на двете страни и евентуално, неговото прилагане, обявиха от сръбското търговско ведомство чрез съобщение до пресата.\r\nДоговорът ще позволи, за първи път в историята, безмитен внос в Турция на сръбско говеждо, сурово и рафинирано олио, слънчогледови семки и някои млечни продукти. В добавка към това, квотите за внос в Турция на отделни видове замразени плодове ще бъдат удвоени.\r\nСпоразумението за насърчаване и защита на инвестициите създава още по-добри условия за турските инвеститори в Сърбия, заявиха от сръбското министерство.\r\nПо време на визитата си в Анкара, Ляич ще се срещне с турския вицепремиер Мехмед Шимшек и министъра по европейските въпроси на Турция Омер Челик.\r\n*** Антируските санкции са една от темите на преговорите за формиране на правителство в Германия и докато Християндемократическия съюз (ХДС) настояват за съхраняване на ограничителните мерки, Германската социалдемократическа партия (ГСДП) се опитват да намерят по-малко радикален път за въздействие над Русия. Това съобщи във вторник вечерта немското издание Handelsblatt, позовавайки се на собствени източници в партиите.\r\nПреговорите за формиране на коалиция се водят от ХДС на Ангела Меркел, Християнсоциалния съюз (ХСС) на Хорст Зеехофер и ГСДП на Мартин Шулц.\r\nКато изявен привърженик на запазването на санкциите в днешния им вид се е проявил председателят на комитета на Бундестага по външна политика Норберт Рютген, представляващ ХДС. „Санкциите са ефективен политически инструмент. Би било стратегическа грешка да ги отменим без насрещни ходове от страна на руското правителство“, е заявил той.\r\nСоциалдемократите са се вслушали в неотдавнашния призив на премиера на източногерманските федерални земи, който е предложил да се преразгледа санкционната политика. „Това е важно искане, което заслужава внимание“, е заявил заместник-председателят на парламентарната група на ГСДП Ролф Мютцених. Във връзка с това той е припомнил, че въпросът за санкциите трябва да е обвързан с реализацията на минските споразумения и ситуацията в Източна Украйна.\r\nОт ГСДП нееднократно изразиха подкрепа за поетапната отмяна на рестрикциите. Изявен привърженик на тази тактика е настоящият министър на външните работи Зигмар Габриел. Той твърди, че режима може да се смекчава съобразно успехите в реализацията на минския процес, което би дало стимул за по-нататъшния прогрес. Първоначално с такова предложение излезе Франк-Валтер Щайнмайер, който в момента е президент на Германия.\r\nМеждувременно, негативно отношение към санкциите срещу Русия изрази във вторник Източният комитет на германската икономика. „Те ни държат настрана от масата за преговори, способстват за ожесточаването на фронтовете, всяват неувереност в компаниите и провокират непредсказуеми рискове за икономиката. За да се създаде положителен стимул е нужна перспектива за отмяна на санкциите в замяна на реален прогрес в мирния процес в Източна Украйна“, заяви председателят на комитета Волфганг Бюхеле.\r\nТой напомни резултатите от изследване, публикувано в средата на декември 2017 година. Институтът за световна икономика в германския град Кил пресметна, че загубите от взаимните санкции между ЕС и Русия вече са преминали 100 милиарда евро. „Около 60% от загубите са на Русия, а около 40% на европейските икономики. Т.е., този конфликт, за който носят отговорност изключително политиците и който може да се реши само по дипломатически път, ще струва скъпо на икономиката на ЕС“, заяви Бюхел.\r\nПри това, загубите на Германия от антируските санкции са значително по-големи от тези на другите Западни страни. На ФРГ се падат почти 40% от загубените от Запада сделки. В значително по-малка степен са засегнати и другите големи държави – Великобритания (7,9%), Франция (4,1%) и САЩ (0,6%).\r\n*** След като посредникът на ООН по спора за името на Бившата югославска република Македония Матю Нимиц замина от Атина за Скопие, Архиепископ Йероним промени позицията си и заяви, че Гръцката православна църква ще се присъедини към мащабната демонстрация, предстояща в неделя в Атина, за да протестира срещу употребата на термина „Македония“ в бъдещо споразумение.\r\nЕпископ Доротей от Сирос, вицепредседател на Постоянния Свети Синод, ще се включи към организаторите на мероприятието на площад Синтагма в неделя, заедно с епископите на Драма и Хиос, бе обявено късно във вторник.\r\nСлед разговорите с гръцкия премиер Алексис Ципрас по „македонския въпрос“, първоначално от Църквата се обявиха срещу протестите, но Йероним промени позицията – очевидно под натиска на клира и голяма част от обществото – и заяви, че Църквата ще подкрепи демонстрацията, стига тя да е мирна.\r\nПрисъствието на църковните служители в неделя ще подчертае негативната позиция на Светия Синод за използването на термина „Македония“ в бъдещо решение по спора за името между Атина и Скопие.\r\nВ коментарите си, направени в Атина във вторник, посредникът на ООН Матю Нимиц заяви, че е „време да се вземе решение“. „Обсъждаме тези неща от 25 години и всички знаят кои са проблемите“, заяви той. „Мисля, че има моментум и ние трябва да се възползваме от този моментум“.\r\n„Знам, че гръцкото правителство е много откровено и пълно с енергия да постигне решение на проблема“, добави Нимиц, изразявайки увереността си, че и Скопие има воля за постигане на споразумение. Македонски източници посочиха във вторник, че страната им вече е показала добрата си воля и очаква да види реципрочност.\r\nВ интервю пред държавна телевизия късно в понеделник, външният министър на Гърция Никос Коциас потвърди, че Атина иска комбинирано решение на спора за името, но направи важно уточнение. „Това, което има значение е думата, която ще бъде използвана в комбинираното име, да не е на английски, а на славянски“, заяви той.\r\nОсвен това, Коциас подчерта, че Атина иска да види промяна в Конституцията на БЮРМ и изрази разбиране, че за това ще е нужна подкрепата на македонската опозиция.\r\nМеждувременно, продължават тревогите, свързани с младшия партньор в гръцкото правителство – Независимите гърци (АНЕЛ) – които заемат различна позиция от тази на Коциас. Това подхрани слухове, че АНЕЛ ще напусне управляващата коалиция, но лидерът й, Панос Каменос, настоя, че това няма да се случи.\r\nОтделно, бившият премиер-социалист Костас Симитис заяви, че разрешаването на въпроса е „предварително условие за просперитета на Гърция“ и призова за „сериозни и отговорни преговори“, в които да не се прибягва до популизъм.\r\n*** Премиерът на Великобритания Тереза Мей е загубила подкрепата на 3 от 10 избиратели, гласувалия за нея на последните парламентарни избори, но хората не са ентусиазирани и от нейните потенциални заместници, според проучване на общественото мнение.\r\nАнкетата, проведена от Yougov по поръчка на консултантската компания WPI Strategy, показва, че 69% от хората, които са гласували за Консервативната партия на парламентарните избори през 2017 година мислят, че Мей трябва да продължи да е министър-председател, докато 18% смятат, че тя трябва да отстъпи поста си на някой друг. Останалите нямат мнение.\r\nСред всички избиратели, 41% казват, че тя трябва да остане на позицията си, докато 34% са на мнение, че трябва да си подаде оставката, като един от четири гласоподаватели няма мнение по въпроса.\r\nНивата на подкрепа са близки до тези от началото на ноември м.г.,когато Yougov задава същия въпрос и 42% са изразили подкрепата си за британския лидер, а 32% неодобрението си.\r\nИзбирателите, гласували за излизане от ЕС на проведения референдум, са по-позитивно настроени към оставането на Мей в премиерското кресло (49% срещу 32%, които искат тя да си подаде оставката), отколкото тези, гласували за оставане в Съюза, които са разделени горе-долу по равно (37% „за“ срещу 38% „против“).\r\nУчастниците в анкетата не са изразили ентусиазъм за нито един от алтернативните варианти на Тереза Мей, като външният министър Борис Джонсън е най-подкрепян и най-отричан сред тях.\r\nНик Фейт, директор на WPI Strategy, обобщи: „Резултатите от тази анкета показват ясно, че, като цяло, обществото – и определено тези, гласували за Консервативната партия на последните избори – по-скоро искат Тереза Мей да остане министър-председател за момента“.\r\n„Независимо от трудностите на настоящото правителство да предложи политики за обновяване и на домашната сцена, и на международната, това е предизвикателството, пред което са изправени премиера и нейния екип“.\r\nПроучването е проведено сред 1669 души в периода 28-29 януари.\r\n*** Великобритания ще отхвърли предложението на ЕС за транзитна сделка, тъй като премиера на страната Тереза Мей отказва да приеме свободното придвижване на хора от Съюза и съобразяването с новите правила, приемани от Брюксел.\r\nГлавният преговарящ от страна на ЕС за Брекзит Мишел Барние нареди на Великобритания да приема „всички решения“ на ЕС по време на двугодишния транзитен период след Брекзит без да има право на мнение за новоприети или съществуващи закони, ако иска търговска сделка.\r\nОфициалната преговорна позиция на Съюза, публикувана в понеделник и отнела две минути за съгласуването си, предвижда продължаването на свободното движение на хора през транзитния период, който, според ЕС, трябва да завърши на 31 декември 2020 година.\r\nПриемане на подобно споразумение ще означава, че британския съд ще остане под юрисдикцията на Европейския съд, без да има правото да гласува срещу новите закони в Европейския парламент.\r\nЕвроскептиците в британското правителство настояват, че това ще превърне Обединеното кралство във „васална държава“ на ЕС по време на транзитния период и съответно, преговарящите от страна на Великобритания ще получат инструкции да отхвърлят и двете предложения, когато преговорите започнат на 5 февруари.\r\nРешението на премиера е взето, тъй като Мей е изправена пред бунт от 60 депутати от Консервативната партия заради плановете си да прокара закон, който да позволи на Великобритания да се присъедини към митническия съюз след Брекзит.\r\n*** Министерството на финансите на САЩ съобщи, че „Кремълския доклад“ има закрита част, която съдържа от порядъка на 100 страници. Финансовият министър Стивън Мнучин заяви, че очаква с нетърпение момента, когато Конгресът ще разкрие тази информация.\r\n„Сенатор, това е неправилна характеристика (че САЩ не въвеждат санкции срещу Русия). Засекретената част на доклада съдържа 100 страници. Очакваме с нетърпение момента, когато Конгресът ще го публикува. Предложенията за санкции са безпрецедентна работа и ние ще използваме този доклад в рамките на набелязания курс за въвеждане на санкции. Не го интерпретирайте така – ние не въвеждаме санкции по отношение на който и да е от хората в този доклад“, е заяви Мнучин по време на заседание на банков съвет.\r\nПо-рано, „Правда“ съобщи, че прессекретарят на руския президент Дмитрий Песков е заявил, че включените в „Кремълския списък“ на САЩ руски политици и бизнесмени, фактически са определени като врагове на Вашингтон.\r\nСпоред неговите думи, „ако прочетете текста и заглавията на този документ, ще добиете впечатление, че всичко това се прави в съответствие със Закона за противодействие на враговете на САЩ... Затова, фактически тази група лица е определена като врагове на САЩ. Това е подход, това е заявка“.\r\nОт изданието припомнят, че на 29 януари финансовото ведомство на САЩ публикува „Кремълския доклад“ – списък на лица, приближени до руското ръководство, които могат да попаднат под новите санкции на Вашингтон.\r\nВ него са включени 210 души: 114 политици и 96 бизнесмени. Авторите на доклада подчертават, че той не е санкционен.\r\n*** Група роднини на жертвите от малайзийския „Боинг“, паднал край Донецк, спечели дело в американски съд против бившия министър на отбраната на самопровъзгласената Донецка народна република (ДНР) Игор Стрелков, което им дава право на компенсация от стотици милиони американски долари. Съответстващите документи бяха публикувани от холандската телевизионна програма ZEMBLA.\r\nКакто се отбелязва, искът е подаден от роднини на 25 жертви от трагедията в Донецка област, от които 11 са граждани на Нидерландия. Искът е подаден против руснака Игор Стрелков (Гиркин), командващ войските на ДНР през 2014 година.\r\nНа свой ред, Гиркин отговори на решението по иска на роднините на жертвите. В интервю пред „Дождь“ той заяви, че не му е „нито топло, нито хладно“ от решението на съда, тъй като той вече е едва ли не „терорист номер едно в света“ и „по-лошо не може да стане“.\r\nОт руското издание припомнят, че пътническият „Боинг“ на авиокомпанията „Малайзийски авиолинии“ претърпя крушение на 17 юли 2014 година в украинската Донецка област, извършвайки курс по маршрута Амстердам – Куала Лумпур. Всички 298 души, намиращи се на борда на самолета, загинаха.\r\nКакто съобщиха медиите, международната комисия, занимаваща се с разследването на сваления „Боинг“, стигна до предварителното заключение, че лайнерът е бил свален от ракета, изстреляна от зенитно-ракетен комплекс „Бук“, който преди това е докаран от Русия в Украйна, а след това установката е откарана обратно. Русия отрича категорично тази версия и хвърля отговорността за свалянето на лайнера на Украйна.\r\n*** Президентът на САЩ Доналд Тръмп отново обяви, че Китай и Русия заплашват американските ценности, потвърждавайки завоя в Стратегията за национална сигурност към съперничество между великите сили.\r\n„По света ние се изправяме срещу разбойнически режими, терористически групи и съперници като Китай и Русия, които са заплаха за нашите интереси, икономика и ценности“, заяви Тръмп пред Конгреса по време на речта си за „Състоянието на съюза“.\r\n„В справянето с тези опасности, ние сме наясно, че слабостите са най-сигурния път към конфликт и превъзхождащата ни сила е най-сигурната ни защита“.", "date": "2018.01.31", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/01/31/2483259/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки са предимно сухи, на места мокри, по високите и усойни участъци частично заледени и обработени.\r\nНамалена видимост до 100 м поради мъгла има в района на гр. Раднево /обл. Стара Загора/.Състояние на автомагистралите:\r\nАМ „Тракия“:\r\nОбласт София: до 31.01.2018 г. движението от пътен възел „Мухово“ на АМ „Тракия“ и път I-8 София – Пазарджик в посока гр. Костенец и гр. Ихтиман при км 46 е ограничено поради ремонтни дейности на мостово съоръжение на пътната връзка на АМ „Тракия“.\r\nОбходни маршрути: \r\n- за направлението София - Костенец през пътен възел „Ихтиман“ при км 34+000. \r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. \r\nОбласт Бургас: до 31.01.2018 г. в посока Бургас от км 308+187 до км 324+187 в участъка Деветак – Карнобат е въведено ограничение на скоростта до 90 км/ч скорост поради аварийни ремонтни дейности на асфалтовата настилка. Шофьорите да се движат с повишено внимание, спазвайки пътната сигнализация. \r\nАМ „Хемус“: няма ограничения.\r\nАМ „Струма“: \r\nОбласт Кюстендил: до 31.01.2018 г. в участъка Долна Диканя – Дупница при км 45+700 в посока София се извършва поетапно в една лента поради отстраняване на теч на вода от надлез над лявото платно. Скоростта на движение е ограничена до 90 км/ч в участък от 400 м. Шофьорите да се движат с повишено внимание, спазвайки пътната сигнализация. \r\nДо 31.01.2018 г Шофьорите да се движат с повишено внимание и съобразена скорост в участъка Дупница – Кочериново от км 60 до км 83 в двете посоки поради подмяна на ограничителни системи. \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - целогодишно е затворен за всички МПС; \r\n- „Златишки” - целогодишно е затворен за всички МПС; \r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - целогодишно е забранено движението на МПС над 10 т;\r\n- „Дюлински” целогодишно е забранено движението на МПС над 3,5 т.;\r\n- „Пампорово” - целогодишно е забранено движението на МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - целогодишно е забранено движението на МПС над 10 т.;\r\n- „Троянски” - забранен за МПС над 12 т;\r\n- „Шипка” - целогодишно е забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nДвижението в участъка Монтана-с. Сумер от км 110+300 до км 123+909 се осъществява в една лента поради ремонтни дейности до 31.01.2018 г.\r\nОбласт Враца: Стесняване на една от лентите за движение по Обходния път на гр. Враца от км 0+000 до км 8+179, поради ремонтни дейности до 01.02.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-539: Движението по път III-539 Средец-Трояново от км 0+000 до км 17+979 се извършва с повишено внимание поради ремонтни дейности до 05.02.2018 г. Поставена е сигнализация с пътни знаци. \r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.01.31", "title": "Актуална пътна обстановка"}
{"url": "http://www.focus-news.net/news/2018/01/31/2483260/sport-huan-mata-podnovi-dogovora-si-s-manchestar-yunayted.html", "text": "Испанското крило на Манчестър Юнайтед Хуан Мата удължи договора си с клуба с още една година. Така той се обвърза с отбора до лятото на 2019 година. Спекулациите, че контрактът на испанецът няма да бъде подновен се засилиха след привличането на Алексис Санчес от Арсенал, но мениджърът Жозе Моуриньо е решил, че 29-годишният футболист остава в плановете му. Мата има 172 мача за Юнайтед, в които е отбелязал 39 гола след трансфера си от Челси през 2014 година.", "date": "2018.01.31", "title": "Спорт: Хуан Мата поднови договора си с Манчестър Юнайтед"}
{"url": "http://www.focus-news.net/news/2018/01/31/2483258/donald-tramp-prizova-amerikanskata-natsiya-za-edinstvo-i-otnovo-opredeli-kitay-i-rusiya-za-strategicheski-sapernitsi-na-saedinenite-amerikanski-shtati-obzor.html", "text": "Президентът на САЩ Доналд Тръмп произнесе първата си реч за „Състоянието на съюза“, давана ежегодно от американските президенти в началото на всяка година в залата на Конгреса във Вашингтон, за да очертаят насоките на политиката си за предстоящите 12 месеца. \r\nДържавният глава призова американската нация да се издигне над дълбокото политическо разделение между Демократи и Републиканци и се похвали с икономическите си постижения. Той обяви „нов момент за Америка“ и подчерта, че „никога не е имало по-подходящо време за изживяване на Американската мечта“.Вътрешна политика\r\nПодобно на президентите преди него, Тръмп използва обръщението си, за да рекламира постиженията, постигнати по време на първата година от мандата си, като данъчната реформа, намаляването на бюрокрацията и регулациите, отмяната на здравния закон, приет по времето на Обама и др.\r\nТой призова Демократическата и Републиканската партия да оставят на страна различията си за имиграцията и остана твърд в исканията си за засилване на граничната сигурност.\r\n„Тази вечер, протягам ръка към членовете и на двете партии – Демократи и Републиканци – за да работим за защитата на нашите граждани от всеки произход, цвят, религия и кредо“, заяви Тръмп.\r\nСъщо така, Тръмп поиска 1,5 трилиона долара за инвестиции в американската транспортна инфраструктура.\r\n„Ще построим блестящи нови пътища, мостове, магистрали, железопътни линии и водопроводи из цялата страна“, заяви американският президент. „И ще го направим с американско сърце, американски ръце и американски материали“.Външна политика\r\nЩо се отнася до външната политика, Тръмп отново определи Китай и Русия за стратегически съперници на САЩ, представляващи заплаха за американските интереси, икономика и ценности, затвърдявайки позицията си, изразена през декември, в рамките на речта си за новата Стратегия за национална сигурност на Съединените американски щати.\r\n„По света, ние се изправяме срещу разбойнически режими, терористически групи и съперници като Китай и Русия, които са заплаха за нашите интереси, икономика и ценности“, заяви американският президент.\r\n„В справянето с тези опасности, ние сме наясно, че слабостите са най-сигурния път към конфликт и превъзхождащата ни сила е най-сигурната ни защита“.\r\nПо този повод той подчерта, че САЩ трябва да модернизират ядрения си потенциал. „Длъжни сме да модернизираме своя ядрен арсенал, уповавайки се на това, че никога няма да ни се наложи да го използваме, но правейки го толкова мощен, че да предотврати всеки потенциален акт на агресия“, подчерта Тръмп.\r\nПрезидентът не смята, че към момента е възможен безядрен свят. „Възможно е в бъдеще да дойде вълшебният момент, когато всички страни по света ще се обединят и ще ликвидират ядрените оръжия. За съжаление, все още не сме стигнали до там“.\r\nОсвен това, Тръмп се изказа против орязването на американския военен бюджет: „Моля Конгреса на САЩ да прекрати практиката на орязване на военния бюджет и да финансира изцяло нашите военни“, отбеляза той.\r\nМиналата година Конгресът утвърди пределното ниво на военни разходи на страната в размер на $700 милиарда долара за текущата финансова година, но законопроектът за отделянето на тези средства до сега не е утвърден от Конгреса и Сената.\r\nАмериканският държавен глава се похвали с военните победи на американската армия срещу „Ислямска държава“. „Само една година по-късно, съм горд да докладвам, че коалицията за борба с „Ислямска държава“ освободи почти 100% от територията в Ирак и Сирия, която доскоро беше в ръцете на тези убийци“, подчерта Тръмп. В тази връзка, той се зарече да продължи борбата със световния тероризъм и заяви, че е наредил на военния министър Джеймс Матис да продължи функционирането на затворническите съоръжения в базата Гуантанамо, където САЩ държат заловените терористи.\r\nАмериканският президент предупреди, че „безразсъдното разработване на ядрени ракети“ от Северна Корея може „много скоро“ да се превърне в реална заплаха за САЩ.\r\n„Провеждаме кампания на максимален натиск, за да предотвратим това“, заяви Тръмп. „Опитът от миналото ни научи, че самодоволството и отстъпките само предизвикват агресия и провокации. Няма да повторим грешките на миналите администрации, които ни поставиха в тази опасна ситуация“.\r\nРедакция:", "date": "2018.01.31", "title": "Доналд Тръмп призова американската нация за единство и отново определи Китай и Русия за стратегически съперници на Съединените американски щати (ОБЗОР)"}
{"url": "http://www.focus-news.net/news/2018/01/31/2483261/predstoyashti-mezhdunarodni-sabitiya-za-31-yanuari-agentsiya-fokus.html", "text": "*** Посредникът на ООН за спора с името между Македония и Гърция ще посети Скопие.\r\n*** Комисията в парламента на Словения по външните работи ще гласува дали страната да признае Палестина за независима държава.\r\n*** Президентът на Франция Еманюел Макрон е на официално посещение в Тунис, където ще се срещне със своя колега Бейджи Саид Есебси. \r\n*** Полски националисти ще протестират пред посолството на Израел във Варшава заради протестите на еврейската държава срещу според проектозакон на полското правителство за Холокоста.\r\n***", "date": "2018.01.31", "title": "Предстоящи международни събития за 31 януари (Агенция „Фокус“)"}
{"url": "http://www.focus-news.net/news/2018/01/31/2483264/predsedatelyat-na-ns-tsveta-karayancheva-shte-prisastva-na-uchredyavaneto-na-klub-na-vazpitanitsite-i-priyatelite-na-voenna-akademiya-georgi-stoykov-rakovski.html", "text": "Председателят на Народното събрание Цвета Караянчева ще присъства на учредяването на Клуб на възпитаниците и приятелите на Военна академия “Георги Стойков Раковски“ от 16.00 часа днес в зала „Тържествена“ на Академията. Това съобщиха от пресцентъра на Народното събрание.", "date": "2018.01.31", "title": "Председателят на НС Цвета Караянчева ще присъства на учредяването на Клуб на възпитаниците и приятелите на Военна академия “Георги Стойков Раковски“"}
{"url": "http://www.focus-news.net/news/2018/01/31/2483265/sport-predstoyashti-futbolni-sreshti-v-sryada.html", "text": "Сряда предлага редица интересни срещи по европейските футболни терени, ето и някои от тях:\r\nВодещите български отбори продължават контролите си от предсезонната подготовка,\r\nЦСКА ще играе с руския шампион Спартак Москва от 18:30, а Лудогорец ще срещне казахстанския отбор на бившия си треньор Динко Дерменджиев Иртиш.\r\nЩе се изиграят и няколко срещи от 25-ия кръг на английската Висша лига, като от 21:45 започват Челси и Борнмут, а от 22:00 Манчестър Сити и Уест Бромич и дербито Тотнъм срещу Манчестър Юнайтед.\r\nОт 21:45 започва и първата полуфинална среща за Купата на Италия между Милан и Лацио и холандското дерби Фейенорд срещу ПСВ Айндховен.", "date": "2018.01.31", "title": "Спорт:  Предстоящи футболни срещи в сряда"}
{"url": "http://www.focus-news.net/news/2018/01/31/2483263/nimh-dnes-shte-preobladava-slanchevo-vreme-maksimalnite-temperaturi-shte-badat-mezhdu-9-i-14.html", "text": "Днес ще преобладава слънчево време с временни увеличения на облачността. Вятърът ще отслабне, в много райони и ще стихне. Дневните температури слабо ще се понижат и максималните ще бъдат между 9° и 14°. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН).\r\nНад Черноморието ще е предимно слънчево. Ще духа слаб югозападен вятър. Максималните температури ще са 8-11°. Температурата на морската вода е 6-7°. Вълнението на морето ще бъде 1-2 бала.\r\nНад планините ще е предимно слънчево. Вятърът ще е слаб до умерен от западната четвърт. Максималната температура на височина 1200 метра ще бъде около 7°, на 2000 метра – около 0°.\r\nАтмосферното налягане е значително по-високо от средното за януари - слабо ще се понижи.", "date": "2018.01.31", "title": "НИМХ: Днес ще преобладава слънчево време, максималните температури ще бъдат между 9° и 14°"}
{"url": "http://www.focus-news.net/news/2018/01/31/2483266/parlamentat-shte-reshi-dali-na-parvo-chetene-da-izklyuchi-ot-zakona-za-obshtestvenite-porachki-lekarstvata-za-zabolyavaniya-bez-alternativa-v-stranata.html", "text": "Народните представители ще гласуват на първо четене промени в Закона за обществените поръчки, с които от закона да се изключи закупуването на лекарства за заболявания без алтернатива в страната. Това се посочва в проектопрограмата за работа на Народното събрание. Промените изключват от закона закупуването на лекарствените продукти от лечебните заведения за болнична помощ.\r\nДепутатите ще гласуват и промени в Закона за митниците на първо четене. Предлага се създаването на нова длъжност - зам.-директор на Дирекция в Агенция „Митници“. Новата длъжност ще подпомага директорите на дирекции в специализираната администрация.\r\nЧленовете на парламентарната външна комисия ще зададат актуални въпроси към министъра на външните работи Екатерина Захариева. Вътрешният министър Валентин Радев ще бъде изслушан в Комисията по вътрешна сигурност и обществен ред. Парламентарната комисия за борба с корупцията ще гласува правила за предлагане, изслушване и избор на председател на Антикорупционния орган.", "date": "2018.01.31", "title": "Парламентът ще реши дали на първо четене да изключи от Закона за обществените поръчки лекарствата за заболявания без алтернатива в страната"}
{"url": "http://www.focus-news.net/news/2018/01/31/2483267/natsionalniyat-savet-za-tristranno-satrudnichestvo-shte-provede-zasedanie-v-ministerskiya-savet.html", "text": "Националният съвет за тристранно сътрудничество ще проведе заседание от 13.30 часа днес в сградата на Министерския съвет. Това съобщиха от правителствената информационна служба. Ще бъдат обсъдени проектите на Закон за изменение и допълнение на Закона за трудовата миграция и трудовата мобилност, както и на постановление на МС за изменение и допълнение на Наредбата за трудовите и непосредствено свързаните с тях отношения между членовете на екипажа на кораба и корабопритежателя.", "date": "2018.01.31", "title": "Националният съвет за тристранно сътрудничество ще проведе заседание в Министерския съвет"}
{"url": "http://www.focus-news.net/news/2018/01/31/2483269/vladimir-putin-rusiya-tryabva-da-bade-lider-vav-voenno-tehnicheskata-sfera-v-epohata-na-novite-tehnologii.html", "text": "Русия трябва да осигури лидерството си във военно-техническата сфера в епоха на бурни технологически изменения, което ще й позволи да развива сътрудничество в сферата на отбраната с други държави, заяви президентът на страната Владимир Путин, предава ТАСС.\r\n„И днес, в епоха на бурни технологически изменения по света, ние трябва да осигурим лидерството и безспорното преимущество на Русия във военно-техническата сфера. Ние можем да го направим и със сигурност ще го направим“, заяви руският президент на военно-практическата конференция, организирана по случай завършването на спецоперацията в Сирия.\r\n„Това ще ни позволи не само да снабдим нашата армия и флот с модерно въоръжение, но и да развиваме военно-техническо сътрудничество с други държави и да укрепим позициите на Русия на световния пазар на съвременни технологии – и военни и граждански“, подчерта той.\r\nОсвен това, Путин заяви, че приетата държавна програма за въоръжение предвижда снабдяването на войската с ударни и разузнавателни системи от ново поколение и че делът на съвременното въоръжение в руската армия съставя почти 60%.\r\n„През последните години ние изпълняваме планомерно програмата за превъоръжаване на армията и флота. В момента делът на съвременните образци съставя почти 60% - 59,5%. Практически всичката техника в парковете и на базите се намира в изправно състояние. По данни на министерството на отбраната – 94%“, подчерта руският държавен глава.\r\nКакто отбеляза Путин, сега на Русия й „предстои да направи качествен скок напред“.\r\n„Към решаването на тази задача е нацелена приетата неотдавна държавна програма за въоръжаване до 2027 година. Става дума, включително, за снабдяването на войската с ударни и разузнавателни системи от ново поколение. За формирането във Военно-промишления комплекс на мощен технологичен отдел, върху който да се строи армия на бъдещето“, заяви той.\r\n Путин подчерта, че руските конструкторски и научни училища не един път са демонстрирали способността си да предлагат решения, които изпреварват с години, даже десетилетия, най-добрите чуждестранни аналози.\r\nПревод и редакция:", "date": "2018.01.31", "title": "Владимир Путин: Русия трябва да бъде лидер във военно-техническата сфера в епохата на новите технологии"}
{"url": "http://www.focus-news.net/news/2018/01/31/2483250/tass-sreshtata-za-siriya-v-astana-shte-se-provede-v-kraya-na-fevruari.html", "text": "Срещата за Сирия в Астана ще се проведе в края на февруари, като представителите на трите страни-гаранти – Русия, Иран и Турция – имат какво да обсъждат. Това заяви специалният представител на руския президент за сирийското урегулиране Александър Лаврентиев на пресконференцията след края на Конгреса за сирийски национален диалог в руския черноморски курорт Сочи, предава ТАСС.\r\n„Поредната среща в „астанинския формат“ е насрочена за края на февруари“, заяви Лаврентиев. „Ние, представителите на трите страни-гаранти, имаме какво да обсъждаме и затова ви каним в Астана“.\r\nПревод и редакция:", "date": "2018.01.31", "title": "ТАСС: Срещата за Сирия в Астана ще се проведе в края на февруари"}
{"url": "http://www.focus-news.net/news/2018/01/31/2483272/makfaks-makedoniya-usaid-shte-otdeli-sedem-miliona-dolara-za-balkanskite-medii.html", "text": "Агенцията за международно развитие на САЩ (USAID) представи в Сараево новата си програма за подпомагане на балканските медии, предава македонската държавна агенция „Макфакс“.\r\nСпоред сръбската „В92“, фокусът на програмата ще бъде поставен върху развитието на електронните медии в Босна и Херцеговина, Черна Гора, Сърбия и Косово, а програмата на стойност $7 милиона ще трае три години.\r\nПосланикът на САЩ в Босна и Херцеговина Морин Кормак заяви, че свободните медии се основават на демокрацията, а в региона, както се говори, медиите са подложени на натиск от различни източници. Поради тази причина, програмата е предвидена като регионална и е насочена към подкрепа на независимите медии и разследващата журналистика.\r\n\"Искаме да спомогнем за развитието на разследващата журналистика, защото нейната роля в обществото е особена, с оглед на това, че известява за всичко, което корумпираните граждани правят\", заяви Кормак.\r\nТя добави, че САЩ ще помогнат на медиите да използват новите технологии, да сключват рекламни партньорства и да работят за развитието на съдържанието, което излъчват.\r\nПревод и редакция:", "date": "2018.01.31", "title": "„Макфакс“ (Македония): USAID ще отдели седем милиона долара за балканските медии"}
{"url": "http://www.focus-news.net/news/2018/01/31/2483273/denyat-31-yanuari-v-balgarskata-istoriya.html", "text": "2007 г.\r\nСтартира изграждането на магистрала „Люлин” в България. Магистралата е официално открита на 15 май 2011 г. магистралата е официално открита. Това е и първата изцяло построена магистрала в България. Магистралата свързва София и Перник и е с дължина от 19,135 км. АМ „Люлин“ е част от път Е79 и Общоевропейските транспортни коридори номер IV и VIII.2006 г.\r\nОткрити са телата на две момичета - Росица и Христина Белнейски от Пазарджик в местността “Грамада” между Пещера и Брацигово. Двете момичета - на 18 и 15 години – са в неизвестност от 27 януари. Телата на децата са с множество наранявания.\r\nСестрите Белнейски от Пазарджик са забелязани за последно на 27 януари 2006 г. около 22.30 ч. в заведението “Булид”, намиращо се на бул. ”България” в областния град. \r\nНа 29 януари 2006 г. сутринта – в понеделник, родителите подават сигнал за изчезването на децата им и допълват, че и в събота, и в неделя са чакали момичетата да се върнат. На мобилния телефон на майка им е имало поне 4-5 позвънявания, след което се е затваряло, без да бъде осъществен какъвто и да е разговор. От полицията са категорични, че става дума за убийство. Сформирана е оперативноследствена група от следователи, криминалисти и експерти, която извършва оглед на местопроизшествието.\r\nИзвършена е тройна медицинска експертиза, която установява, че смъртта на Росица и Христина Белнейски е настъпила след множество удари с тъп предмет, както и че двете сестри са били девствени до трагичния случай.До този момент са разпитани хиляди граждани. Оттогава до днес убийците на двете момичета са неизвестни.2000 г.\r\nБългарското правителство постига споразумение с МВФ минималната заплата в България да бъде 75 лв.1961 г.\r\nЗакрита е изложбата \"2500 години изкуство по българските земи\". Изложбата е открита на 12 декември 1960 г. в Мюнхен.1952 г.\r\nМинистерският съвет издава постановление \"За състоянието и задачите на кинематографията\" в България. Отчетено е, че \"нашият национален български игрален филм се развива под благотворното влияние на съветския игрален филм\", че броят на кината в страната е нараснал от 213 (на 9 септември 1944 г.) на 1045 през 1951 г. и че в България вече се прожектират само \"високо идейни\" филми от СССР, Китай и ГДР и са отпаднали \"буржоазно-реакционните, упадъчни, развращаващи, авантюристични, войнствено-шовинистични и други такива филми\". Създава се Комитет за кинематография при Министерския съвет с председател Трайчо Доброславски.1947 г.\r\nПриет е законът за БАН. Той е обсъждан на първо и второ четене от VI ВНС. В мотивите към законопроекта се твърди, че академията не може да остане \"самостоятелно и независимо учреждение\", а трябва да е държавно учреждение и да бъде под върховния надзор на Министерския съвет. Законът е обнародван на 19 февруари 1947 г. В него са заложени постановките за свързване на научните постижения с практиката и за поставяне на изследователската дейност на \"здрави научни основи\". Изисква се въвеждането на плановост и колективност в работата на академията. Създадени са званията академик (за всички редовни членове на академията) и член-кореспондент (за дописните членове). Членовете на академията получават право на допълнително месечно възнаграждение, независимо от другите им дейности и доходи. Академията се преименува в Българска академия на науките (от 1942 г. до този момент пълното й название е Българска академия на науките и изкуствата). Предвижда се БАН да създава свои научни институти, в които да работят научни сътрудници и да се приемат държавни стипендианти (аспиранти). Достъпът до академията е либерализиран.1923 г.\r\nВ България е приет Закон, според който министрите могат да бъдат давани под съд. Законът е променен на 9 юли 1924 г.1915 г.\r\nИзвършен е атентат в Градското казино в София. Атентатът е дело на терористи от Младотурския комитет и целта му е България да бъде откъсната от Антантата. Убити са четирима души, а осем са тежко ранени. За този атентат са осъдени на смърт и обесени анархистите Викенти Попатанасов и Христо Сантов.1903 г.\r\nПод натиска на Русия правителството разтуря двата Върховни македоно-одрински комитета (ВМОК) в София. На 1 февруари членовете им са арестувани и интернирани.\r\nВърховният македоно-одрински комитет (ВМОК) е организация на македонски емигранти и български общественици, съществувала от 1895 г. до 1903 г. в София. \r\nКомитетът е основан през март 1895 г. в София под името Върховен македонски комитет. Първоначалната му цел е реализиране на предвидената в Берлинския договор от 1878 г. широка автономия на останалата в границите на Османската империя Македония. Пръв председател на комитета става Трайко Китанчев. Изготвена е програма за действие, която е приета и от Вътрешната македоно-одринска революционна организация (ВМОРО). След смъртта на Трайко Китанчев за председател на комитета е избран о.з. генерал Данаил Николаев. Отношенията между ВМК и ВМОРО са противоречиви. Правят се опити за координиране на дейността им, но стремежът на ВМК да налага мненията си на ВМОРО са посрещнати с недоволство. \r\nПрез 1900 г. Върховният македонски комитет се обединява с организацията на тракийските емигранти Странджа и приема името Върховен македоно-одрински комитет. Поради разногласия между лидерите си, комитетът се разцепва на две крила. С цел да привлече вниманието на международното обществено мнение и въпреки противопоставянето на ВМОРО, ВМОК организира неуспешното Горноджумайско въстание през септември 1902 г. През февруари 1903 г. правителството разпуска Върховния македоно-одрински комитет, а ръководителите му са арестувани за известно време.1885 г. \r\nВ България е приет Закон за железниците, който въвежда държавен монопол върху строежа, притежаването и експлоатацията на жп мрежата. С този закон се цели предпазването от намесата на чужд капитал в изграждането на линията Цариброд-Вакарел. Решено е и откупуването на линията Русе-Варна, гласувано на 4 декември 1885 г. Линията Русе-Варна е откупена за 44 500 000 франка.1878 г. \r\nГен. Николай Игнатиев пристига в Букурещ и запознава румънския княз Карол I с предложението на руската страна за връщане на Южна Бесарабия на Русия, за сметка на което Румъния ще получи Северна Добруджа.\r\nГраф Николай Павлович Игнатиев е руски генерал и дипломат. Участва в Кримската война (1855-1856 г.). От 1858 г. е генерал-майор. Впоследствие е военен аташе в Лондон и Париж. През 1863 г. е назначен за директор на азиатския департамент в Министерство на външните работи, а през 1864 г. е изпратен като посланик в Цариград, където дълги години представлява Русия. Подпомага борбата на българите за учредяването на Екзархията. Настоява на състоялата се в края на 1876 г. в Цариград посланическа конференция за реформи в Османската империя. Посещава Берлин, Виена, Лондон и Париж, където настоява за даване права на българите и издейства подписването на Лондонския протокол от 9 март 1877 г. Турция отказва да приеме този протокол и впоследствие Русия £ обявява война, довела до освобождението на България. След войната ген. Николай Игнатиев взема участие в преговорите за мир и в подписването на Санстефанския мирен договор. Поради несъгласие с княз Горчаков, не взема участие в Берлинския конгрес.1206 г. \r\nБългарският цар Калоян тръгва със силна войска на поход срещу Латинската империя. Рицарските отряди са разгромени в битка при Русион (Русса). Завладени са множество крепости в близост до Константинопол. \r\nЛатинската империя е създадена по време на Четвъртия Кръстоносен поход (1202-1204 г.), след превземането на Константинопол през 1204 г. Цар Калоян (1197-1207 г.) се опитва да поддържа мирни отношения с кръстоносците, но без успех. През 1205 г. в хода на Одринската битка латинците са разгромени напълно. През февруари цар Калоян привлича куманите за съюзници в Тракия и превзема Неапол, Апрос, Редесто, Пандор, Хераклея, Чорлу и Антира.На тази дата са родени: 1936 г. \r\nРоден е Юлиан Вучков - български театровед, театрален критик и публицист. Завършва НАТФИЗ \"Кръстьо Сарафов\", специалност театрознание. В периода 1969-1990 г. е главен редактор на списание \"Театър\". Автор е на 12 книги и над 600 публикации. По-известни от тях са: \"Българска драматургия 1878-1944”, \"Българска драматургия 1944-1979”, \"Живот с голяма и с малка буква\", \"Театрални светове\", \"Театърът реалност и магия\" и др. Носител на награди от Съюза на писателите, Съюза на артистите, Комитета за култура и др.1911 г. \r\nРодена е Ванга (Вангелия Гущерова) - българска пророчица. Нейната майка умира още когато е невръстно дете. На 12-годишна възраст започва постепенно да губи зрението си и от 1925 г. живее в дом за слепи, където прекарва три години. След смъртта на втората й майка, Ванга се прибира вкъщи за да се грижи за по-малките си братя и сестри. Вярата в пророческите й способности възниква постепенно. Става известна през годините на Втората световна война, когато отчаяни хора, загубили връзка с близките си отивали при нея. През последните години от живота си Ванга построява параклиса \"Света Петка Търновска\" в местността Рупите, Петричко. Умира на 11 август 1996 г. Завещава цялото си движимо и недвижимо имущество на държавата.1910 г. \r\nРоден е Иван Милчев – български поет. През 1928 г. завършва Педагогическото училище в Лом. Работи като учител. Завършва Школата за запасни офицери и служи в Берковица. Участва в Отечествената война. След 9 септември 1944 г. е редактор в различни издания и издателства. Превежда от руски език Д. Кедрин и Б. Пастернак. Пише произведения за деца. Негови съчинения са: “Поле” (1931 г.), “Пост на мира” (1950 г.), “Жътвен поход” (1951 г.), “Три поколения” (1955 г.), “Небето в капчица роса” (1957 г.), “Да се откриеш” (1968 г.), “Осъществяване” (1968 г.), “Насаме със себе си” (1970 г.), “Лирично ежедневие” (1974 г.), “Неуловимото” (1976 г.), “Оня далечен мой свят” (1978 г.), “Великата обич” (1979 г.), “Неспокойни стихове” (1979 г.), “Откровено” (1982 г.), “Равносметка” (1986 г.), “Метаморфози” (1989 г.) и др.1854 г. \r\nРоден е Стефан Стамболов - български политик, редовен член на БКД (1884 г.), член-кореспондент на Белгийската национална академия по антропология и праисторическа археология в Брюксел (1889 г.). Член е на БРЦК от 1873 г. Участва в Старозагорското въстание и в подготовката на Априлското въстание. Активен член е на Либералната партия. От 1880 г. е народен представител, а от 30 юни 1884 г. до 26 август 1886 г. е председател на IV обикновено народно събрание. Подкрепя Съединението и участва като доброволец в Сръбско-българската война (1885 г.). След преврата на 9 август 1886 г. организира контрапреврат и връща княз Александър I на българския престол. След абдикацията на княза е избран за регент (27.08.1886 г. - 25.06.1887 г.). Съдейства за избирането на Фердинанд I Сакс-Кобург-Готски за български княз през 1887 г. През 1887-1894 г. е министър-председател и министър на вътрешните работи.На тази дата умират: 1969 г. \r\nУмира Стоян Загорчинов - български писател, роден през 1889 година в семейството на бежанци от Охрид. През 1908 г. завършва гимназия в София. Между 1908 и 1910 г. следва история в Софийски университет, продължава следването си в Женева и Ньошател в специалностите история на философията и филология (1910-12) и окончателно се дипломира с история и френска филология в Софийския университет през 1915 г.\r\nМеждувременно взема участие във войните в периода 1912–1918 г. По време на Първата световна война (1915-18) служи в Кюстендил като офицер-преводач в Главната квартира на армията. Работи като банков чиновник във Варна (1918-19), преподавател по история в Морското машинно училище във Варна (1920-25) и по френски език във Военното училище в София (1925-49). Сътрудничи на списанията „Съвременна мисъл“. „Българска мисъл“, „Хиперион“, „Съдба“, „Изкуство и критика“, „Изкуство“, „Балкански преглед“ и др.\r\nЗагорчинов разработва основно исторически сюжети. Автор е на историческата повест „Легенда за Света София“ (1926), на трилогията „Ден последен, ден Господен“ („Отроци“, „Иноци“, „Юнаци“) (1931-34), и на романите „Празник в Бояна“ (1950) и „Ивайло“ (1962), с които се явява продължител на традицията на българския исторически роман, започната от Иван Вазов.\r\nОсвен тези произведения, пише и няколко драматични пиеси - „Първата сълза на Дон Жуан“, „Ръка Илиева“, „Байрактарят“, „Майка“, „Горски пътник“, „Любов и подвиг“, „Пленникът от Мундрага“.\r\nПрез 1956 издава сборника критически статии и очерци „Бразди“, а през 1966 г.  мемоарната книга „Един живот в сянка“.1965 г. \r\nУмира Коста Лулчев - български политик, роден е на 9 март 1882 г. в Оряхово. Той е един от лидерите на Българска работническа социалдемократическа партия (БРСДП) и е основател на общоработническото дружество „Борец“ (1898 г.).  В периода 1924-1933 г. е секретар на ЦК на БРСДП (о). От 1913 г. до 1931 г. е народен представител. Главен секретар е на БРСДП (1944-1945 г.).\r\nПрез декември 1945 година Съединените щати и Великобритания поставят като условие за признаване на българското правителство включването в състава му на двама представители на опозицията. По указание на Йосиф Сталин на 5 януари 1946 година министрите Кимон Георгиев, Дамян Велчев и Антон Югов се срещат с лидерите на опозицията Никола Петков и Коста Лулчев, но те категорично отказват да влязат в правителството, отхвърляйки легитимността на изборите от ноември и настоявайки за прекратяване на терора на комунистите. На 10 януари в София с Петков и Лулчев се среща съветският първи заместник-министър на външните работи Андрей Вишински, но те не променят позицията си.[1]\r\nПрез 1946 г. заедно с Никола Петков е начело на опозицията в VI Велико народно събрание.\r\nПрез 1948 г. Лулчев е осъден на 15 години строг тъмничен затвор с обвинения в създаване на нелегални групи, изпращане на лица зад граница, отвличане на самолет на българските авиолинии и други. Съдебният процес срещу Коста Лулчев и седем депутати от опозиционната БРСДП слага край на легалната опозиция. Коста Лулчев прекарва в затвора 11 години. Освободен е през 1959 г., но е разработван от Държавна сигурност.\r\nКоста Лулчев умира на 31 януари 1965 г. в София. Реабилитиран е посмъртно с решение на IX Обикновено народно събрание от 15 януари 1990 г.1965 г. \r\nУмира Константин Муравиев - български политик от Българския земеделски народен съюз (БЗНС), роден в Пазарджик през 1893 година. Участвал в правителствата, свалени при трите преврата в България през първата половина на 20 век. Той е министър-председател на България в 62-то правителство (2 септември-9 септември 1944). Народен представител е в 20-ото (1923), 22-то (1927 – 1931) и 23-отоI (1931 – 1934) обикновено народно събрание.\r\nЗавършва Френския Институт за висши науки в квартала Кадъкьой в Цариград (1912).Участва в Балканските войни и Първата световна война, завършва Военно училище в София (1915). През 1919 е уволнен от армията с чин капитан. Член на БЗНС от 1918 г., след напускането на армията Константин Муравиев става частен секретар на Александър Стамболийски. При неговото управление той е началник на „Обществена безопасност“ (1919 – 1920), консул в Ротердам (1920), управляващ българската легация в Нидерландия (1921) и Турция (1922 – 1923), министър на войната (1923).\r\nСлед Деветоюнския преврат през 1923 г. е арестуван и съден, заедно с други членове на правителството. Освободен през 1926 г., той е сред водачите на БЗНС Врабча 1. Кореспондент е на вестниците „Соар“ и „Котидиен“ през 1927 – 1928. Муравиев е последователно министър на народното просвещение (1931 – 1932) и на земеделието и държавните имоти (1932 – 1934) в правителствата на Народния блок до Деветнадесетомайския преврат.\r\nОт 2 до 9 септември 1944 г. Муравиев оглавява правителство, съставено от представители на няколко опозиционни партии, което прави последен опит да предотврати обявяването на война от Съветския съюз на България. За седмицата, през която е на власт, България прекъсва дипломатическите си отношения с Германия, иска примирие от САЩ и Великобритания и започва изтеглянето на българските войски от Югославия. На 5 септември правителството на Муравиев обсъжда решение за обявяване война на Германия. Обнародването му обаче е отложено за 72 часа от военния министър генерал Иван Маринов поради технически проблеми при изпълнението. В действителност ген. Маринов вече е бил съгласувал своите действия с Отечествения фронт за отлагане обявяването на войната, за да се даде възможност на СССР да обвини правителството в неискреност и да обяви война на България. Когато на 8 септември се обнародва решението, страната се озовава в необичайна ситуация: намира се във война едновременно от една страна със САЩ, Великобритания, СССР, и от друга страна с Германия.\r\nИ въпреки това на 9 септември правителството на Муравиев е съборено от офицерите на Дамян Велчев и комунистите, с активното сътрудничество на военния министър Иван Маринов.\r\nКонстантин Муравиев е осъден на доживотен затвор от т.нар. Народен съд. Тази присъда е отменена с Решение № 172 на Върховния съд от 1996 г. Муравиев е помилван, но оставен под домашен арест, в навечерието на изборите през есента на 1945 година. По-късно отново е в затвора, освободен е 1955 г., на следващата година е арестуван отново и е изпратен в концлагера Белене. Остава в затвора до 1961 г. На 31 януари 1965 г. умира в София.1942 г. \r\nУмира Никола Мушмов - виден български нумизмат и музеен деятел, роден в град Струга на 14 май 1869 г. Следва няколко семестъра политически науки в Сорбоната в Париж, но поради липса на средства прекъсва и се връща в България. През юли 1898 година е делегат от македонското дружество в Провадия на петия конгрес на Македонската организация. Интересите му го насочват към областта на музейното дело. Дълги години работи като секретар-счетоводител (1894-1918 г.) на Народния археологически музей. Едва през 1918-а е назначен от директора, д-р Богдан Филов, за уредник на Нумизматичния отдел. От 1928 до 1931 г. е и директор на Народния музей. Благодарение на благия си характер, нюх и добри контакти успява да спаси за музея редица забележителни монетни съкровища (Девненското, от Базаурт, Николаево) и няколко големи частни колекции (Васил Аврамов и др). За да издаде през 1912 г. скъпата си книга \"Античните монети на Балканския полуостров\" (библиографска рядкост сега), Мушмов ипотекира къщата си в София. Никога не успява да си възвърне инвестицията поради хиперинфлацията от войните.\r\nМушмов основно изследва в областта на античната и средновековната нумизматика. Автор е на 6 монографии и над 90 научни статии и съобщения.\r\nНикола Мушмов е действителен член-основател на Българския археологически институт (1920), на Историческото дружество в София, на Френското научно нумизматично дружество, на Австрийското нумизматично дружество, на румънското, и други. Член-учредител е на Македонския научен институт.\r\nВ края на живота си загубва зрението си. 1904 г. \r\nУмира Киро Тушлеков - български книжовник и педагог. Роден е на 1 март 1846 г. в Търново. Учи в Одеската гимназия (от 1864 г.), където се запознава с Христо Ботев. През 1867 г. се прехвърля в Браила, в печатницата на Д. Паничков. От 1869 г. е в Одеското военно училище, което напуска след две години, и отново постъпва в печатницата на Паничков. Екстерниран от румънското правителство през 1871 г.; престоява в затвора в Мачин. В Букурещ е помощник на Л. Каравелов. От 1873 г. до 1874 г. е отговорен редактор на вестник “Независимост”. През март 1876 г. става директор на гимназиалната печатница в Болград, издава вестник “Български глас” (1876-1877 г.). По време на Руско-турската война (1877-1878 г.) е опълченец. След Освобождението живее в Търново, открива печатница и взема участие в обществения живот на града (помощник-кмет и училищен настоятел). От 1887 г. е директор на Държавната печатница в София. Има заслуги за учредяването на Българското печатарско дружество. Автор е на литературни творби с тематика от живота и борбите на българите през Възраждането.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”.", "date": "2018.01.31", "title": "Денят 31 януари в българската история"}
{"url": "http://www.focus-news.net/news/2018/01/31/2483268/gd-granichna-politsiya-intenziven-e-trafikat-za-tovarni-avtomobili-na-izhod-na-granitsata-s-turtsiya-rumaniya-i-gartsiya.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП \"Кулата\", ГКПП „Дунав мост-Русе“ и ГКПП „Дунав мост-Видин“. Това съобщиха от пресцентъра на ГД „Гранична полиция“. Данните са към 6.00 часа. На границата със Сърбия и Македония движението се извършва нормално на всички гранични контролно-пропускателни пунктове.", "date": "2018.01.31", "title": "ГД „Гранична полиция“: Интензивен е трафикът за товарни автомобили на изход на границата с Турция, Румъния и Гърция"}
{"url": "http://www.focus-news.net/news/2018/01/31/2483276/denyat-31-yanuari-v-svetovnata-istoriya.html", "text": "2017 г.\r\nВъпреки масовите протести, румънското правителство приема спешно решение за освобождаване на затворници и за декриминализиране на обвиненията в корупция.2016 г.\r\nНай-малко 100 души са убити, а стотици са ранени при нападение с Боко Харам бойци на село далори, намиращо се на 4 км от Майдугури, Нигерия\r\nНай-малко 60 души са убити и 110 ранени при бомбена атака на атентатори-самоубийци в град Сайадах Зейнаб, Риф Дамаск в близост до най-святата шиитската светиня на Сирия -  джамията Сайадах. Ислямска държава поема отговорност за атаката.\r\nВиден салафистки духовник в Йемен, Самахан Абдел-Азиз, е намерен мъртъв, след като е бил отвлечен от въоръжени лица след проповед срещу Ал Кайда и Ислямска държава. По него са открити следи от мъчения.2015 г. \r\nКонституционният съдия Серджо Матарела е новият президент на Италия с мандат от 7 години.\r\nДесетки хиляди жители на Мадрид участват в „Марша за промени“ подкрепяйки крайнолявата партия „Подемос“.\r\nВ Македония срещу няколко души, включително лидера на най-голямата опозиционна партия Зоран Заев, са повдигнати обвинения за опит за преврат и сътрудничество на чужди разузнавателни служби2013 г. \r\nСеверна Корея обявява военно положение. Ким Чен Ун призовава армията да бъде готова за война.2012 г. \r\nТайванското правителство начело с министър председателя У Дуни подава оставка.2003 г.\r\nНамерен е неизвестен автопортрет на Рембранд.\r\nХоландският художник Рембранд е роден на 15 юли 1606 г. в Лайден. Рисува предимно портрети и библейски сцени. Характерни за творчеството му са груповите портрети \"Урок по анатомия\" (1632 г.), \"Нощна стража\" (1642 г.); картините \"Завръщането на блудния син\" (ок. 1669 г.), \"Жертвоприношението на Авраам\" (1635 г.), \"Ослепяването на Самсон\" (1636 г.), \"Даная\" (1636 г.) и др. Най-богати колекции с картини на Рембранд има Ермитажа в Санкт Петербург, Музея на изобразителните изкуства \"А. С. Пушкин\" в Москва, в Държавния музей в Амстердам, Националната галерия в Лондон и др.1999 г. \r\nАмериканският телевизионен канал “Фокс” поставя световен рекорд, като отчита печалба от 150 млн. долара от телевизионна реклама за 1 ден.1995 г. \r\nЛатвия е приета за член в Съвета на Европа.\r\nСъветът на Европа е основан на 5 май 1949 г. със седалище в Страсбург. Той е  първата политическа организация след Втората световна война, която има за цел да подпомага единството и сътрудничеството в Европа. Съгласно чл. 1 на устава Съветът на Европа трябва да създава \"по-тясна връзка между своите страни-членки за защита и поощряване на идеалите и принципите, които образуват тяхното общо наследство\", както и да подпомага икономическия и социалния прогрес.1994 \r\nДау Джоунс достига рекорд 3,978.36  единици. Дау Джоунс е индекс за следене на състоянието на промишлените предприятия на американския фондов пазар. Индексът Дау Джоунс се явява най-старият в средите на съществуващите американски пазарни индекси. Обхваща цените на 30 от най-големите и стабилни публични компании в САЩ. Често се счита за индикатор за състоянието на американската икономика.1991 г. \r\nНа търг в Ню Йорк за 1,925 млн. долара е продадена книгата “География” на Птолемей. Това е рекордна цена достигната за атлас.\r\nКлавдий Птолемей е древногръцки астроном и географ. Той разработва математическа теория за движението на планетите около неподвижната Земя и я излага в главния си труд \"Алмагест\". В книгата си \"География\" дава ценни сведения за древния свят.1990 г. \r\nМакдоналдс отравя първия си ресторант в Русия, Москва. Той е най-големия от американската верига ресторанти за бързо хранене.1989 г. \r\nЗапочват редовните полети на най-големия авиолайнер “Боинг-747-400”.1977 г. \r\nВ Париж е открит Националният център за изкуства и култура “Жорж Помпиду”. Той обединява националния музей на модерното изкуство, център за дизайн, библиотека, център за кинематографична дейност и др. Сградата (архитект Р. Роджърс и архитект Р. Пиано) е в духа на хайтек с елементи на структурализъм.1971 \r\nМежду Западен и Източен Берлин е възстановена телефонната връзка, прекъсната през 1952 г.1971 г. \r\nАполо 14 е осматата пилотирана мисия от програмата Аполо и третата поредна мисия, чиято цел е приземяване на лунната повърхност.\r\nПо време на мисията астронавтите Едгар Мичъл и Алан Шепард изминават 4 лунни км, на разстояние от 1450 км от лунния модул. Мичъл и Шепард реализират две разходки по лунната повърхност, по време на които събират близо 42 кг уникални образци от лунната почва и скали.1961 г. \r\nЗакрита е изложбата \"2500 години изкуство по българските земи\". Изложбата е открита на 12 декември 1960 г. в Мюнхен.1958 \r\nСАЩ пускат своя първи изкуствен спътник на Земята “Explorer One”.1950 г. \r\nПрезидентът на САЩ Хари Труман подписва заповед за създаване на водородна бомба.1946 г. \r\nЮгославия приема нова конституция и става Федеративна народна република Югославия.1915 г.\r\nПо време на Първата световна война (1914-1918 г.) немската армия за първи път използва отровен газ при военни действия срещу руската армия.1906 г. \r\nВ Еквадор е регистрирано най-мощното земетресение (8,6 бала по скалата на Рихтер).1901 г. \r\nСъстои се премиерата на пиесата “Три сестри”, на Чехов.\r\nАнтон Павлович Чехов е руски писател. Той е роден на 29 януари 1860 г. в Таганрог. Завършва гимназията в родния си град. След това, през 1884 г., завършва Медицинския факултет на Московския университет и известно време е практикуващ лекар. Литературната си дейност започва в края на 70-те години. Появяват се разказите и повестите “Степ” (1888 г.), “Припадък” (1889 г.), “Скучна история” (1889 г.) и др. Излизат и сборниците: “На здрачаване” (1887 г.), “Невинни думи” (1887 г.), “Разкази” (1888 г.), “Намръщени хора” (1890 г.). През втората половина на 80-те години се посвещава на театъра и създава пиесите “Иванов” (1887-1889 г.), “Сватба” (1889 г.), “Вуйчо Ваньо” (1890 г.), “Мечка”, “Предложение”, “Юбилей” и др. От 1893 г. започва нов период в неговото творчество (разказа “Студент”), увенчан с пиесата “Чайка” (1896 г.). Пише повестта “Мужици” (1897 г.), пиесите “Три сестри” (1900-1901 г.), “Вишнева градина” (1903-1904 г.). През 1898 г. след смъртта на баща си и във връзка с развитието на болестта си (туберкулоза) отива в Ялта, където се среща с Л. Н. Толстой, М. Горки, И. А. Бунин, А. И. Куприн, И. И. Левитан. През 1900 г. е избран за почетен академик, но заедно с В. Г. Короленко през 1902 г. се отказва от това звание в знак на протест за отмененото звание на М. Горки от Николай II.1865 г. \r\nПриета е 13-ата поправка в Конституцията на САЩ, с която е отменено робството.1839 г. \r\nБившият генерал-губернатор на Канада граф Дюрхем публикува в Англия доклад за необходимостта от обединението на Долна и Горна Канада в една обща територия.\r\nКанада е държава в Северна Америка. Първите заселници идват в Канада през 1497 г. Колонизацията на страната е съпроводена с насилствено унищожаване на местното индианско население. През 1605 г. французите, а през 1623 г. и англичаните основават на територията на Канада своите първи селища. В резултат на седемгодишната война (1756-1763 г.) Канада става колония на Великобритания. През 1791 г. е приет конституционен акт за оформяне границите на страната. Оформени са две провинции: Горна Канада - с английско население и Долна Канада - с френско население. През 1840 г. Великобритания обединява двете провинции. Съставено е правителство. По време на Първата световна война Канада участва на страната на Антантата. През 1913 г. получава самостоятелност във вътрешната и външната си политика (Уестминстърския статут). През Втората световна война е на страната на антифашистката коалиция. През 1982 г. в страната е приета нова конституция и Харта за правата и свободите.1714 г.\r\nПетър І Велики забранява на неполучилите образование деца на дворяни да се женят.На тази дата са родени: 1884 г. \r\nРоден е Теодор Хойс - немски политик, либерал и първи бундеспрезидент на Германия. Хойс е роден в Бракхайм, в близост до Хайлброн, провинция Баден-Вюртемберг. Следва икономика, държавно право, история, философия и история на изкуството в Мюнхен и Берлин. Получава докторат през 1905 г. в Мюнхен. След завършване на образованието си работи като политически журналист и директор на списанието \"Die Hilfe\" (\"Помощта\") в Берлин от 1905 до 1912 г.\r\nОт 1912 до 1918 г. е главен редактор на \"Neckarzeitung\" (\"Вестник Некар\") в Хайлброн. В Берлин работи като редактор на новинарския седмичник \"Deutsche Politik\" (\"Немска политика\"). През 1910 г. се присъединява към Прогресивната народна партия (на немски: Fortschrittliche Volkspartei), в която остава до 1918 г.\r\nМежду 1923 и 1926 г. публикува списанието „Die Deutsche Nation“ (от немски „Немската нация“). През 1918 г. става член на Германската Демократична партия (Deutsche Demokratische Partei, DDP), политическият наследник на Прогресивната народна партия. Член на парламента от 1924 до 1928 г. и от 1930 до 1933 г.\r\nПрез 1933 г., заедно със своите съпартийци от Германската демократична партия, Хойс гласува за „Позволителния закон“ (от немски Ermächtigungsgesetz), който дава изключителна власт на Адолф Хитлер. След края на мандата си в Райхстага, когато в Германия се забраняват политическите партии, Хойс се оттегля от активен обществен живот. В годините на Третия райх, Хойс остава в контакт с мрежа от либерали, което довежда до връзки с германската съпротива в края на войната, но Хойс остава безучастен.\r\nПрез 1941 г. е сътрудник на либералния вестник „Франкфуртер Цайтунг“ (Frankfurter Zeitung), в който публикува предимнно исторически и културни статии. През 1942 г. по заповед на Хитлер се забранява на германските вестници да публикуват текстове на Хойс. Хойс продължава да пише, но вече под псевдонимите Томас Бракхайм (Thomas Brackheim) и р.с. (r.s.). Под псевдоним издава през 1940 г. и кратка биография на химика Юстус фон Либих. През 1943-1945 г. живее и работи в Хайделберг. Работи предимнно върху биографията на Роберт Бош, която му е поръчана от самия индустриалец преди неговата смърт. В Хайделберг го заварва и краят на Втората световна война, където през 1945 г. заедно с Рудолф Агрикола и Херман Кнор получава лиценз за издаването на един от първите следвоенни вестници, „Рейн-Некар-Цайтунг“ (Rhein-Neckar-Zeitung). На 24 септемри 1945 г. е провъзгласен от американската военна администрация за министър на културата в провинция Баден-Вюртемберг. Между 1946 и 1947 г. е преподавател по история в Техническия иниверситет в Щутгарт. Като един от създателите на либералната Народна демократична партия, превърнала се в Свободна Демократическа партия, става член на парламента в провинция (Ландтаг) на Баден-Вюртемберг от 1946 до 1949 г. През 1949 г. Хойс получва титлата Доктор хонорис кауза от берлинския свободен университет. През декември 1948 г. е избран за председател на новосъздадената западногерманска Свободна Демократическа партия. Пропагандира обединяването на всички либерални партии във ФРГ, превъзмогвайки разделението между десни и леви либерали, съществуващо през Ваймарската ребублика. През 1948 г. става член на Парламентарния съвет (Parlamentarischer Rat) и получава голямо влияние върху Основния закон (Grundgesetz) - конституцията на Федерална република Германия.\r\nВ първия германски Бундестаг е избран за депутат от листата на либералите, които напуска след като е избран от Федералното събрание (Bundesversammlung) за Бундеспрезидент на Федералната република. На избора неговата кандидатура е препочетена на второто гласуване пред тази на социалдемократа Курт Шумахер. През 1954 г. Хойс е преизбран на поста Бундеспрезидент още при първото гласуване и остава на власт до 1959 г. Той не пожелава да управлява трети мандат, защото това би наложило промени в конституцията. Хойс е застъпник на идеята за въоръжаване и изграждане на самостоятелна армия на Западна Германия, което му създава противници. Когато през 1955 г. армията е факт, противниците му са сломени. По този повод в една своя иронична реч към новите войници той казва \"Nun siegt mal schön!\" (\"Хайде сега побеждавайте\"), но отправена към бившите си противници.\r\nПрез 1959 г. Хойс е награден с престижната Награда за мир на Организацията на германските книгоразпространители (Friedenspreis des Deutschen Buchhandels).\r\nУмира през 1963 г. в Щутгарт, където е и погребан. През 1964 г. се учредява Фондацията „Теодор Хойс“, която годишно раздава наградите за гражданска инициатива и смелост в областта на демокрацията. От 2002 г. последният му дом в Щутгарт е превърнат в Къща музей Теодор Хойс. Самолетът, използван от Бундеспрезидента, носи неговото име.1797 г. \r\nРоден е Франц Петер  Шуберт - австрийски композитор, един от най-видните представители на виенската класическа музикална школа и един от основоположниците на романтизма в музиката.Шуберт е роден като тринадесето от шестнадесет деца на 31 януари 1797 г. в Лихтентал (близо до Виена). Когато е петгодишен Шуберт получава първите си уроци по цигулка от баща си. Когато е на шест Шуберт започва да посещава училище. На осем получава уроци по свирене на орган от енорийският свещеник в Лихтентал Михаел Холцер.\r\nНа 11-годишна възраст, през 1808 г. Шуберт започва да пее в придворния хор, след като една година преди това е написал първото си произведение. Там се запознава с бъдещи дългогодишни приятели като Йозеф фон Шпаун, Алберт Щадлер и Антон Холцапфел. Получава разнообразно музикално обучение под ръководството на Венцел Руцицка и по-късно Антонио Салиери. Шуберт е не само солист в хора, а и втори цигулар в оркестъра, поради което се запознава с инструментали на Йозеф Хайдн и Волфганг Амадеус Моцарт.\r\nЗавършва учителска семинария (1813 – 1814 г.) и работи като помощник-учител при своя баща до 1818 г., след което се отделя от семейството си.\r\nНяколко години Шуберт се препитава с уроци по музика и се опитва да получи щатна държавна длъжност на музикант, но не успява. През този период той печели твърде малко и е принуден да живее при свои приятели – композитори, поети и др. – интелектуалци.\r\nПрез 1818 г. и 1820 г., като учител по музика на дъщерите на граф Естерхази посещава Унгария, където се запознава с унгарските народни песни и циганската музика. През 1819 г., 1823 г. и 1825 г. посещава Горна Австрия и Грац. Песните му стават много известни в австрийското общество.\r\nКомпозиторът започва да издава музикалните си произведения през 1821 г.Музиката му е тясно свързана с австрийското народно изкуство, в нея се чувства и влиянието на фолклора на славянските народи, унгарците и циганите, живеещи в Австрийската империя. Шуберт е автор на над 600 солови песни по стихове на Гьоте, Фридрих Шилер, Хайнрих Хайне и др., 9 симфонии (най-известна от които е осмата – „Недовършена“), около 20 опери, 17 увертюри, 15 струнни квартета,\r\nкамерни ансамбли (клавирен квинтет „Пъстървата“),клавирни творби – сонати, валсове, фантазии, емпромптюта, музикални моменти, дивертименти, фуги, ронда, скерца, вариации, като и произведения с танцов е маршов характер – немски лендлери, екосези, галопи, менуети, полонези и др.\r\nПоследните години от живота си Шуберт е неосигурен финансово, отчаян, самотен и често боледува. Умира на 19 ноември 1828 г. във Виена.На тази дата умират: 1956 г. \r\nУмира Алън Александър Милн (познат като А. А. Милн) - английски писател, известен с книгите си за говорещото плюшено мече Мечо Пух и с много детски стихотворения, някои от които също са за Мечо Пух и неговите приятели. Милн е роден в Шотландия на 18 януари 1882 година, но израства в Лондон, в частното училище на баща си Джон Вайн Милн. Един от учителите му в детството е Хърбърт Уелс. Учи в Уестминстърското училище и в Тринити Колидж в Кеймбриджкия университет, където получава стипендия по математика. Докато е там, публикува в студентското списание „Гранта“. Милн става сътрудник, а по-късно и помощник-редактор в хумористичното британско списание „Пънч“. \r\nМилн участва във I световна война с Британската армия, но след войната пише осъдителна статия под заглавие „Мир с чест“ (Peace with Honour, 1934 г.) (което донякъде оттегля през 1940 г. с „Война с чест“ (War with Honour). През 1925 г. той купува къща в провинцията, Кочфорд Фарм в Хартфийлд, Източен Съсекс. Там той се оттегля след като мозъчна операция през 1952 г. го оставя инвалид.\r\nМилн става световноизвестен с двата си приказни романа „Мечо Пух“ (1926) и „Къщичката в къта на Пух“ (1928). В тях оживяват плюшените играчки на сина му Кристофър Робин. Приключенията на Мечо Пух, Прасчо, Йори, Тигър, Кенга, Зайо и Бухал са изключително забавни и поучителни. Оригиналните илюстрации към книгите са дело на Ърнест Хауърд Шепърд.\r\nМилн пише и много стихотворения, между които „Вечери“ (Vespers), „Сменят стражата в Бъкингамския дворец“ (They're Changing Guard at Buckingham Palace) и „Коледата на крал Джон“ (King John's Christmas), които са публикувани в книгите „Когато бяхме малки“ (When We Were Very Young) и „Сега сме на шест години“ (Now We Are Six). Стихотворенията му са многократно пародирани, включително и в книгата „Сега сме на шестдесет години“ (Now We Are Sixty).\r\nУмира на 31 януари 1956 г. в Хартфийлд, Съсекс, Англия. След смъртта на Милн, правата върху героите от „Мечо Пух“ са продадени на Уолт Дисни, която прави няколко рисувани филма за Мечо Пух и голямо количество свързани с Мечо Пух стоки.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”;", "date": "2018.01.31", "title": "Денят 31 януари в световната история"}
{"url": "http://www.focus-news.net/news/2018/01/31/2483271/api-dnes-izticha-validnostta-na-godishnite-vinetki-za-2017-g.html", "text": "Днес изтича валидността на годишните винетки за 2017 г. Това съобщиха от пресцентъра на Агенция \"Пътна инфраструктура\". Стикери се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове.\r\nПрез 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната - 30 лв., а седмичната - 15 лв. За първи път има и тримесечна винетка за леките коли. Цената ѝ е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.\r\nЗа първи път годишната винетка за всички превозни средства важи за срок от една година от датата на купуването ѝ, т. е. ако шофьор си купи стикер например на 3 март 2018 г., когато тръгва на път за Националния празник, то той ще важи до 2 март 2019 г. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази.\r\nОт пускането в разпространителската мрежа на винетките за 2018 г. до сега са продадени 597 905 стикера от всички видове и за всички категории превозни средства. Начислените приходи са над 49 млн. лв. От тях 35.7 млн. лв. са от шофьорите на леки автомобили, а около 13.3 млн. лв. от останалите видове МПС. \r\nНай-търсените винетки за 2018 г. от шофьорите на леки автомобили до момента са годишните - 346 928 бр., следват седмичните - 104 903 бр., месечните - 13 541 бр., и тримесечните - 1 994 бр.\r\nОт шофьорите на МПС Категория 1 и 2 най-предпочитани са дневните винетки - 98 856 бр., следват месечните - 16 652 бр., седмичните - 7 986 бр., и годишните - 7 045 бр. \r\nНа Дирекция „Социално подпомагане“ са предоставени 164 075 бр. годишни винетки за леки автомобили на стойност 15 915 275 лв., които са за сметка на АПИ.\r\nПълният списък на пунктовете за продажба на винетки е публикуван на интернет страницата на АПИ - .", "date": "2018.01.31", "title": "АПИ: Днес изтича валидността на годишните винетки за 2017 г."}
{"url": "http://www.focus-news.net/news/2018/01/31/2483278/sarbiya-i-makedoniya-blagodariha-na-ministar-kralev-che-zapadnite-balkani-sa-prioritet-na-balgarskoto-predsedatelstvo.html", "text": "Министърът на младежта и спорта Красен Кралев проведе работни срещи с министъра на младежта и спорта на Сърбия Ваня Удовичич и с председателя на Държавната агенция по младежта и спорта на Македония Дарко Каевски в рамките на участието си във форума на високо равнище на ООН в Ню Йорк, съобщиха от пресцентъра на министерството.\r\nСръбският министър Ваня Удовичич приветства факта, че развитието на Западните Балкани е основен приоритет на Българското председателство на Съвета на ЕС. Удовичич и Кралев обсъдиха развитието на младежките политики в двете страни. Сръбският министър изтъкна значимостта на българската Национална стратегия за развитие на младежта 2010-2020 и изрази желание за обмяна на добри практики в тази сфера. Министрите на младежта и спорта потвърдиха, че приятелските отношения между София и Белград в областта на спорта ще продължат и обсъдиха провеждане на бъдеща работна среща.\r\nПредседателят на Държавната агенция по младежта и спорта на Македония Дарко Каевски изрази благодарност към българския премиер Бойко Борисов за ангажимента му за изграждане на транспортна инфраструктура между София и Скопие. Каевски заяви, че приятелските отношения между държавите ни са изключително важни за Македония. Кралев и Каевски обсъдиха развитието на спорта в училищата и обновняване на спортната инфраструктура в България и Македония. Двамата се договориха за подписване на общо споразумение в сектор “Младеж” и сектор “Спорт” като продължение на Договора за добросъседство между двете страни.\r\nМинистър Кралев покани Ваня Удовичич и Дарко Каевски на Европейската младежка конференция, която ще се проведе през месец април в София в рамките на Българското председателство на Съвета на ЕС.", "date": "2018.01.31", "title": "Сърбия и Македония благодариха на министър Кралев, че Западните Балкани са приоритет на Българското председателство"}
{"url": "http://www.focus-news.net/news/2018/01/31/2483277/mvr-edin-chovek-e-zaginal-a-14-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 14 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 11 тежки пътнотранспортни произшествия. В София са регистрирани 211 леки катастрофи, при които няма пострадали.", "date": "2018.01.31", "title": "МВР: Един човек е загинал, а 14 са пострадали при катастрофи в страната през изминалото денонощие"}
{"url": "http://www.focus-news.net/news/2018/01/31/2483274/varna-obyavena-e-gripna-epidemiya-na-teritoriyata-na-11-obshtini-ot-oblastta.html", "text": "От днес - 31 януари, РЗИ – Варна обявява грипна епидемия на територията на общините Аксаково, Белослав, Провадия, Вълчи дол, Ветрино, Долни чифлик, Бяла, Суворово, Аврен, Дългопол, Девня. Здравните власти са дали препоръка за преустановяване на учебните занятия за периода от днес до 6 февруари (включително). Това съобщиха от пресцентъра на Министерството на здравеопазването.\r\nНа територията на област Кюстендил се прекратяват учебните занятия от днес до 2 февруари.", "date": "2018.01.31", "title": "Варна: Обявена е грипна епидемия на територията на 11 общини от областта"}
{"url": "http://www.focus-news.net/news/2018/01/31/2483270/v-22-grada-v-stranata-shte-se-provedat-protesti-na-nadziratelite-v-zatvorite-s-iskane-za-po-visoki-zaplati.html", "text": "В 22 града в страната днес ще се проведат протести на надзирателите в затворите с искане за по-високи заплати. Вече в 16 града са обявени протести пред съдебните палати. Това съобщиха от пресцентъра на Синдиката на Служителите в Затворите в България (ССЗБ). Синдикатът на служителите в затворите в България има съмнения около адекватността на реакциите на цялата верига държавни институции. Според тях въпросът е защо няма реакция на институциите. Синдикатът на служителите в затворите в България изразява позиция, че на този фон мълчанието на институциите е срамно. При това рисковано. Защото води до още по голямо напрежение в структурите на ГД \"Изпълнение на наказанията\" и ГД \"Охрана\", първоначално породено от дисбалансите в системата, вследствие на държавната политика в сектора. В протестите днес ще се включат надзиратели от София, Сливен, Хасково, Ямбол, Бургас, Варна, Кърджали, Пловдив, Смолян, Враца, Пазарджик, Русе, Видин, Кюстендил, Благоевград, Шумен, Перник, Плевен, Ловеч, Монтана, Стара Загора, Благоевград.\r\nПротестите ще се проведат, както следва:\r\nМонтана - 12.00 - 12.30 часа;\r\nКърджали - 17.30 - 18.30 часа;\r\nПазарджик 17.00 - 18.00 часа;\r\nСмолян – 10.00 часа;\r\nПерник - 12.00 - 12.30 часа.\r\nПреди тях протести пред съдебните палати заявиха:\r\nВраца – 7.30 – 8.00 часа;\r\nБлагоевград – 12.00 – 13.00 часа;\r\nВидин 12.00 – 13.00 часа;\r\nСливен – 12.00 – 12.30 часа;\r\nПлевен - 12.00 – 12.30 часа;\r\nВарна - 17.00 – 18.00 часа;\r\nБургас - 17.00 – 18.00 часа;\r\nПловдив - 17.00 – 18.00 часа;\r\nКюстендил - 17.00 – 18.00 часа;\r\nСтара Загора - 17.00 – 18.00 часа;\r\nВелико Търново – 17.00 – 18.00 часа.", "date": "2018.01.31", "title": "В 22 града в страната ще се проведат протести на надзирателите в затворите с искане за по-високи заплати"}
{"url": "http://www.focus-news.net/news/2018/01/31/2483281/pernik-obshtinski-savet-tran-shte-glasuva-byudzheta-na-obshtinata-za-2018-g.html", "text": "Общински съвет – Трън ще гласува днес бюджета на Общината за 2018 г. Редовното заседание на Общинския съвет ще се проведе от 14.00 часа в заседателната зала на Община Трън. Това съобщиха от пресцентъра на Общината. В дневния ред на заседанието са включени и темите за определяне на заплатите на кметовете на селата Филиповци и Туроковци, определяне на възнагражденията на общинските съветници за участие в комисии и сесии на Общински съвет – Трън, както и одобряване на Подробен устройствен план във връзка с проекта за реконструкция на довеждащия водопровод в града. Очаква се съветниците да дискутират и годишната програма за управление и разпореждане с имоти – общинска собственост за 2018 г., както и да приемат отчета за състоянието на общинската собственост и за резултатите от нейното управление през 2017 г. На заседанието ще бъде направен отчет за дейността на Общински съвет - Трън и неговите комисии за периода 1 юли 2017 г. – 31 декември 2017 г.", "date": "2018.01.31", "title": "Перник: Общински съвет – Трън ще гласува бюджета на Общината за 2018 г."}
{"url": "http://www.focus-news.net/news/2018/01/31/2483282/plovdiv-okrazhniyat-sad-shte-zasedava-po-deloto-sreshtu-upravitel-na-firma-obvinen-za-ukrivane-na-danatsi-za-nad-140-000-lv.html", "text": "Окръжният съд ще заседава по делото срещу управител на фирма, обвинен за укриване на данъци за над 140 000 лв. Това съобщиха от пресцентъра на Съдебната палата в Пловдив. Делото ще се гледа от 9.00 часа в зала 2 на Окръжен съд – Пловдив. Докладчик е Цв. Цветков. Срещу подсъдимия Атанас А. е повдигнато обвинение в това, че през периода от 14 януари 2008 г. до 18 март 2010 г. в Пловдив, при условията на продължавано престъпление, в качеството му на собственик и управител на „Дова инженеринг“ ЕООД, е избегнал установяването и плащането на данъчни задължения в особено големи размери – в общ размер на 143 072.06 лева, включващи ДДС в общ размер на 96 377.23 лева. Той е потвърдил неистина пред ТД на НАП – Пловдив в 11 подадени писмени декларации, които се изискват по силата на Закона за данък върху добавената стойност, както и включващи корпоративен данък в общ размер на 46 694.83 лева. Атанас А. е потвърдил неистина пред ТД на НАП – Пловдив в 2 подадени писмени декларации, които се изискват по силата на закон – годишни данъчни декларации по Закона за корпоративното подоходно облагане. Делото е насрочено за разглеждане в разпоредително заседание само с участие на страните за обсъждане на въпросите по чл. 248, ал.1 от НПК.", "date": "2018.01.31", "title": "Пловдив: Окръжният съд ще заседава по делото срещу управител на фирма, обвинен за укриване на данъци за над 140 000 лв."}
{"url": "http://www.focus-news.net/news/2018/01/31/2483279/veliko-tarnovo-v-grada-shte-se-provede-voenen-ritual-i-poklonenie-po-povod-164-godini-ot-rozhdenieto-na-stefan-stambolov.html", "text": "Военен ритуал и поклонение по повод 164 години от рождението на Стефан Стамболов ще се проведат от 11.00 часа днес пред паметника на Стефан Стамболов във Велико Търново. Това съобщиха от пресцентъра на Община Велико Търново.\r\nВ програмата са предвидени литературно-музикална композиция „Всичко е добро, което е добро за България!”, изпълнена от Десислава Димитрова, Бояна Аврамова, Цветомир Георгиев и Бирджан Яначков- ученици от Старопрестолна професионална гимназия по икономика, с ръководител Натали Ненова; Слово на проф. д-р Пламен Павлов; Благослов от Негово благоговейнство свещеник Давид Йовчев; Военен ритуал по полагане на венци и цветя на признателност; Изпълнение на „Химн на Р България”.\r\nВъв връзка с реализацията на програмата по случай 164-тата годишнина от рождението на Стефан Стамболов ще бъде въведена временна организация на движението за времето от 10.00 часа до 12.00 часа или до приключване на събитията на ул. „Георги С. Раковски“ до площад \"Самоводска чаршия\".", "date": "2018.01.31", "title": "Велико Търново: В града ще се проведе военен ритуал и поклонение по повод 164 години от рождението на Стефан Стамболов"}
{"url": "http://www.focus-news.net/news/2018/01/31/2483283/sofiya-vavedena-e-vremenna-organizatsiya-na-dvizhenieto-vav-vrazka-sas-zasnemaneto-na-film.html", "text": "Въведена е временна организация на движението във връзка със заснемането на филма „Денят на бащата”, съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент” от 06.00 до 18.00 часа днес на ул. „Врабча” между бул. „Васил Левски” и ул. „11-ти август”.", "date": "2018.01.31", "title": "София: Въведена е временна организация на движението във връзка със заснемането на филм"}
{"url": "http://www.focus-news.net/news/2018/01/31/2483275/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на дружеството.\r\nВъв връзка с монтаж на редуктор за налягане в кв. „Ботунец“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на: кв. „Ботунец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ №2.\r\nВъв връзка с изграждане на сградно водопроводно отклонение на ул. „Резбарска“, жк. „Хаджи Димитър“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Резбарска“ от ул. „Боруй“ до ул. „Макгахан“ и ул. „Баткун“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Резбарска“ на паркинга пред бл. 188.\r\nВъв връзка с монтаж на водомерен възел на ул. „Свети Спас“, с. Лозен, се налага спиране на водоподаването от 9:00 до 16:00 часа на клиентите на „Софийска вода”, живеещи в района на: ул. „Васил Левски“, ул. „Могила“, ул. „Свети Спас“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ ъгъла с ул. „Прогоно“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.31", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/01/31/2483284/blagoevgrad-v-kashtata-muzey-vanga-shte-bade-predstavena-obnovena-ekspozitsiya-s-nepokazvani-veshti-na-prorochitsata-po-povod-107-godini-ot-neynoto-rozhdenie.html", "text": "В къщата музей „Ванга“ ще бъде представена обновена експозиция с непоказвани вещи на пророчицата по повод 107 години от нейното рождение. Това каза за Радио „Фокус“ – Пирин Петрана Попкочева, уредник в културната институция. Изложбата ще бъде достъпна за посещения днес, тъй като датата е приета да се отбелязва като рождена на петричката пророчица. „Поводът за подмяната на експонатите всъщност не е случаен, тъй като предстои тържествено отбелязване на 10 години от отварянето за първи път на дома за посетители. Това се случва на 5 май 2008 година след 12-годишно забвение“, каза още Попкочева. Тя добави, че в този ден музеят посреща първите си посетители и вече 10 години посещаемостта е много висока, а интересът не стихва.\r\nЛивия НИНОВА", "date": "2018.01.31", "title": "Благоевград: В къщата музей „Ванга“ ще бъде представена обновена експозиция с непоказвани вещи на пророчицата по повод 107 години от нейното рождение"}
{"url": "http://www.focus-news.net/news/2018/01/31/2483287/plovdiv-okrazhniyat-sad-shte-zasedava-po-deloto-sreshtu-mototsikletist-prichinil-katastrofa-pri-koyato-sa-zaginali-dvama-dushi-a-drugi-dvama-sa-bili-raneni.html", "text": "Окръжният съд ще заседава по делото срещу мотоциклетист, причинил катастрофа, при която са загинали двама души, а други двама са били ранени. Това съобщиха от пресцентъра на Съдебната палата в Пловдив. Делото ще се гледа от 9.00 часа в зала 10 на Окръжен съд – Пловдив. Докладчик е Хр. Симидчиев. Срещу подсъдимия Ангел Б. е повдигнато обвинение в това, че на 18 юни 2016 г. на главен път II-66 при км 123+900 в посока село Милево – село Поповица, при управляване на МПС – мотоциклет „Ямаха“ е шофирал с несъобразена и превишена скорост и по непредпазливост е причинил смъртта на двама души и телесни повреди на други две лица. Заради предизвикано от обвиняемия пътнотранспортно произшествие са загинали лицата: В. И. (починал на 18 юни 2016 г.) и Н.И. (починал на 1 юли 2016 г.). От катастрофата са причинени телесни повреди на две лица с инициали В. С. и М. П. Делото е насрочено за разглеждане в разпоредително заседание само с участие на страните за обсъждане на въпросите по чл. 248, ал.1 от НПК.", "date": "2018.01.31", "title": "Пловдив: Окръжният съд ще заседава по делото срещу мотоциклетист, причинил катастрофа, при която са загинали двама души, а други двама са били ранени"}
{"url": "http://www.focus-news.net/news/2018/01/31/2483280/yorgos-kumutsakos-sreshtata-s-matyu-nimits-ne-otslabi-opaseniyata-na-nova-demokratsiya.html", "text": "Отговарящият за външната политика в опозиционната „Нова демокрация“ Йоргос Кумуцакос призна, че срещата, която проведе във вторник в Атина със специалния посланик на ООН за спора с името на Македония Матю Нимиц не е допринесла за отслабването на опасенията на партията, предава скопският телевизионен канал „Алсат-М“.\r\nЕлиминирането на иредентизма, име, прието от гърците и промяна на македонската конституция са онези въпроси, които трябва да бъдат решени, за да бъде уреден спорът между Атина и Скопие. Ето защо след разговора с американския дипломат Кумуцакос повтори позициите на „Нова демокрация“ по въпроса. \r\n„Решението трябва да бъде едно и неделимо, и да предвижда: първо, премахването на всички форми на иредентизъм от съседната страна. Второ, име, прието от гърците, и трето - приемане на името от всички. Очевидно е, че единствената гаранция за всичко това е промяната на Конституцията на Скопие“, припомни гръцкият политик.\r\nСпециалният представител на ООН в спора за името на Македония пристигnа във вторник в гръцката столица, където проведе срещи с министъра на външните работи Никос Кодзиас и с Йоргос Кумуцакос от опозиционната „Нова демокрация“.\r\nРазговорите се състояха в един от хотелите в центъра на Атина. Съгласно информацията, разпространена от местните медии, инициативата за среща с Кумуцакос е била на американския дипломат. \r\nВ обедните часове на деня Нимиц  се срещна с Кодзиас, след което програмата от посещението му продължи с работен обяд. \r\nСлед визитата си в Атина Нимиц отпътува за Скопие, където в сряда ще се срещне с представители на държавния и политически елит на Македония.Тереза Герова", "date": "2018.01.31", "title": "Йоргос Кумуцакос: Срещата с Матю Нимиц не отслаби опасенията на „Нова демокрация“"}
{"url": "http://www.focus-news.net/news/2018/01/31/2483288/pregled-na-osnovnite-temi-v-starozagorskiya-pechat.html", "text": "„Ученици са потрошили красивия шадраван в центъра на Казанлък“ е водещо заглавие от страниците на вестник „Старозагорски новини“. Шестима ученици - 4 момчета и 2 момичета, са извършителите на вандалския акт в центъра на Казанлък, съобщи вчера гл. инспектор Павлин Коцев, началник на Охранителна полиция в РУ - Казанлък. Както вече медията ни информира, призори на 27 януари беше разбит красивият и скъпо струващ шадраван в новия Културно-информационен атрактивен център \"Севт III\". 18-годишните вандали са били идентифицирани чрез намиращите се в близост охранителни камери. Причината е употребата на алкохол в големи количества. Посегателството върху шадравана е станало след излизането на групичката от нощно заведение. Учениците са съобщили пред разследващите, че съжаляват за случилото се. Гл. инспектор Коцев съобщи още, че един от групата е бил задържан за срок до 24 часа. В момента се изяснява съпричастността на всеки от шестимата към вандалската проява. По случая е образувано досъдебно производство по чл. 216, ал. 1 от Наказателния кодекс, който предвижда лишаване от свобода до 5 години. Вандалският акт предизвика буря от гневни коментари в социалните мрежи, потребителите припомниха, че само преди три години общината похарчи над 250 000 лв. за облагородяването на пространството и превръщането му в културно-информационен център на открито с цел привличане на туристи и рекламиране на тракийското наследство. Задържаният няма до момента други криминални прояви, не е регистриран в Детска педагогическа стая, при закопчаването му не е имало следи от наркотици в кръвта му, уточни началникът на РУ \"Полиция\" - Казанлък, Стойчо Крачолов. Междувременно в Стара Загора беше задържан 15-годишният Д.Д., срещу когото е повдигнато обвинение за нанасянето на средна телесна повреда на година по-малко от него момче. Пострадалият е със строшена челюст и избити зъби след зверски ритник в главата при улична свада и е настанено за лечение в Специализираната клиника по лицево-челюстна хирургия в Пловдив. \r\n„Българските стопани с най-малки европомощи, стана ясно на земеделски форум в Стара Загора“ е друго заглавие от страниците на ежедневника. Причината е крайно неизгодните договорки в предприсъединителния период на страната ни към ЕС, смятат от браншова организация. Осмият земеделски форум \"ФЕРМАТА\", организиран от списание \"Enterprise\" с подкрепата на Националната асоциация на зърнопроизводителите и Асоциацията на земеделските производители в България, събра на едно място в Стара Загора представители на селскостопанския сектор, браншови организации и експерти от Министерството на земеделието, храните и горите. Основната цел на дискусията бе да запознае земеделските стопани с предизвикателствата в периода 2018 - 2020 г. Форумът стартира с представяне на позицията на Националната асоциация на зърнопроизводителите в лицето на Цветан Берберов - член на УС на сдружението, който успокои заетите в бранша, че субсидии ще има и след приключването на настоящия програмен период. \"Съществено важно за нас остава договарянето на по-добри условия за българските производители. Това трябва да стане сега, защото през месец май предстои да бъде обявена финансовата рамка за следващия период\", анонсира Берберов. Членът на УС на Националната асоциация на зърнопроизводителите посочи, че българските стопани продължават да бъдат с най-ниска стойност на подпомагане от всички останали европейски държави. Причината за това, според Цветан Берберов, са постигнатите крайно неизгодни договорки в предприсъединителния период на страната към ЕС. Същото мнение изрази и Албена Симеонова - председател на Българска асоциация биопродукти. Тя подчерта, че за българското селско стопанство е от изключително значение запазването на европейската помощ по линия, както на I стълб - Базови плащания, така също и по II - Обвързана подкрепа. Лекторите на срещата и присъстващите земеделски стопани отправиха упрек към ръководството на Министерството на земеделието и храните във връзка с изготвените индикативни графици за разплащане на средствата през годината. Според двете страни ведомството нe взима предвид реалните нужди от средства на сектора. \"Няма логика зърнопроизводителите да получават субсидии през март и април, при положение че съществено важен за подпомагане е периодът декември - февруари, когато се закупуват семена, препарати и гориво за предстоящите активни дейности. \"Политиката в сектора от този момент нататък трябва да бъде насочена към дребните производители, които гарантират съществуването и развитието на българското село\", обобщи мненията на присъстващите Албена Симеонова. На Форума бяха представени още възможностите, които финансовите институции предлагат за подпомагане на земеделските стопанства. Доц. Доника Балева, член на Тракийския съюз на зърнопроизводителите и преподавател в Тракийски университет - Стара Загора, представи задълбочен анализ за устойчивото управление на почвите чрез иновации и технологии в земеделието. На финала представители на Министерството на земеделието, храните и горите разясниха на присъстващите стопани възможностите на мярка 16 \"Сътрудничество\" и подмярка 16.1 \"Подкрепа за сформиране и функциониране на оперативни групи в рамките на ЕПИ за селскостопанска производителност и устойчивост\", както и мярка 11 \"Биологично земеделие\", които предстоят да бъдат открити през тази година. \r\n„БСП в нова акция - да бламира общинските бюджети“, пише още изданието. Първият успешен опит в Старозагорска област вече е факт. Вчера общинските съветници на БСП в Братя Даскалови са бламирали приемането на местния бюджет за 2018 г. Новината съобщи за медията ни председателят на Общинския съвет Петко Михайлов. Той беше категоричен, че действията на съветниците от социалистическата партия не са самосиндикален акт. Михайлов обясни, че по време на общественото обсъждане на бюджета на Община Братя Даскалови никой от присъствалите съветници, граждани и селски кметове не са направили нито едно предложение. Такова не е постъпило и в срока, даден за допълнителни предложения след общественото обсъждане. На 26 януари бюджетът е минал по комисии, а изненадата дошла вчера по време на заседанието на местния парламент, когато \"ни в клин, ни в ръкав\" съветник от БСП предлага в бюджета да бъдат заложени 10 000 лв. за ремонт на кметството в Плодовитово. \"Три пъти призовах общинския съветник от БСП да оттегли предложението си, защото да се заложат 10 000 лв. за един ремонт, без план-сметка, смятам, че това време беше преди 30 години, когато Партията (б.р. БКП) казваше какво да се прави. Въпреки призивите ми съветникът от БСП не оттегли предложението, което налага преработването на бюджета и свикването на извънредна сесия за приемането му\", коментира председателят на ОбС Братя Даскалови. Той обаче беше категоричен, че рамката на бюджета от 6 647 000 лв. няма да бъде променена заради прищявките на една политическа сила. \"Смятам, че действията на общинските съветници от БСП в Братя Даскалови за бламиране на общинския ни бюджет не са изолиран акт. Те го правят в цялата страна. Определено водят политика за бламиране на цялата държава\", заключи Михайлов. Твърдението на председателя на ОбС Братя Даскалови се потвърждава и от случващото се в Община Казанлък. И там, по време на общественото обсъждане на бюджета за 2018 г., не са били направени предложения, а форумът дори не е бил уважен от съветниците на БСП. Предложения не са постъпвали и в обявения срок след обсъждането. Изненадата е дошла ден след първото четене на бюджета, когато от групата на БСП са предложили завишаване на приходната част с 463 000 лв., които да отидат за капиталови ремонти. \"Това на практика означава, че общинските съветници на БСП предлагат два варианта на бюджет 2018 г. - или да се увеличат местните данъци и такси, за да има допълнителни проходи от близо половин милион лева за реализиране на предложенията им, или да приемем кух бюджет, в който приходната част е нереалистична и несъбираема\", коментира вчера кметът на Казанлък Галина Стоянова. \"Като общинско ръководство ние сме категорично против да увеличаваме местните данъци и такси, което не сме правили и през изминалите 6 години. Няма да предложим и кух бюджет, защото кухите бюджети, които са били залагани преди години, са довели до това - Община Казанлък да има 6 млн. лв. задължения, които заварихме през 2011 г.\", категорична беше Галина Стоянова. А какво ще реши Общинският съвет, ще стане ясно на 31 януари. Защо обаче им е на БСП да бламират приемането на общинските бюджети по места? Вероятно това е част от сценария им да бъде бламирана държавата като цяло и то по време на първото ни европредседателство на Съвета на Европа, и да провокират предсрочни парламентарни избори. Но едва ли обаче на тях социалистите ще станат първа политическа сила, за което бленува Корнелия Нинова, защото народът ни не страда от амнезия.", "date": "2018.01.31", "title": "Преглед на основните теми в старозагорския печат"}
{"url": "http://www.focus-news.net/news/2018/01/31/2483285/faz-pregovorite-za-nova-golyama-koalitsiya-v-berlin-na-dneven-red-e-zdraveopazvaneto.html", "text": "Християндемократическият съюз (ХДС), Християнсоциалният съюз (ХСС) и Германската социалдемократическа партия (ГСДП) продължават преговорите за съставяне на нова голяма коалиция в Берлин. В сряда, 31 януари, основна тема в дневния ред на работните групи ще бъде здравеопазването, съобщава националният ежедневник Die Frankfurter Allgemeine Zeitung.\r\nСоциалдемократите влизат в разговорите с искането за край на „второкласната медицина“. Съюзът (ХДС/ХСС) вече даде сигнал, че е готов за отстъпки по някои въпроси, като например медицинската грижа в селските райони на страната. \r\nПреговорите в работните групи трябва да приключат до петък. През уикенда (3 и 4 февруари) резултатите ще бъдат одобрени от партийните ръководства. Ако този кратък период не е достатъчен за постигане на пробив в преговорите за коалиция, разговорите ще бъдат продължени с още два дни, припомнят от редакцията.Тереза Герова", "date": "2018.01.31", "title": "FAZ: Преговорите за нова голяма коалиция в Берлин: На дневен ред е здравеопазването"}
{"url": "http://www.focus-news.net/news/2018/01/31/2483289/dobrich-ogranicheno-e-dvizhenieto-na-mps-nad-10-tona-po-patya-kranevo-varna.html", "text": "Ограничено е движението на МПС над 10 тона по пътя Кранево-Варна, предаде репортер на Радио „Фокус” – Варна. Ограничението е в сила до 28 февруари тази година. Като обходен маршрут може да се ползва пътят Кичево-Оброчище. Няма затворени пътища, пътните настилки в цялата област са сухи, условията за пътуване са добри. Без промяна е организацията на движение на автомобили в областта. В Добрич времето е ясно, тихо е, температурата е около 1 градус. \r\nЖулиета НИКОЛОВА", "date": "2018.01.31", "title": "Добрич: Ограничено е движението на МПС над 10 тона по пътя Кранево-Варна"}
{"url": "http://www.focus-news.net/news/2018/01/31/2483629/gen-mayor-grudi-angelov-zaedno-s-uchredyavaneto-na-klub-alumni-voenna-akademiya-g-s-rakovski-vazobnovyava-izdavaneto-na-spisanie-balgarska-voenna-misal.html", "text": "Заедно с учредяването на клуб „Алумни“ Военна академия „Г. С. Раковски“ възобновява издаването на списание „Българска военна мисъл“. Това съобщи за вечерния блок „Това е България“ на Радио „Фокус“ ген.-майор Груди Ангелов, началник на Академията.\r\n„Следващия месец възобновяваме това изключително важно до 1944 г. списание. В него са публикувани много статии относно състоянието на армията, ролята на обществото относно състоянието на армията, ролята на обществото за издигане престижа на военната професия. Това ще възроди традицията да споделяме опит, да споделяме идеи за днешното състояние на армията. Също така ще публикуваме извадки от статии, публикувани в списанието от 1934 година. Интересното е, че доста от тези статии ще покажат, че въпросите, които стоят днес пред нашето общество, са стояли и преди повече от 80 години и са били обект на коментари, публикации и дискусии в обществото. Те са намирали място точно в това списание“, уточни генерал-майор Ангелов. Той подчерта, че другата приоритетна задача е да се изготви Алманах на всички завършили Военна академия от създаването й до днес, за да може да се знае кой с какъв успех и кога е завършил, както и как се е реализирал. Чрез клуб „Алумни“, списание „Българска военна мисъл“ и Алманаха според началника на Академията ще се поддържа жива връзката и настоящи студенти, преподаватели, завършили и приятели ще могат да споделят своите мисли и идеи, съчетавайки опита с младостта и пазейки традициите, за да я има България.", "date": "2018.01.31", "title": "Ген.-майор Груди Ангелов: Заедно с учредяването на клуб „Алумни“ Военна академия „Г. С. Раковски“ възобновява издаването на списание „Българска военна мисъл“"}
{"url": "http://www.focus-news.net/news/2018/01/31/2483290/blagoevgrad-povishena-e-opasnostta-ot-svlachishta-v-kresnenskoto-defile-i-prohoda-predel.html", "text": "Повишена е опасността от свлачища в Кресненското дефиле и в района на прохода Предел. Това съобщиха за Радио „Фокус“ – Пирин от Областно пътно управление – Благоевград. Необходимо е шофьорите да карат внимателно в тези участъци, за да бъдат избегнати инциденти. В началото на деня сухи и нормално проходими при зимни условия са пътищата в региона. Само по усойните и планински райони – частично заледени и обработени. Няма нововъведения ограничения за движението на леки и товарни автомобили в област Благоевград. Трафикът по автомагистрала „Струма“ и главен път Е-79 е интензивен. Натоварено е и движението по пътя от и за Банско. През нощта е регистриран един пътен инцидент в района на село Градево, при който има пострадал.\r\nЛивия НИНОВА", "date": "2018.01.31", "title": "Благоевград: Повишена е опасността от свлачища в Кресненското дефиле и прохода Предел"}
{"url": "http://www.focus-news.net/news/2018/01/31/2483294/daily-sabah-turski-voenen-konvoy-e-atakuvan-v-idlib-saobshtava-se-za-edin-zaginal-i-dvama-raneni.html", "text": "Членове на „Народни отряди за самозащита“ (YPG), които според Анкара са свързани със забранената „Работническа партия на Кюрдистан“ (ПКК), са атакували турски военен конвой в северния сирийски град Идлиб, съобщава вестник Daily Sabah. \r\nСъгласно разпространената информация, нападението е извършено във вторник с превозно средство, заредено с експлозиви, които са били детонирани. При атаката е загинал цивилен служител, пострадали са други двама души, един от които – военнослужещ, става ясно от изявление на турската армия. В текста се припомня, че конвоят е бил разположен в Идлиб като част от международно споразумение за установяване на зони за деескалация. \r\nРазгръщането в северозападния сирийски район стартира през октомври миналата година по силата на споразумение, постигнато с Русия и Иран в рамките на мирните преговори за Сирия в казахстанската столица Астана. Създаването на зони за деескалация бе договорено през май между Турция, която подкрепя групи, които се противопоставят на режима на Башар Асад в Сирия, и Русия и Иран, които подкрепят правителството в Дамаск..Тереза Герова", "date": "2018.01.31", "title": "Daily Sabah: Турски военен конвой е атакуван в Идлиб, съобщава се за един загинал и двама ранени"}
{"url": "http://www.focus-news.net/news/2018/01/31/2483295/blagoevgrad-natovaren-e-trafikat-v-grada-na-mesta-se-obrazuvat-koloni-ot-avtomobili.html", "text": "Натоварен е трафикът в града, на места се образуват колони от автомобили, предаде репортер на Радио „Фокус“ – Пирин. Пътните настилки са сухи и нормално проходими при зимни условия. През нощта няма регистрирани инциденти на пътя. Със забавяне се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми се осъществява преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни.\r\nЛивия НИНОВА", "date": "2018.01.31", "title": "Благоевград: Натоварен е трафикът в града, на места се образуват колони от автомобили"}
{"url": "http://www.focus-news.net/news/2018/01/31/2483291/smolyan-v-zlatograd-shte-badat-otbelyazani-140-godini-ot-osvobozhdenieto-na-grada.html", "text": "140 години от Освобождението на Златоград ще бъдат отбелязани днес, съобщиха от Община Златоград. По повод годишнината в 12.00 часа тържествено ще бъдат поднесени венци и цветя пред паметната плоча на генерал Черевин. Участие в честването ще вземат ученици и деца от училищата в община Златоград.", "date": "2018.01.31", "title": "Смолян: В Златоград ще бъдат отбелязани 140 години от Освобождението на града"}
{"url": "http://www.focus-news.net/news/2018/01/31/2483292/pregled-na-osnovnite-temi-v-dobrudzhanskiya-pechat.html", "text": "„Прокуратурата иска постоянен арест за мъжа, пребил лаборантката“, съобщава челото на вестник „Нова добруджанска трибуна“. „Окръжната прокуратура в Добрич внася искане в съда за определяне на постоянна мярка „задържане под стража“. Мярката е спрямо 32-годишния мъж, който преди дни удари лаборантка в Многопрофилната болница за активно лечение в Добрич. Колегите на жената са в шок и настояват за справедливост. Лаборантката работи от дълги години в болницата. „Приеха „бюджет на развитието“, съобщава изданието. На вчерашното си редовно заседание Общинският съвет на Добрич е приел бюджета на Общината за 2018 година. Финансовата рамка е над 57 млн. лева. С 1 800 000 лева повече се очакват от Програмата за разпореждане с общинско имущество. Очакват се с около 1 млн. лв. повече приходи от наеми на общински жилища. От региона – „Общинският съвет в Тервел – грижа за младото поколение“. Първата за годината сесия се е провела в общината. Една от най-значимите функции в бюджета на тази община е образованието – транспорт, ученическо и детско хранене, материална база, извънученическо образование. Друг акцент е преустройство на транспортната схема в града, така че да се използва от тежкотоварни автомобили обходния път на Тервел, а не този, който преминава през центъра на града. „Приеха бюджета на Добрич за 2018-та година“. Темата е водеща и за другия регионален вестник „Добруджанска трибуна“. 60% от годишната финансова рамка е субсидия за делегираните от държавата дейности. Планираните местни приходи са 23 064 812 лева. Увеличението в приходната част е формирано най-вече от неданъчните приходи. „Цената на водата и задълженията на ВиК обсъдиха общинските съветници на Добрич“, съобщава изданието. Местният парламент е подкрепил докладната, внесена от председателя на Общинския съвет Иво Пенчев, за опрощаване на задълженията на водното дружество към държавата. От ТД на НАП във Варна са уведомили, че към 3 ноември 2017 година публичните задължения на ВиК-Добрич са в размер на 9 294 699 лева. В молбата си до президента на Република България директорът на водното дружество иска да бъдат опростени 7 101 551 лева. Добрич е домакин на специализираното изложение „Борса за семена и посадъчен материал“. По този повод вестникът публикува интервю с Бистра Павловска, изпълнителен директор на Агенцията по сортоизпитване, апробация и семеконтрол. Темите на разговор са ползите от измененията в Закона за посевния и посадъчен материал, за качеството на българските семена, за възможностите за европейска закрила на семената и др.", "date": "2018.01.31", "title": "Преглед на основните теми в добруджанския печат"}
{"url": "http://www.focus-news.net/news/2018/01/31/2483293/plovdiv-prohodimi-sa-patishtata-na-teritoriyata-na-oblastta-zabraneno-e-dvizhenieto-na-mps-nad-12-tona-prez-prohoda-troyan-karnare.html", "text": "Всички основни пътни артерии в Пловдивска област са нормално проходими. Това съобщи за Радио „Фокус“ – Пловдив дежурният в Областно пътно управление. Пътните настилки в областта са предимно сухи, на места в планинските райони са заледени, но обработени. Трафикът е интензивен, като най-натоварено е движението по пловдивския участък на АМ „Тракия“, също по пътищата Пловдив - Карлово, Пловдив - Пещера и Пловдив - Асеновград. По останалите основни направления трафикът се осъществява с нормална интензивност. Завишена опасност от свлачищна активност има по направленията Югово - Лъки, Асеновград - Смолян, Кричим - Девин и в района на проходите Козница и Стражата. Забранено е движението за моторни превозни средства над 12 тона през прохода Троян - Кърнаре. Ограничено остава преминаването на тежкотоварни камиони над 12 тона по пътищата Поповица - Болярци и Югово – Лъки – Здравец, в отсечката град Лъки - пътно кръстовище за хижа „Момчил юнак“. Забранено е и преминаването на тежкотоварни камиони над 5 тона по пътя Плодовитово - Първомай - Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Все още е ограничено и преминаването на всички МПС по пътя Белица -\r\n Загражден - Давидково, в участъка от км 13 до км 18, заради компрометирана настилка.\r\nТрафикът на територията на град Пловдив също е натоварен към този час на деня. Колони от автомобили са се образували по булевардите „Христо Ботев“, „Цар Борис III Обединител“, „Пещерско шосе“, „Източен“, „България“ и „Руски“. Засилено движение се отчита и по входно-изходните артерии. Временно се спира движението в участък от бул. „Александър Стамболийски“, в отсечката между ул. „Коматевско шосе” и ул. „Никола Димков”. Ограничението ще е валидно за времето от 09.30 до 14.00 часа днес. Маршрутите  на  автобусни линии №1, 16 и 36 от вътрешноградския транспорт временно се променят заради ремонта. Пътните настилки в града са сухи и нормално проходими.\r\nТони МИХАЙЛОВ", "date": "2018.01.31", "title": "Пловдив: Проходими са пътищата на територията на областта, забранено е движението на МПС над 12 тона през прохода Троян - Кърнаре"}
{"url": "http://www.focus-news.net/news/2018/01/31/2483227/predstoyashti-sabitiya-v-stranata-na-31-yanuari-agentsiya-fokus.html", "text": "*** \r\nОт 9.00 часа Народното събрание ще проведе заседание. \r\n*** \r\nОт 10.00 часа ще се проведе заседание на Министерския съвет. \r\n*** \r\nОт 13.30 часа в сградата на Министерския съвет Националният съвет за тристранно сътрудничество ще проведе заседание. \r\n*** \r\nОт 16.00 часа в зала „Тържествена“ на Военна академия „Г. С. Раковски“ се организира общо събрание за учредяване на клуб на възпитаниците и приятелите на Академията. На събитието ще присъства председателят на Народното събрание Цвета Караянчева. \r\n*** \r\nОт 7.30 часа на ул. „Московска“ 33 в деловодството на Столична община Национален инициативен комитет за качествена и иновативна образователна система ще внесе сигнал за 98 нарушения на Директора на 2-ра ДГ \"Звънче\".\r\n*** \r\nОт 9.00 часа 4 състав на Специализирания наказателен съд ще заседава по делото срещу Юлиян Т., Христо Ст., Невена М. и Георги А., обвинени в организиране и ръководене на организирана престъпна група. \r\n*** \r\nОт 9.30 часа 21 състав на Софийския градски съд ще гледа делото срещу Герман К. (чл.116 НК).\r\n*** \r\nОт 9.30 часа 19 състав на Софийския градски съд ще гледа делото срещу Димитър А. (депутат) и Методи П. (чл. 304 б, ал. 1 от НК ).\r\n*** \r\nОт 10.00 часа 9 състав на Специализирания наказателен съд ще заседава по делото срещу Радослав Б., Денис Б., Мариян К., Павел В. и Иван И., обвинени в организиране и ръководене на организирана престъпна група. \r\n*** \r\nОт 10.30 часа 3 състав на Специализирания наказателен съд ще заседава по делото срещу Мирослав Ц. и Ивалин Й., обвинени в организиране и ръководене на организирана престъпна група.\r\n*** \r\nОт 10.30 часа в сградата на Район “Младост”, ж.к. “Младост 3”, ул. “Свето преображение” 1, ще се състои официалната церемония по връчване на наградата “Най-зелена община” за 2017 г. в категория “Голяма община”.\r\n*** \r\nОт 11.00 часа в Национален пресклуб БТА Сдружение \"Образование без раници\" организира пресконференция. \r\n*** \r\nОт 13.00 часа 11 състав на Специализирания наказателен съд ще заседава по делото срещу Стоян Б., Румяна К., Николай С., Митко П. и др. обвинени в длъжностно присвояване в големи размери. \r\n*** \r\nОт 13.00 часа в конферентната зала на хотел „Анел\", бул. „Тодор Александров\" № 14, ще се проведе кръгла маса на тема: „Информационната среда в България и начина и на употреба\".\r\n*** \r\nОт 13.30 часа в заседателната зала в сградата на Висшия съдебен съвет ще се проведе заседание на Прокурорската колегия. \r\n*** \r\nОт 14.00 часа в зала София-1 на хотел „Маринела“, министърът на икономиката Емил Караниколов, ще открие конференция „Иновации за конкурентоспособност. Базовите индустрии - двигател за растеж”.\r\n*** \r\nОт 14.00 часа 7 състав на Специализирания наказателен съд ще заседава по делото срещу Борислав И., Георги Р., Дончо Д., Иван З. и др., обвинени в незаконно превеждане през границата. \r\n*** \r\nОт 15.00 часа 10 състав на Специализирания наказателен съд ще заседава по делото срещу Антон Г., кумулиране на наказанията. \r\n*** \r\nОт 18.30 часа в Литературния клуб на Столична библиотека Ангел Игов ще бъде първия „Разказвач на месеца” от новата инициатива на библиотеката и ще чете от своите разкази и романи.\r\n*** \r\nОт 19.00 часа в Партерното фоайе на Софийската опера и балет ще се състои концерта „Вечер на испанската музика“.\r\n*** \r\nОт 19.00 часа в Дом на киното ще бъде представена една от най-личните книги на Йордан Радичков „Прашка“.\r\n*** \r\nОт 19.30 часа в зала „България“ ще се състои концерт на цигуларя Алекси Кени.\r\n*** \r\nОт 10.30 часа в сградата на Областния информационен център – Варна ще се проведе пресконференция на тема „Успешни ли са еврофондовете във Варненска област?“.\r\n*** \r\nОт 10.00 часа в Пресклуба на БТА във Велико Търново ще се проведе пресконференция  за предстоящия Национален събор на овцевъдите в България. \r\n*** \r\nОт 11.00 часа пред паметника на Стефан Стамболов на ул. „Г.С.Раковски“ ще бъдат отбелязани 164 години от рождението на Стефан Стамболов.  \r\n*** \r\nОт 19.00 до  22.00 часа в Клуб 7 ще протече среща с Йордан Йовчев\r\n*** \r\nОт 13.30 часа в съдебна зала № 3 на Административен съд – Враца ученици от XI клас на СУ „Козма Тричков“ гр. Враца и ПЕГ „Йоан Екзарх“ гр. Враца ще се запознаят с административното правосъдие, компетентността на Върховен административен съд и административните съдилища, административно нарушение и наказание и как да защитим правата си чрез съдебните институции.\r\n*** \r\nОт 19.00 часа в камерна зала на ДТК ще бъде представена постановката „Нора“ от Хенрик Ибсен.\r\n*** \r\nОт 9.30 часа в Детска градина № 12 ще бъде представен Куклен спектакъл  „Забързана приказка“ на Държавен куклен театър „Дора Габе“.\r\n*** \r\nОт 15.30 часа в Държавен куклен театър „Дора Габе“ ще се състои Куклен спектакъл  „Тримата братя и златната ябълка“ на Държавен куклен театър „Дора Габе“.\r\n*** \r\nОт 11.30 часа и 18.30 часа в Народно читалище „Йордан Йовков – 1870 г.“, Зала „Зорница“, ще бъдат представени спектаклите „Любовта е...“ на Театрална студия „Зорница“ при Народно читалище „Йордан Йовков – 1870 г.“  \r\n*** \r\nВ Народно читалище „Йордан Йовков – 1870 г.“, Читалня, ще се състои презентация „Луис Карол и неговото творчество  за деца“. \r\n*** \r\nОт 12.00 часа тържествено ще бъдат поднесени венци и цветя пред паметната плоча на генерал Черевин по повод 140 години от освобождението на Златоград.\r\n***\r\nОт 17.30 часа пред Съдебната палата в Кюстендил ще се проведе протест на надзирателите в затвора в Бобов дол и на служители на „Съдебна охрана”.  \r\n*** \r\nВ 9.30 часа Окръжен съд – Пазарджик ще заседава по делото срещу 14 подсъдими за разпространение идеите на терористичната организация „Ислямска държава“ \r\n*** \r\nВ 11.00 часа в Пресклуб-Пазарджик ще се състои редставяне на проект \"Обмяна на опит и добри практики за успешно местно самоуправление”, който се реализира от Община Лесичово, в партньорство със Сдружение „Ил Пиоппо онлус - Ла Импреса”, Италия.\r\n*** \r\nВ къща – музей „Ванга“ ще бъде представена обновена експозиция с непоказвани вещи на пророчицата по повод 107-годишнина от нейното рождение.\r\n***\r\nОт 09.00 часа Общинският съвет в Пловдив ще гледа Бюджет 2018. \r\n***\r\nОт 9.00 часа, във 2 зала Окръжният съд в Пловдив ще гледа делото срещу подсъдимия Атанас А. обвинен в това, че през периода от 14.01.2008 г. до 18.03.2010 г. в гр. Пловдив, в качеството му на собственик и управител на фирма, е избегнал установяването и плащането на данъчни задължения в особено големи размери.\r\n***\r\nОт 9.00 часа, в 10 зала Окръжният съд ще гледа делото срещу Ангел Б. обвинен в това, че на 18.06.2016 г. на главен път II-66, км 123+900 в посока с. Милево, обл. Пловдив – с. Поповица, обл. Пловдив, при управляване на МПС – мотоциклет „Ямаха“ е нарушил правилата за движение и е причинил смъртта на две лица. \r\n*** \r\nОт 11.00 часа пред паметника на Стефан Стамболов на едноименния площад пред сградата на Община Пловдив с тържествено честване ще бъдат отбелязани 164 години от рождението на Стефан Стамболов.\r\n*** \r\nОт 15.00 часа на Арменските гробища ще се състои поклонението пред диригента Крикор Четинян, който почина на 29 януари. \r\n***\r\nОт 18.00 ч., в зала „Съединение“ на Регионален исторически музей – Пловдив, пл. „Съединение“ №1 ще се проведе обществено обсъждане за чистотата на въздуха. \r\n*** \r\nОт 11.00 часа на понтон № 2 ще пристиге новопостроеният кораб за хидрографски измервания на Изпълнителна агенция „Проучване и поддържане на р. Дунав“.\r\n*** \r\nОт 10.00 часа пред сградата на Районен съд – Смолян ще се състои събрание на открито на служителите на Главните дирекции „Изпълнение на наказанията“ и „Охрана“.\r\n*** \r\nОт 19.00 часа в Оперен театър ще бъде представен  „Сиси – душата на императрицата“ – мюзикъл от Роланд Баумгартнер.\r\n*** \r\nОт 14.00 часа в заседателната зала на Община Трън Общински съвет ще гласува бюджета на Общината за 2018г.\r\n*** \r\nОт 9.00 часа пред Съдебната палата се очаква символичен протест на служителите в шуменски арест.", "date": "2018.01.31", "title": "Предстоящи събития в страната на 31 януари (Агенция „Фокус“)"}
{"url": "http://www.focus-news.net/news/2018/01/31/2483229/mkd-makedoniya-makedonskoto-pravitelstvo-prie-strategiya-za-obrazovanie-do-2025-godina-makedontsite-shte-vlizat-v-bosna-i-hertsegovina-samo-s-lichni-karti.html", "text": "Парламентът на Македония прие Стратегия за образование за периода 2018-2025 година на заседанието си във вторник. Стратегията и планът за прилагането и са разработени с финансовата и техническата поддръжка на Европейския съюз, чрез процес на консултации, с участието на много експерти, преподаватели и професори, представители на обществени институции, неправителственият сектор и други лица, заинтересовани в развиването на човешките ресурси и образователните политики в Македония, предава скопското електронно издание МКД.\r\nОсвен другите закони, на днешната сесия е взето решение за създаване на Съвет за борба с прането на пари и финансирането на тероризма, който да има компетентност да наблюдава и координира дейностите по изпълнение на Националната стратегия за борба с прането пари и финансирането на тероризма.\r\nПравителството на Македония е приело доклада за приключване на преговорите за хармонизиране на текста на Споразумението между правителството на Република Македония и Съвета на министрите на Босна и Херцеговина за условията за пътуване на гражданите на двете страни, с което гражданите на Македония и БиХ днес могат да пътуват с лични карти в двете държави.\r\nПревод и редакция:", "date": "2018.01.31", "title": "МКД (Македония): Македонското правителство прие стратегия за образование до 2025 година, македонците ще влизат в Босна и Херцеговина само с лични карти"}
{"url": "http://www.focus-news.net/news/2018/01/31/2483296/stara-zagora-savmestna-initsiativa-bezopasnost-na-detsata-v-internet-zapochvat-obshtinata-i-rayonniyat-sad.html", "text": "Съвместна инициатива \"Безопасност на децата в Интернет\" започват Община Стара Загора и Районен съд - Стара Загора, съобщиха от пресцентъра на Общината. Съдии и специалисти по информационни технологии ще проведат цикъл от лекции, презентации, и разговори на теми, свързани с безопасността, защитата и превенцията на децата в интернет.\r\nТе ще разяснят и правни механизми за защита на децата и технически възможности за противодействие и реакция при евентуална или реална компютърна заплаха. Първата лекция ще се проведе на 31 януари от 17.30 часа в зала „П. Р. Славейков”.  Един от лекторите ще бъде специалист по киберпрестъпления от ГДБОП.\r\nИнициативата е насочена към ръководства на училища, психолози и педагогически съветници, представители на училищни настоятелства и обществени съвети, ученици от ученическите съвет и Младежки общински съвет.", "date": "2018.01.31", "title": "Стара Загора: Съвместна инициатива \"Безопасност на децата в Интернет\" започват Общината и Районният съд"}
{"url": "http://www.focus-news.net/news/2018/01/31/2483298/veliko-tarnovo-natovareno-e-dvizhenieto-v-rayonite-na-uchebnite-zavedeniya-v-grada.html", "text": "Натоварено е движението в районите на учебните заведения в града, предаде репортер на Радио „Фокус” – Велико Търново. Осигурено е полицейско присъствие пред всяко училище, както и на по-оживените кръстовища в града. Пътните настилки са сухи, по усойните места мокри и заледени. Времето е слънчево. Температурата на въздуха е минус 1 градус. Интензивно е движението в центъра на града – на кръстовището пред Съдебната палата и пред сградата на пощата. По-засилен е трафикът и по бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна. Светофарната уредба под НВУ „Васил Левски“ не работи. Движението се регулира с пътни знаци.\r\nНяма допълнително въведени ограничения на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.01.31", "title": "Велико Търново: Натоварено е движението в районите на учебните заведения в града"}
{"url": "http://www.focus-news.net/news/2018/01/31/2483299/plovdiv-53-godishen-shofyor-e-zaginal-na-myasto-sled-kato-se-e-blasnal-v-garazh-na-kashta-v-grad-rakovski.html", "text": "53-годишен шофьор е загинал на място, след като се е блъснал в гараж на къща в град Раковски. Това съобщи за Радио „Фокус“ – Пловдив говорителят на Областната дирекция на МВР. Сигналът за инцидента в кв. „Парчевич“ на града е получен към 21.00 часа снощи. 53-годишният мъж е управлявал лек автомобил „Ланчия“ и е пътувал сам. Причините за катастрофата се изясняват. В Районното полицейско управление в Раковски е образувано досъдебно производство.\r\nТони МИХАЙЛОВ", "date": "2018.01.31", "title": "Пловдив: 53-годишен шофьор е загинал на място, след като се е блъснал в гараж на къща в град Раковски"}
{"url": "http://www.focus-news.net/news/2018/01/31/2483301/gabrovo-zaledeni-na-mesta-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Габрово, по усойните и високи места те са мокри и заледени. Това казаха за Радио „Фокус“ – Велико Търново от Областно пътно управление - Габрово. Заледените участъци са обработени. Времето е слънчево. Температурата на въздуха е минус 1°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3.30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.31", "title": "Габрово: Заледени на места са пътните настилки на територията на областта"}
{"url": "http://www.focus-news.net/news/2018/01/31/2483297/pregled-na-osnovnite-temi-v-shumenskiya-pechat.html", "text": "„Шуменци поискаха сила от чудотворната икона на Пресвета Богородица “Одигитрия Байталска” е водещото заглавие във вестник „Шуменска заря“. С благословията на Негово Високопреосвещенство Варненския и Великопреславски митрополит Йоан вчера, в Шумен бе донесена чудотворната икона на Пресвета Богородица “Одигитрия Байталска”. От Украйна на 27 януари тя пристигна във Варна, където беше тържествено посрещната. Лично дядо владика донесе в града ни иконата изцелителка вчера сутринта. На храмовия празник на шуменската църква „Св. Три Светители“, в съслужение със свещеници от областния център, Варна и Украйна, той отслужи тържествена Божествена Света литургия, а покъсно Молебен канон на Пресвета Богородица. „Размерът на задължителните здравни вноски е 20,40 лв. месечно“, пише изданието. От 1 януари 2018 г. хората, които сами внасят задължителните си здравни вноски (например трайно безработни, които не получават обезщетение за безработица и не се осигуряват от държавата и др.) и не са регистрирани като самоосигуряващи се по смисъла на Кодекса за социално осигуряване, дължат месечно по 20,40 лева. „Община Шумен продължава проекта „Независим живот“, съобщава ежедневникът. Община Шумен успя да ангажира в реализацията на проекта много социални асистенти и домашни помощници, които помогнаха на 514 възрастни и деца с увреждания да имат независим живот. „162-ма бяха социалните асистенти и домашни помощници през двете години на  дейността на проекта“, казаха на заключителна пресконференция от управителното звено на проекта. Социална подкрепа получиха 514 възрастни и деца с увреждания. Община Шумен ще продължи да предоставя социалните услуги “личен асистент” и “домашен помощник” на болни и социално слаби. Дейностите по проекта вече стават общинска услуга, с делегирано финансиране от държавата. Интервюто в броя е с д-р Атанас Атанасов, изп. дир. на МБАЛ – Шумен.", "date": "2018.01.31", "title": "Преглед на основните теми в шуменския печат"}
{"url": "http://www.focus-news.net/news/2018/01/31/2483303/shumen-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в Шумен и областта, предаде репортер на Радио „Фокус“ - Шумен. Видимостта е добра, времето е ясно. Няма нови промени в организацията на движение в областта. Върбишки проход е затворен за всички видове пътни превозни средства. Ришки проход е отворен. В сила е ограничението за автомобили над 3.5 тона по пътя Секулово – Тодор Икономово, от км 9 до км 16, поради компрометирано състояние на мостово съоръжение. Въведен е обходен маршрут. Движението по път я Радко Димитриево – Друмево e ограничено за автомобили над 10 тона поради свлачищни процеси. Обходът е Шумен – Овчарово – Друмево.\r\nИвелина ИВАНОВА", "date": "2018.01.31", "title": "Шумен: Сухи и нормално проходими са пътищата в областта"}
{"url": "http://www.focus-news.net/news/2018/01/31/2483286/pazardzhik-okrazhniyat-sad-shte-zasedava-po-deloto-za-razprostranenie-ideite-na-idil.html", "text": "Окръжният съд в Пазарджик разгледа видеоматериалите, получени чрез използването на СРС, по делото срещу 14 обвиняеми за разпространение идеите на ИДИЛ, съобщи за Радио „Фокус“ – Пазарджик прокурорът по делото Недялка Попова. Тя уточни, че съдебното заседание ще бъде от 09.30 часа днес. Очаква се да бъде направено предявяване на веществени и писмени доказателства и да бъдат изслушани обясненията на подсъдимите.„Фокус“ припомня, че 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.\r\nВаня НИКОЛОВА", "date": "2018.01.31", "title": "Пазарджик: Окръжният съд ще заседава по делото за разпространение идеите на ИДИЛ"}
{"url": "http://www.focus-news.net/news/2018/01/31/2483304/pazardzhik-ogranicheno-e-dvizhenieto-na-mps-nad-12-tona-s-remarketa-i-poluremarketa-po-patya-yundola-belovo-vaveden-e-obhoden-marshrut.html", "text": "Проходими при зимни условия са пътищата на територията на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки в равнинната част са сухи, по усойните места заледени и заснежени, но почистени и опесъчени. Въведени са и ограничения за товарните автомобили. Остава в сила забраната за преминаване на товарни автомобили над 12 тона с ремаркета и полуремаркета по пътя Белово - Юндола. Обходният маршрут за тях е Белово - Варвара - Велинград - Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.31", "title": "Пазарджик: Ограничено е движението на МПС над 12 тона с ремаркета и полуремаркета по пътя Юндола - Белово, въведен е обходен маршрут"}
{"url": "http://www.focus-news.net/news/2018/01/31/2483307/plovdiv-s-polagane-na-ventsi-i-tsvetya-pred-pametnika-na-stefan-stambolov-v-grada-shte-badat-otbelyazani-164-godini-ot-rozhdenieto-na-belezhitiya-balgarski-darzhavnik.html", "text": "С полагане на венци и цветя пред паметника на Стефан Стамболов днес в града ще бъдат отбелязани 164 години от рождението на бележития български държавник. Това съобщиха за Радио „Фокус“ – Пловдив от Дирекция „Култура и културно наследство“ към Общината. Събитието по отбелязването на годишнината ще започне от 11.00 часа на площад „Стефан Стамболов“ пред сградата на Община Пловдив. В тържественото честване ще се включат военен духов оркестър, представителен взвод и венценосци. Слово за държавника ще произнесе председателят на Дружеството на пловдивските писатели Антон Баев, а водещ на церемонията ще е Симеон Алексиев, актьор от Драматичен театър – Пловдив. В церемонията по полагане на венци и цветя за почитане на паметта на Стефан Стамболов ще участват областният управител Здравко Димитров, кметът на Пловдив Иван Тотев, кметове на райони, Командването на пловдивския гарнизон, също представители от армията, църквата, политически и обществени организации.\r\nТони МИХАЙЛОВ", "date": "2018.01.31", "title": "Пловдив: С полагане на венци и цветя пред паметника на Стефан Стамболов в града ще бъдат отбелязани 164 години от рождението на бележития български държавник"}
{"url": "http://www.focus-news.net/news/2018/01/31/2483305/sofiya-otkrita-beseda-na-tema-zashto-papa-frantsisk-i-redaktira-molitvata-otche-nash-shte-se-provede-na-1-fevruari.html", "text": "На 1 февруари (четвъртък) 2018 г. от 18.00 часа ще се състои открита беседа на тема: \"Защо папа Франциск I „редактира” молитвата „Отче наш”, предаде репортер на Агенция \"Фокус\". Лектор ще бъде д-р Десислава Панайотова - директор на ЦРИК „Св. св. Кирил и Методий”. Беседата ще се проведе в Лекционната зала на Енорийския център при храм „Св. св. Кирил и Методий”, ет. 1, Ул. \"Г. Вашингтон\" № 47. \r\nНикола ПЕТКОВ", "date": "2018.01.31", "title": "София: Открита беседа на тема \"Защо папа Франциск I „редактира” молитвата „Отче наш” ще се проведе на 1 февруари"}
{"url": "http://www.focus-news.net/news/2018/01/31/2483306/pravitelstvoto-shte-opredeli-rabotnata-si-programata-do-kraya-na-yuni-2018-g.html", "text": "Правителството ще определи работната си програмата до края на юни 2018 г.  по предложение на министър-председателя. Това предвижда първа точка от дневния ред на днешното правителствено заседание. Министрите ще обсъдят и доклад за състоянието на здравето на гражданите и изпълнението на националната здравна стратегия 2020 за 2016 г., внесен от министъра на здравеопазването. Заложени в дневния ред са и постановление за одобряване на допълнителни разходи за 2018 г., внесено от министъра на финансите, и проект за постановление за одобряване на допълнителни разходи/трансфери за 2018 г. за обезпечаване на Българското председателство на Съвета на ЕС, внесен от министъра на Българското председателство. По време на заседанието се предвижда да бъде разгледан и проект на министъра на транспорта, информационните технологии и съобщенията за утвърждаване на меморандума за разбирателство между МТИТС и Министерството на търговията, туризма и телекомуникациите на Сърбия за намаляване на международните тарифи за роуминг за електронни съобщителни услуги, подписан на 9 декември 2017 г. в Белград.", "date": "2018.01.31", "title": "Правителството ще определи работната си програмата до края на юни 2018 г."}
{"url": "http://www.focus-news.net/news/2018/01/31/2483311/kyustendil-vavedena-e-vremenna-organizatsiya-na-dvizhenieto-po-avtomagistrala-struma-v-uchastaka-dolna-dikanya-dupnitsa-zaradi-remontni-deynosti.html", "text": "Въведена е временна организация на движението по автомагистрала „Струма”, в участъка Долна Диканя – Дупница. Това съобщи за Радио „Фокус” – Кюстендил дежурният в Областно пътно управление – Кюстендил. По думите му в посока София движението се извършва поетапно в едната лента поради отстраняване на теч на вода от надлез за опазване на мечки над лявото платно. Скоростта на движение е ограничена до 90 км/час в разстояние на 400 м. Мястото е сигнализирано с пътни знаци. Срокът на временната организация на движение е до 31 януари. Със същия срок е и друго ограничение при движението на моторни превозни средства по автомагистрала „Струма”. Шофьорите трябва да се движат с повишено внимание и съобразена скорост в участъка Дупница – Кочериново, от км 60 до км 83 в двете посоки, поради подмяна на ограничителни системи. Проходими при зимни условия са пътищата на територията на областта, на места пътните настилки са влажни и хлъзгави. С нормална интензивност е движението по автомагистрала „Струма” и път главен Е-79. Слаб е трафикът в посока ГКПП „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nВенцеслав ИЛЧЕВ", "date": "2018.01.31", "title": "Кюстендил: Въведена е временна организация на движението по автомагистрала „Струма”, в участъка Долна Диканя – Дупница, заради ремонтни дейности"}
{"url": "http://www.focus-news.net/news/2018/01/31/2483309/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Проходими при зимни условия са пътищата в областта, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно. Пътните настилки по републиканските направления са предимно мокри, на места в усойните участъци са заскрежени, но са опесъчени и осолени. Повишена е опасността от падащи камъни по всички пътища в областта, затова водачите трябва да шофират с внимателно и със съобразена скорост. Поради стеснен габарит на пътя през целия зимен сезон остава в сила ограничението за движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти. Заради пропадане на каменна подпорна стена движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по централните улици са сухи. Автомобилният трафик е с обичайната си натовареност за делничен ден. По-интензивно е движението по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.01.31", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2018/01/31/2483302/kyustendil-41-uchilishta-na-teritoriyata-na-oblastta-sa-v-gripna-vakantsiya.html", "text": "41 училища на територията на областта са в грипна ваканция. Това съобщиха за Радио „Фокус” – Кюстендил от Регионално управление на образованието – Кюстендил. От днес до 2 февруари 2018 година (включително) са прекратени учебните занятия във всички училища на територията на област Кюстендил във връзка с обявената със заповед на директора на Регионална здравна инспекция – Кюстендил грипна епидемия на територията на областта и предписание за провеждане на задължителни хигиенни и противоепидемични мерки. От 3 февруари до 6 февруари (включително) е междусрочна ваканция за учениците от 1 до 12 клас. Учебните занятия за всички учебни заведения ще бъдат възстановени на 7 февруари.\r\nВенцеслав ИЛЧЕВ", "date": "2018.01.31", "title": "Кюстендил: 41 училища на територията на областта са в грипна ваканция"}
{"url": "http://www.focus-news.net/news/2018/01/31/2483310/gazeta-express-spisanie-time-klasira-ramush-haradinay-sred-petimata-nay-tarseni-geopoliticheski-begaltsi-na-godinata.html", "text": "Популярното нюйоркско списание  класира министър-председателя на Косово Рамуш Харадинай сред петимата най-търсени „геополитически бегълци на 2018 г.“, отбелязва електронното издание Gazeta Express.\r\nПремиерът на най-младата държава на Балканите попадна в един и същи списък с отстранения от власт каталунски лидер Карлес Пучдемон, турския имам Фетхуллах Гюлен, основателя на „УикиЛийкс“ Джулиан Асандж и бившия президент на Грузия Михаил Саакашвили. Американското издание подчертава, че във времена на наситени геополитически проблеми тези личности са привлекли вниманието на света, а техните лични истории показват по красноречив начин каква е ситуацията в света към настоящия момент. \r\nПо отношение на Харадинай,  припомня, че той е „направил име“ в края на 90-те на миналия век, по време на конфликта в Косово. Командирът на Армията за освобождение на Косово (АОК) бе обвинен в изтезателства и убийства на сърби, но поради липсата на доказателства срещу него няма издадена присъда. Подчертава се, че Сърбия настоява за екстрадицията му, за да бъде изправен пред правосъдието в Белград. Но тя не е единствената държава с подобно желание. \r\nПо искане на западните съюзници, през 2015 г. косовският парламент се е съгласил да създаде специален съд за военни престъпления, базиран в Нидерландия, но действащ под юрисдикцията на Косово. Той е възприеман като инструмент за подпомагане на стабилизирането на балканската геополитика. Харадинай и други членове на политическия елит в Косово обаче търсят начини да осуетят разследванията срещу тях.Тереза Герова", "date": "2018.01.31", "title": "Gazeta Express: Списание Time класира Рамуш Харадинай сред петимата най-търсени „геополитически бегълци на годината“"}
{"url": "http://www.focus-news.net/news/2018/01/31/2483300/radio-svobodna-evropa-makedoniya-matyu-nimits-pristiga-v-skopie.html", "text": "Специалният посредник на ООН в спора за името на Македония Матю Нимиц пристига на двудневно посещение в Скопие, където ще проведе серия разговори с държавния и политически елит на югозападната ни съседка, предава  Радио „Свободна Европа“.\r\nАмериканският дипломат идва в македонската столица след визита в Атина, където проведе срещи с гръцкия външен министър Никос Кодзиас и с отговарящия за външната политика в опозиционната „Нова демокрация“ Йоргос Кумуцакос.\r\nПредстои Нимиц да се запознае с позицията на управляващите в Скопие за предложенията, които направи по-рано този месец в опит за разрешаване на спора за името на Македония.Тереза Герова", "date": "2018.01.31", "title": "Радио „Свободна Европа“ (Македония): Матю Нимиц пристига в Скопие"}
{"url": "http://www.focus-news.net/news/2018/01/31/2483312/plovdiv-poredno-izdanie-na-konkursa-nay-dobro-domashno-vino-shte-se-provede-v-asenovgrad.html", "text": "Община Асеновград организира конкурс за най-добро домашно вино, реколта 2017 година. Това съобщиха за Радио „Фокус“ – Пловдив от пресцентъра на Общината. Конкурсът ще се проведе днес на пл. „Акад. Николай Хайтов“. В него могат да участват производители на бели, розета и червени вина от реколта 2017 години. Сред важните условия са участие са вината да бъдат бистри и налети в стъклени винени бутилки, да не са изкуствено ароматизирани, като задължително производителите трябва да посочат сорта или сортовете, от които е произведена напитката. Желаещите могат да участват само със собствени вина. В конкурса не могат да участват вина, произведени от грозде от директни сортове. От всяка напитка, предложена за участие в конкурса, производителят трябва да притежава минимум 30 броя бутилки. Проби от вината, тоест 3 бутилки, трябва да бъдат предоставени минимум 15 дни преди датата на конкурса. \r\nНай-доброто домашно вино се определя от дегустационна комисия от специалисти от Национален институт за изследване и контрол на вина и спиртни напитки – София, Университет по хранителни технологии – Пловдив, Изпълнителна агенция по лозата и виното – град София и други специалисти. В конкурса ще бъде раздаден награден фонд от общо 1240 лева и два броя 50-литрови бурета. Победителят в категория „Червени вина“ ще получи 200 лв. и 50-литрово буре, наградата за второ място е 160 лв., а за трето – 120 лв. В тази категория ще бъдат определени и четири поощрителни награди от по 50 лв. В категориите „Бели вина“ и „Вино Розе“ награди ще бъдат връчени само за класираните на първо място – по 120 лв. Предвидени са също награди за производители от населено място извън Община Асеновград – 50-литрово буре за първо място и предметни награди за класираните на следващите две позиции. Ще се връчи и награда на жури на публиката, която е парична и е на стойности от 120 лв.\r\nТони МИХАЙЛОВ", "date": "2018.01.31", "title": "Пловдив: Поредно издание на конкурса „Най-добро домашно вино“ ще се проведе в Асеновград"}
{"url": "http://www.focus-news.net/news/2018/01/31/2483313/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето навсякъде е слънчево и тихо, единствено на връх Ботев има по-силен вятър. Температурите са от минус 2-3 до 0 градуса. Лифтовите съоръженията и ски пистите във всички курорти работят. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.31", "title": "ПСС: Добри са условията за туризъм в планините"}
{"url": "http://www.focus-news.net/news/2018/01/31/2483314/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху отбелязаните 140 години от Освобождението на Кюстендил от османско робство. Годишнината е отбелязана на 29 януари с традиционното шествие от площад „Велбъжд” до паметника на Ильо Войвода. Венци и цветя на паметника са поднесли кметът Петър Паунов, депутатът Кирил Калфин, зам. областният управител д-р Матей Попниколов, зам.-кметовете Росица Плачкова, Радмила Рангелова, Надя Каратова, Светослав Василев, председателят на Общинския съвет Михаела Крумова, общински съветници, представители на различни партии и организации, граждани. Цветя са поднесли и децата от Обединено детско заведение „Славейче”. През деня всички желаещи са имали възможност безплатно да разгледат експозицията „Национално-освободителните борби на населението от Кюстендилския край” с организатор Регионалният исторически музей.\r\nНа първата си страница изданието информира за провелото се заседание на Съвместения комитет за наблюдение на програмата за трансгранично сътрудничество България – бивша югославска република Македония 2014-2020 година, председателствано от зам.-министъра на регионалното развитие Деница Николова. Заседанието е проведено в Кюстендил, а съпредседател на заседанието от македонската страна е била Миелма Мехмети-Петерсен – ръководител на националния орган, който за Бивша югославска република Македония е Министерството на местното самоуправление. По време на заседанието са представени насоките за кандидатстване и критериите за избор на операции по втората покана за представяне на проектни предложения, представен е и напредъкът в изпълнението на програмата.\r\nВ рубриката „Репортери” вестникът акцентира върху това, че се планира разкриването на регионални бюра за правна помощ в Кюстендил и Дупница. В тях ще се дават безплатни правни консултации- устни или писмени на хора, които имат доходи под прага на бедност, който към момента е 370 лева. На  адвокатите, които ще работят в тези регионални бюра ще се плаща от Националното бюро за правна помощ. Те ще преминат и специално обучение в столицата.\r\nВ рубриката „Общество” изданието разказва за тържественото откриване на паметната плоча на Ефрем Каранов в Кюстендил. Тя е поставена на къщата, където живеят негови наследници в Кюстендил. Къщата на възрожденеца е национален паметник на културата.\r\nПоводът е годишнината от рождението на академик Ефрем Каранов, а именно 165 години, които са се навършили на 28 януари. Ефрем Каранов е бил и председател на първото македонско дружество в Кюстендил, един от възродителите на читалище „Братство“. Награждаван е с орден „За граждански заслуги“. Обявен е за почетен гражданин на Кюстендил.\r\nКаранов е виден български фолклорист, историк и преводач, революционер, академик на Българската академия на науките.", "date": "2018.01.31", "title": "Преглед на основните теми в кюстендилския печат"}
{"url": "http://www.focus-news.net/news/2018/01/31/2483308/blagoevgrad-intenziven-e-trafikat-na-gkpp-kulata-za-tovarni-avtomobili.html", "text": "Интензивен е трафикът на ГКПП „Кулата“ за товарни автомобили. Това съобщи за Радио „Фокус“ – Пирин дежурният служител в пункта. На останалите пунктове по българо-гръцката граница движението е нормално.\r\nЛивия НИНОВА", "date": "2018.01.31", "title": "Благоевград: Интензивен е трафикът на ГКПП „Кулата“ за товарни автомобили"}
{"url": "http://www.focus-news.net/news/2018/01/31/2483315/dobrich-obshtinata-poluchava-tazi-godina-blizo-217-000-leva-poveche-za-vsichki-uchilishta-vav-vrazka-s-razpredelenieto-na-standartite-za-deynost-obrazovanie.html", "text": "Общината получава тази година близо 217 000 лева повече за всички училища във връзка с разпределението на стандартите за дейност „Образование“. Това съобщи Елка Димова, зам.-кмет „Финанси и общинска собственост“, предаде кореспондент на Радио „Фокус” – Варна. Елка Димова накратко поясни в какво се изразява промяната в начина на финансиране на делегираните бюджети между действащата сега практика и новото през тази година. По думите ѝ откакто има делегирани бюджети до края на миналата година принципът е бил един и същ – общините са били разпределени в няколко групи. Критерий е бил броят на населението в общинския център и брой населени места с над 600 души в общината. Добрич досега е попадал в I-ва категория поради липса на населени места с над 600 души. \"Това, в коя група е общината, определяше размера на стандарта за един ученик. Община град Добрич е получавала досега най-ниския възможен стандарт за ученик\", посочи Елка Димова. „Това, което се променя в 2018 г., е цялостната философия на финансиране. Отново се запазва групирането на общини. Критериите обаче са малко по-различни. Освен население на общинския център се взема под внимание и отдалеченост от град с население над 100 000 души или областен център. По тези критерии Община град Добрич е попаднала във втора група“, каза зам.-кметът и добави, че сега вече има стандарти за институция, за брой ученици, за паралелка, за ученик и тези стандарти са абсолютно едни и съши за всички групи общини. По така наречения регионален коефициент Министерство на финансите предоставя допълнително финансиране на общините. 0.017% получава Община град Добрич като попаднала във II-ра категория. Елка Димова добави, че тази цялостна промяна прави по-трудна съпоставката между миналата и тази година. По думите ѝ е трудно да се каже колко по-малко или колко повече получава всяко училище. Зам.-кметът „Хуманитарни дейности“ д-р Емилия Баева заяви, че в Добрич няма училище, което е да е получило по-малко средства тази година. \r\nЖулиета НИКОЛОВА", "date": "2018.01.31", "title": "Добрич: Общината получава тази година близо 217 000 лева повече за всички училища във връзка с разпределението на стандартите за дейност „Образование“"}
{"url": "http://www.focus-news.net/news/2018/01/31/2483317/aktsenti-v-predavaneto-vsichki-v-chas-na-radio-fokus.html", "text": "Приключва срокът за кандидатстване в неделни училища за българите в чужбина – повече от Наталия Михалевска, директор на дирекция „Образоване на българите зад граница и училищната мрежа“ към МОН. \r\nВъв „Всички в час“ след това ще се отправим към Враца, там ще посетим Професионална техническа гимназия „Никола Йонков Вапцаров“, която вече 92 години гради традиции в създаването на добри кадри. В какви направления, колко са възпитаниците тази учебна година, обучаващи се в учебното заведение, и каква е реализацията им след завършването й? Отговорите на тези въпроси ще разберем от инж. Ирма Емилиянова, директор на гимназията. Към разговора ще присъединим и Христо Гацински, студент в ТУ-София и бивш възпитаник на учебното заведение. \r\nВеднага след това отправяме поглед към поредица от образователни проекти, насочени към младежите в община Пещера. Такива, започнали своята реализация в началото на тази година. Голяма част от тях целят да превърнат училището в желана територия за учениците, да стимулират развитието на техните интереси и таланти, както и да запознаят подрастващите с глобалните проблеми в национален и световен план. Повече за това от Албена Жилекова от Радио „Фокус“ – Пазарджик.\r\nОчаквайте тези и още теми в седмичното образователно предаване „Всички в час“ на Радио „Фокус“ между 10.00 и 11.00 ч. с водещ Милослава Ангелова.", "date": "2018.01.31", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/01/31/2483318/pregled-na-osnovnite-temi-vav-velikotarnovskiya-pechat.html", "text": "„Нова измама „надува“ телефонни сметки с 20 лева за минута“ е заглавие от областния всекидневник „Янтра Днес”. Нов вид измама “надува“ телефонните сметки с по 20 лв. на минута. Схемата действа чрез пропуснати повиквания от различни точки на света. За Моника Димитрова от Велико Търново, която е една от потърпевшите, телефонният тормоз е започнал в първите дни на новата година. “Получих позвъняване от непознат номер, а кодът започваше с +355. Като проверих, се оказа, че е на Албания. Усъмних се и не върнах обаждането, но прозвъняването продължи“, казва жената. След като е блокирала номера, започнали да ѝ звънят от други непознати номера, започващи все с кодове на различни държави. Тогава тя се разровила по темата и се оказало, че по схемата “пропуснато обаждане от непознат номер“ има десетки “ужилени“, а сметките на пострадалите – предимно възрастни хора, са набъбвали с по 100-200 лв., без да се говори по телефона. „Неочакван обрат! След като подаде оставка, д-р Михов пак е шеф на свищовската болница“ е друго заглавие от ежедневника. След като д-р Венцислав Михов подаде оставка като управител на свищовската болница и тя бе приета преди дни, кметът Генчо Генчев назначи отново стария нов шеф. На извънредната общинска сесия вчера съветниците гласуваха предложението на кмета за провеждане на конкурс за управител на стационара. До 90 дни лечебното заведение трябва да има нов шеф. В момента болницата се представлява от Генчев по реда на чл. 147, ал. 1 от Търговския закон, а текущите разплащания на медицинското дружество се извършват от кмета и главния счетоводител на общината Катя Янкова. „Музеят подготви проект за $137 000 за храма „Св. Архангели“ в Арбанаси” е заглавие от трета страница на ежедневника. „Валидността на годишните винетки за 2017 г. изтича днес“ четем на страница четири в изданието. На страница пет е поместен материал със заглавие „Великотърновско е с най-ниската заболеваемост от грип в страната“. На спортната страница на вестник „Янтра Днес“ четем  “Плувците на “Етър 2000“ взеха 30 медала от турнир “Царевец“.\r\n„Рекорд! НАП – Велико Търново, събра за държавата 1.075 млрд. лв.“ е заглавие от първа страница на другия областен ежедневник “Борба“. Рекордните в историята си 1.075 млрд. лв. от данъци, осигуровки, глоби и просрочени задължения е събрала Териториалната дирекция на Националната агенция за приходите във Велико Търново, обяви на специален брифинг нейният директор Ивайло Здравков. Преизпълнението на годишния план е с близо 10 на сто. Резултатите на нашата приходна администрация са доста над средните за страната, като по този показател местната дирекция е отличник. Допълнително за държавната хазна за последната година са събрани просрочени задължения с 14 млн. лева повече спрямо 2016-а г., когато сумата е възлизала на 270 млн. лв. „В МОБАЛ лекуват англичанка от грип, за епидемия в областта още не може да се говори“ е друга тема от ежедневника. Англичанка, болна от грип тип Б на щама “Ямагата“, е била хоспитализирана в МОБАЛ “Д-р Стефан Черкезов“, научи “Борба“. 51-годишната Карън Уаит е на екскурзия у нас, но в края на миналата седмица се почувствала зле и в понеделник потърсила медицинска помощ в стационара. Този грип тип Б се разпространява по въздушно-капков път – при кихане, кашляне и говор. „Майки с бебета в раниците разпускат и отслабват с новия спорт канга“, “За 4 години занимание с мода ученичка събира повече последователи във Фейсбук от вицепремиера Дончев“, “Лято вчера в старата столица, живакът достигна 19 градуса“ и “Предстои санирането на 18 жилищни сгради в Свищов“ са други заглавия от страниците на всекидневника. “Поредна шампионска титла по борба за Аделина Момъкова“, “Над 800 зрители гледаха четвъртфиналите на зимния турнир по футбол във В. Търново“ и  “Наградиха най-добрите спортисти на община Свищов за 2017 година“ са заглавията от спортната страница на изданието.", "date": "2018.01.31", "title": "Преглед на основните теми във великотърновския печат"}
{"url": "http://www.focus-news.net/news/2018/01/31/2483320/burgas-prohodimi-pri-zimni-usloviya-za-patishtata-v-oblastta.html", "text": "Проходими при зимни условия за пътищата в област Бургас. Това съобщи за Радио „Фокус“ - Бургас дежурният в Областно пътно управление. Пътищата са сухи. Видимостта е добра. Температурите на въздуха са положителни. Не се извършват ремонти. Няма затворени пътни участъци. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31 декември 2018 г.\r\nВ Бургас пътните настилки са сухи. Движението е натоварено по централните улици и булеварди.\r\nМария РУСЕВА", "date": "2018.01.31", "title": "Бургас: Проходими при зимни условия за пътищата в областта"}
{"url": "http://www.focus-news.net/news/2018/01/31/2483325/der-kurier-vladimir-putin-shte-otbelezhi-s-vizita-v-avstriya-50-godishninata-ot-podpisvaneto-na-istoricheski-dogovor.html", "text": "За редакцията на вестник Der Kurier няма съмнение - държавният глава на Руската федерация Владимир Путин харесва Австрия. Това си личи от многобройните му официални посещения, почивките му в ски курортите и сърдечните отношения с президентите Томас Клестил и Хайнц Фишер. Но икономическите отношение между Виена и Москва са с много по-задна дата. На 1 юни 1968 г. Австрия стана първата западноевропейска (и неутрална) страна, която подписа споразумение за доставка на природен газ с тогавашния СССР.\r\nСега, по повод 50-годишнината от подписването на договора между OMV и „Газпром“, във Виена се очаква пристигането на високопоставен гост – Владимир Путин. Все още няма официално потвърждение (вероятно такова ще бъде дадено след президентските избори в Русия), но според източници на изданието, посещението на Путин е внимателно подготвено още преди време. „Да, руската страна мисли за подходяща дата на посещение във Виена\", потвърди за австрийския вестник източник. \r\nВизитата на Путин ще бъде изключително важна с оглед не само на двустранните отношения между Австрия и Русия, но и в контекста на санкциите на Запада срещу Москва. Виена винаги е казвала „да“ на ограниченията, наложени на Русия заради анексирането на Кримския полуостров. Но в същото време Австрия е сред страните, които биха искали ситуацията да се промени. На 21 декември 2017 г. Съветът на ЕС удължи санкциите срещу Русия до 31 юли 2018 г. Само ден по-късно Австрия ще поеме ротационното председателство на ЕС, припомнят от редакцията. Тереза Герова", "date": "2018.01.31", "title": "Der Kurier: Владимир Путин ще отбележи с визита в Австрия 50-годишнината от подписването на исторически договор"}
{"url": "http://www.focus-news.net/news/2018/01/31/2483327/sofiyska-voda-vremenno-shte-prekasne-vodosnabdyavaneto-v-chast-ot-kv-orlandovtsi-na-1-fevruari.html", "text": "„Софийска вода” временно ще прекъсне водоснабдяването в част от кв. „Орландовци“ на 1 февруари. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Орач“, кв. „Орландовци“, се налага спиране на водоподаването от 9:00 до 18:00 часа на клиентите на „Софийска вода”, живеещи в района на ул. „Орач“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лавандула“ ъгъла с ул. „Орач“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.31", "title": "„Софийска вода” временно ще прекъсне водоснабдяването в част от кв. „Орландовци“ на 1 февруари"}
{"url": "http://www.focus-news.net/news/2018/01/31/2483319/galya-zaharieva-gerb-bsp-ima-problem-s-otnoshenieto-si-kam-demokratsiyata.html", "text": "БСП има проблем с отношението си към демокрацията. Това заяви от парламентарната трибуна народният представител от ПГ на ГЕРБ Галя Захариева, която прочете декларация от името на парламентарната група, предаде репортер на Агенция „Фокус”.\r\n„БСП иска оставката на министъра на образованието заради идеологизация на образованието. Като чух това си помислих, че става въпрос за виц или лоша шега. Как е възможно именно тези, които сталинизираха българското образование през 40-те и 50-те години на XX век, сега да се прокламират като борци за деполитизация? Тези, които след 1944 г. проведоха масови чистки на директори и учители и на тяхно място назначаваха неграмотни хора без образование”, заяви Захариева. „Искат оставката на министъра, защото е отстоял справедливото решение, „кървавата история” на комунизма да бъде изучавана от децата ни”, посочи още тя. По думите ѝ за разлика от останалите държави от Източна Европа, където социалистическите партии са се разграничили от комунистическото минало на предшествениците си, в България БСП приема с гордост историята на БКП. \r\n„ПГ на ГЕРБ категорично подкрепя министъра на образованието Красимир Вълчев и неговия екип”, заяви Захариева, а по време на четеното на декларацията ПГ на „БСП за България” напусна пленарната зала. \r\nИван ЛАЗАРОВ", "date": "2018.01.31", "title": "Галя Захариева, ГЕРБ: БСП има проблем с отношението си към демокрацията"}
{"url": "http://www.focus-news.net/news/2018/01/31/2483321/pazardzhik-maket-na-pametnik-na-voennite-korespondenti-beshe-predstaven-na-zasedanieto-na-oblastna-komisiya-voenni-pametnitsi.html", "text": "На заседание на Областна комисия „Военни паметници“ бе представен макет на идейния проект за паметник на военните кореспонденти в Пазарджик, който е дело на скулптура Леон Бабачев, съобщи за Радио „Фокус“ – Пазарджик Мария Ловчинова, експерт в Областната управа. Необходимите финансови средства за изработка и монтаж на паметника са 12 300 лв. Отпуснатите финансови средства на Община Пазарджик от Министерство на отбраната са 5 000 лв. Ще бъде разкрита банкова сметка за набиране на дарения. Предстои и обсъждане с експерти от страна на инициативния комитет за подходящо място в центъра на града. „Предложения от инициативни комитети и общини за включване в националния план за честването на 100 години от Първата световна война ще бъдат обобщени и изпратени до Министъра на отбраната. Това съобщи на заседанието на Областна комисия „Военни паметници“ заместник областният управител Петър Белчев. Постъпили са предложения от общините Пазарджик, Велинград, Септември, Брацигово, Батак, Белово, Стрелча, Панагюрище и Пещера. Предложенията предвиждат организиране и провеждане на мероприятия свързани с Първата световна война и участието в нея на бележити личности от региона, ремонт и изграждане на военни паметници“, уточни Ловчинова. Тя добави, че на заседанието присъства Илияна Дамянова – Старши експерт в дирекция „Социално политика“ в Министерство на отбраната, представители на областно военно окръжие Пазарджик, директори на музеи от областта, представители на общините, на военно-патриотични неправителствени организации и представители на инициативния комитет за изграждането на паметника на военните кореспонденти.\r\nАлбена ЖИЛЕКОВА", "date": "2018.01.31", "title": "Пазарджик: Макет на паметник на военните кореспонденти беше представен на заседанието на Областна комисия „Военни паметници“"}
{"url": "http://www.focus-news.net/news/2018/01/31/2483328/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Християндемократическият съюз (ХДС), Християнсоциалният съюз (ХСС) и Германската социалдемократическа партия (ГСДП) продължават преговорите за съставяне на нова голяма коалиция в Берлин. В сряда, 31 януари, основна тема в дневния ред на работните групи ще бъде здравеопазването, съобщава националният ежедневник Die Frankfurter Allgemeine Zeitung.\r\nСоциалдемократите влизат в разговорите с искането за край на „второкласната медицина“. Съюзът (ХДС/ХСС) вече даде сигнал, че е готов за отстъпки по някои въпроси, като например медицинската грижа в селските райони на страната. \r\nПреговорите в работните групи трябва да приключат до петък. През уикенда (3 и 4 февруари) резултатите ще бъдат одобрени от партийните ръководства. Ако този кратък период не е достатъчен за постигане на пробив в преговорите за коалиция, разговорите ще бъдат продължени с още два дни, припомнят от редакцията.\r\n*** За редакцията на вестник Der Kurier няма съмнение - държавният глава на Руската федерация Владимир Путин харесва Австрия. Това си личи от многобройните му официални посещения, почивките му в ски курортите и сърдечните отношения с президентите Томас Клестил и Хайнц Фишер. Но икономическите отношение между Виена и Москва са с много по-задна дата. На 1 юни 1968 г. Австрия стана първата западноевропейска (и неутрална) страна, която подписа споразумение за доставка на природен газ с тогавашния СССР.\r\nСега, по повод 50-годишнината от подписването на договора между OMV и „Газпром“, във Виена се очаква пристигането на високопоставен гост – Владимир Путин. Все още няма официално потвърждение (вероятно такова ще бъде дадено след президентските избори в Русия), но според източници на изданието, посещението на Путин е внимателно подготвено още преди време. „Да, руската страна мисли за подходяща дата на посещение във Виена\", потвърди за австрийския вестник източник. \r\nВизитата на Путин ще бъде изключително важна с оглед не само на двустранните отношения между Австрия и Русия, но и в контекста на санкциите на Запада срещу Москва. Виена винаги е казвала „да“ на ограниченията, наложени на Русия заради анексирането на Кримския полуостров. Но в същото време Австрия е сред страните, които биха искали ситуацията да се промени. На 21 декември 2017 г. Съветът на ЕС удължи санкциите срещу Русия до 31 юли 2018 г. Само ден по-късно Австрия ще поеме ротационното председателство на ЕС, припомнят от редакцията.\r\n*** Мнозинството от гърците са срещу употребата  термина „Македония“ в името на бившата югославска република в бъдещо решение на спора между Атина и Скопие, според анкета, проведена от агенция Pulse за Action 24 TV. 59% от запитаните са отговорили с „не“, на въпрос дали са съгласни с употребата на термина „Македония“, докато 35% са отговорили с „да“, пише гръцкото електронно издание Protothema.\r\nСъгласно данните от анкетата, 65% вярват, че демонстрациите в защита на гръцката позиция са нещо позитивно, като дори 57% от гласоподавателите на СИРИЗА споделят това мнение. Само 24% са заявили, че имат доверие в начина, по който гръцкия премиер Алексис Ципрас се справя с въпроса, докато 32% са изразили съгласие с позицията на лидера на най-голямата гръцка опозиционна партия Нова Демокрация – Кириякос Мицотакис.\r\n***Великобритания и Китай „невинаги ще бъдат в добри отношения“, заяви премиерът на Обединеното кралство Тереза Мей в навечерието на тридневната си визита в Китай, където смята да подчертае важността на „основания на правилата“ подход в икономическата експанзия, пише британското левичарско издание The Guardian.\r\nПремиерът направи това предупреждение преди да замине за Вуан, Пекин и Шанхай и то предполага, че тя ще направи опит да балансира между установяването на нова ера на свободна търговия след Брекзит и подозрението към инициативата за Нов Път на коприната на китайския президент Си Дзинпин, представляваща глобален инфраструктурен проект на стойност над $900 млрд., чрез който Пекин да приближи съседните си страни към своята орбита.\r\nНейното посещение, придружавана от 50 бизнес лидери, идва, докато ситуацията с човешките права в Китай се влошава, засилват се тревогите около ерозията на политическата автономия на Хонг Конг и увеличаващ се натиск във Великобритания за заемане на категорична позиция срещу дъмпинга на китайската стомана, заплашващ самото съществуване на британската индустрия.\r\nВ изказването си в навечерието на визитата, Мей заяви: „Китай се отваря към света. Огромната икономическа тежест на Китай означава, че начинът, по който ще се случи отварянето, ще има огромна роля в оформянето на бъдещето на света, в който живеем“.\r\n„Обединеното кралство и Китай не винаги ще бъдат в добри отношения. Но като партньори, ангажирани в свободната глобална търговия, ние можем да работим заедно, за да се противопоставим и преодолеем на предизвикателствата, които влияят върху нашите икономики“.\r\nБез директно да обвинява Китай, Мей заяви, че би „продължила да търси какво още може да бъде направено за справянето със свръхпроизводството в сектори, като стоманата“.\r\n***", "date": "2018.01.31", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/01/31/2483331/vidin-suhi-sa-patnite-nastilki-v-oblastta-nyama-zatvoreni-patni-uchastatsi.html", "text": "Сухи са пътните настилки във Видинска област, трафикът е с нормална интензивност по републиканската пътна мрежа. Това каза за Радио „Фокус“ - Видин дежурният служител в Областно пътно управление – Видин. Той посочи, че предимно тежкотоварни автомобили се движат по главен път Е-79 в посока за граничен пункт „Дунав мост 2“. В областта няма затворени пътни участъци. Движението по път III-1411 с. Слана Бара – Видин при км 24+990 е ограничено за автомобили  над 5 т поради компрометирано експлоатационно състояние на мост. Във Видин трафикът е интензивен в централната градска част, на входно изходните артерии на града и по бул. “Панония“.\r\nАнна ЛОЗАНОВА", "date": "2018.01.31", "title": "Видин: Сухи са пътните настилки в областта, няма затворени пътни участъци"}
{"url": "http://www.focus-news.net/news/2018/01/31/2483316/vidin-intenziven-e-trafikat-na-granichen-punkt-dunav-most-2-vsichki-traseta-rabotyat-s-palno-natovarvane.html", "text": "Интензивен е трафикът на граничен пункт „Дунав мост 2“. Това каза за Радио „Фокус“ - Видин дежурният служител на пункта. Той посочи, че трафикът е интензивен на вход и на изход от страната. Преминават предимно тежкотоварни автомобили. С пълно натоварване работят всички трасета на граничния пункт. На останалите два гранични пункта във Видинска област – „Връшка чука“ и „Брегово“, трафикът е спокоен. Няма натрупване на автомобили, нормално се преминава и от двете страни на границата.\r\nАнна ЛОЗАНОВА", "date": "2018.01.31", "title": "Видин: Интензивен е трафикът на граничен пункт „Дунав мост 2“, всички трасета работят с пълно натоварване"}
{"url": "http://www.focus-news.net/news/2018/01/31/2483329/valeri-zhablyanov-bsp-prizovavame-mnozinstvoto-da-ne-razgranichava-konstitutsiyata-i-demokratsiyata.html", "text": "Призовавам мнозинството от името на БСП и на всички убедени конституционни демократи в България да не разграничават Конституцията и демокрацията. Да разберат, че демокрацията и върховенството на закона са неразривно свързани и по никакъв начин тяхното или което и да е било мнозинство не може да бъде поставено над Конституцията. Това каза зам.-председателят на парламента и депутат от ПГ на БСП Валери Жаблянов в декларация от името на групата, предаде репортер на Агенция „Фокус“. „БСП нито в едно свое действие не е допускала нарушаването на Конституцията като път за налагане на демокрацията“, заяви той. „С решението си от вчера Конституционният съд недвусмислено подчерта, че с решението на Народното събрание е нарушен чл. 4 от Конституцията, където върховенството на правовата държава е изведено в абсолют. Подчерта, че е нарушен един от основните принципи за политическото ни битие като народни представители, а именно - свободният мандат на народния представител“, обясни Валери Жаблянов. „Това нарушаване от страна на мнозинството беше извършено умишлено с намерението да се спаси дискусионната политическа кариера на Делян Добрев, който и до ден днешен кой знае защо стои в парламента“, изтъкна депутатът. „Това издава цялото отношение на партията ви и на режима, който налагате от 10 години в България по отношение на всички останали легитимни държавни институции. Отношение на неглижиране на правото, на Конституцията, на върховенството на закона, на плурализма, на всички форми на граждански и политически свободи“, каза още Валери Жаблянов. \r\nБиляна ИВАНОВА", "date": "2018.01.31", "title": "Валери Жаблянов, БСП: Призоваваме мнозинството да не разграничава Конституцията и демокрацията"}
{"url": "http://www.focus-news.net/news/2018/01/31/2483323/sliven-patnite-nastilki-v-oblastta-sa-suhi-i-normalno-prohodimi.html", "text": "Пътните настилки в Сливенска област са сухи и нормално проходими, съобщиха от Областно „Пътно управление“. Трафикът е интензивен, но без задръствания. Затворени за тежки автомобили над 10 т са проходите Твърдишки и Вратник. Отворен е пътят Котел – Омуртаг.", "date": "2018.01.31", "title": "Сливен: Пътните настилки в областта са сухи и нормално проходими"}
{"url": "http://www.focus-news.net/news/2018/01/31/2483332/emsc-zemetresenie-sas-sila-ot-61-po-rihter-e-registrirano-v-severen-afganistan.html", "text": "Земетресение с магнитуд от 6,1 по скалата на Рихтер е регистрирано на територията на Северен Афганистан в 11.36 часа (местно време), показва справка на официалната интернет страница на Европейския средиземноморски сеизмологичен център (EMSC).\r\nТрусът е бил с епицентър 272 километра североизточно от столицата Кабул и на 35 километра от Ярм, с дълбочина от 189 километра под земната кора. \r\nЗеметресението е ударило региона в близост до границата с Таждикистан, в планината Хиндукуш.Тереза Герова", "date": "2018.01.31", "title": "EMSC: Земетресение със сила от 6,1 по Рихтер е регистрирано в Северен Афганистан"}
{"url": "http://www.focus-news.net/news/2018/01/31/2483333/gencho-genchev-kmet-na-svishtov-novata-byudzhetna-ramka-na-obshtinata-shte-obezpechi-vsichki-osnovni-sektori.html", "text": "Новата бюджетна рамка на Община Свищов ще обезпечи всички основни сектори. Това каза в интервю за Радио „Фокус“ кметът на града Генчо Генчев. Той отбеляза, че бюджетът на Общината за 2018 година разполага с 600 хиляди лева повече спрямо заделените средства от изминалата 2017 година, като общата му стойност възлиза на 22.5 милиона лева. По думите му Общината ще се стреми, като част от предварително заложените си приоритети, да отговори на предизвикателствата на минималната работна заплата. „Приоритетите ни ще бъдат насочени към привличане на допълнителни средства от различни фондове от ЕС, за да може основно да се решават по-големи проблеми на общината. Залага се по-голям ресурс по изпълнението на съфинансиране на проекти и привличане на външни средства, за да могат да бъдат изградени големи инфраструктурни проекти, които ни предстоят“, коментира Генчев. Кметът на Свищов добави, че ще бъдат положени усилия за рехабилитацията на пътната инфраструктура. Той уточни, че към настоящия момент Общината подготвя процедурите за избор на изпълнител, който да извърши предвидените през годината ремонтни дейности.", "date": "2018.01.31", "title": "Генчо Генчев, кмет на Свищов: Новата бюджетна рамка на Общината ще обезпечи всички основни сектори"}
{"url": "http://www.focus-news.net/news/2018/01/31/2483322/valeri-zhablyanov-bsp-parlamentarnata-grupa-na-gerb-narushi-konstitutsiyata-zashtoto-te-vzeha-reshenieto-delyan-dobrev-da-ostane-v-parlamenta.html", "text": "ПГ на ГЕРБ наруши Конституцията, защото те взеха решението Делян Добрев да остане в парламента. Ако в парламентарната им група имаше разбиране - какво представлява нашата държава и какво пише в чл.4 на Конституцията, никога нямаше да стигнат до този случай. Това каза зам.-председателят на Народното събрание и член на ИБ на БСП Валери Жаблянов пред БТВ, съобщиха от пресцентъра на НС на БСП. Той заяви, че при умишлено нарушаване на Основния закон, би трябвало да има някакви действия от тяхна страна. „Смутих се от реакцията на председателя на правната комисия, който би трябвало да е наясно с актовете на Конституционния съд и Народното събрание. Притесни ме, че той не смята, че решението на съда поражда някакви последици”, добави той. Валери Жаблянов заяви, че не може който и да е, да подкрепя нарушаването на Конституцията.\r\n„Позицията на БСП за Истанбулската конвенция се основава на текстове в самата нея, а не на общата политическа ситуация. Нямаме друго отношение на НС на БСП към конвенцията, освен това, което взехме на последното заседание- против”, каза Жаблянов. Той заяви, че изключва Българската православна църква, настоятелството на мюсюлманското вероизповедание, президентът и много други да търсят политическа конфронтация със своите позиции, които са много по-радикални от тази, на БСП. „Приемането на конвенцията има задължителен характер за българското законодателство. Всичко, което пише вътре трябва да бъде гласувано в нашите закони, ако тя бъде приета”, каза още Валери Жаблянов.", "date": "2018.01.31", "title": "Валери Жаблянов, БСП: Парламентарната група на ГЕРБ наруши Конституцията, защото те взеха решението Делян Добрев да остане в парламента"}
{"url": "http://www.focus-news.net/news/2018/01/31/2483336/pazardzhik-poradi-profilaktika-na-elektrozahranvaneto-e-narusheno-vodopodavaneto-v-selata-kovachevo-i-lozen.html", "text": "Поради профилактика на електрозахранването е нарушено водоподаването в селата Ковачево и Лозен, съобщиха за Радио „Фокус“ – Пазарджик от ВиК - Пазарджик. От дружеството уточниха, че водата ще бъде спряна от 9.00 до 14.00 часа. От ВиК - Пазарджик се извиняват на клиентите си за причиненото неудобство.\r\nВаня НИКОЛОВА", "date": "2018.01.31", "title": "Пазарджик: Поради профилактика на електрозахранването е нарушено водоподаването в селата Ковачево и Лозен"}
{"url": "http://www.focus-news.net/news/2018/01/31/2483337/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес „До 3 г. Затвор за собственика на питбула“. Лишаване от свобода до три години или пробация и с глоба до пет хиляди лева – това са наказанията, които грозят Димитър М., собственик на питбула убиец от Мокрище. В понеделник неговото куче, макар и вързано, изпохапа до смърт 3-годишно дете, озовало се в опасна близост до песа. Районната прокуратура в Пазарджик е повдигнала на Димитър М. обвинение по чл. 325 в от Наказателния кодекс – за това, че не е положил достатъчно грижи за кучето, за което отговаря като стопанин. Мъжът е задържан в следствения арест за 72 часа по разпореждане на държавното обвинение, съобщиха от Апелативната прокуратура в Пловдив. Оттам ще поискат постоянното му задържане под стража преди изтичането на сегашната мярка за неотклонение.\r\n„Омбудсманът с по една жалба на три дни“, научаваме от втора страница на изданието. При обществения посредник на Пазарджик Георги Шопов през 2017 г. са постъпили общо 117 жалби – 61 писмени сигнала и 56 устни оплаквания. Броят им е разпределен сравнително поравно в отделните тримесечия. Най-често оплакванията касаят органите на местното самоуправление и техните администрации. Георги Шопов коментира, че и през миналата година при него постъпват голям брой жалби и сигнали за проблеми, които са извън неговите правомощия и могат да бъдат решени единствено от съдебната власт. Не така стоят обаче нещата с оплакванията на гражданите от действия или бездействие на органите на местното самоуправление и различните администрации.\r\n„Продавачите на мартеници склониха на новата схема“, става ясно от материал на трета страница. Продавачите на мартеници се примириха с новата схема за разположение на сергиите им и дори вече доста от местата са откупени. Броени часове след възникналото в понеделник недоволство търговците са се отказали от съпротивата си и са започнали да ангажират площи за предстоящата  кампания. Първо са се заели смятаните за по-комуникативни 50 позиции от чешмичката на Тортата до Общината. На площада пред полицията са продадени около 15, има още към 80 свободни.", "date": "2018.01.31", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/31/2483340/vidin-nivoto-na-reka-dunav-pri-novo-selo-se-e-ponizhilo-s-62-sm-prez-izminaloto-denonoshtie.html", "text": "Нивото на река Дунав в началото на българския участък на реката при Ново село се е понижило с 62 см през изминалото денонощие и водният стоеж е 368 см, съобщиха от местната Хидрометеорологична станция. Нивото на реката край Видин е 435 см, а понижението е от 37 см.  Край Лом през последното денонощие нивото на реката се е повишило с 1 см и водният стоеж е 485 см.  Нивото на реката се е повишило край Оряхово с 10 см и водният стоеж е 367 см. Температурата на водата край Ново село е 3.7 градуса, край Оряхово е 5.6 градуса.", "date": "2018.01.31", "title": "Видин: Нивото на река Дунав при Ново село се е понижило с 62 см през изминалото денонощие"}
{"url": "http://www.focus-news.net/news/2018/01/31/2483338/veliko-tarnovo-46-godishen-mazh-e-postradal-pri-katastrofata-v-prohoda-na-republikata.html", "text": "46-годишен мъж от Велико Търново е пострадал при катастрофата в Прохода на Републиката, съобщиха от ОДМВР – Велико Търново. Сигнал за произшествието е получен вчера в 16.10 часа. По първоначална информация лек автомобил „Рено Меган“, движещ се в посока към Велико Търново и управляван от 46-годишен мъж с инициали К. К., е навлязъл в насрещната лента за движение и се е ударил челно в товарен автомобил „Мерцедес“, управляван от 53-годишен мъж с инициали П. Ч. от село Добровница. В резултат на това е пострадал водачът на лекия автомобил. Той е откаран във великотърновската болница с контузия на бял дроб и фрактура на таз. Настанен е за лечение без опасност за живота. Причините за произшествието са в процес на изясняване. По случая е започнато досъдебно производство.", "date": "2018.01.31", "title": "Велико Търново: 46-годишен мъж е пострадал при катастрофата в Прохода на Републиката"}
{"url": "http://www.focus-news.net/news/2018/01/31/2483330/andrey-kovachev-gerbenp-lipsva-politicheska-smelost-za-reshavaneto-na-spora-s-imeto-na-makedoniya.html", "text": "Липсва политическа смелост за решаването на спора с името на Македония. Това коментира в сутрешния блок „Добро утро, България“ на Радио „Фокус“ евродепутатът от ГЕРБ/ЕНП Андрей Ковачев. Според него политическите елити и на Гърция, и на Република Македония са наясно какъв е необходимият компромис, но се боят, че решението на спора може да се отрази върху представянето им на следващи избори. „Да не би ако вземат това решение на следващи избори да бъдат наказани от своите избиратели. Г-н Ципрас трябва да има много смелост, за да вземе това решение и да постигне компромис със своя съсед, със Зоран Заев, а председателят на „Нова демокрация“ Мицотакис не би трябвало да спъва процеса“, коментира още евродепутаът. Андрей Ковачев допълни, че особено в Република Македония е важно политическите сили да търсят единство, а не краткосрочни дивиденти.", "date": "2018.01.31", "title": "Андрей Ковачев, ГЕРБ/ЕНП: Липсва политическа смелост за решаването на спора с името на Македония"}
{"url": "http://www.focus-news.net/news/2018/01/31/2483341/veliko-tarnovo-shest-dushi-sa-zaginali-pri-pozhari-v-oblastta-ot-nachaloto-na-godinata.html", "text": "Шест души са загинали при пожари във Великотърновска област от началото на годината. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. За последния месец са възникнали общо четири пожара в жилищни сгради. Пет от жертвите са на възраст между 54 и 84 години, и едно дете на 5-годишна възраст. От Дирекцията уточняват, че най-честата причина за възникване на пожари през отоплителния сезон в бита е „неправилно ползване на отоплителни и нагревателни уреди“. Другите често срещани причини са „небрежност при боравене с открит огън\", „техническа неизправност“ и „късо съединение“. Остарялото строителство, нестандартни електрически мрежи и инсталации, неизправните отоплителни и нагревателни уреди, създават предпоставки за възникване на запалвания и пожари.\r\nГолям брой от загиналите са хора над 60-годишна възраст, като от началото на 2018 година те са четирима, а през изминалия отоплителен сезон - трима граждани. От Пожарната посочват, че хората в тази възраст, особено самотноживеещите и трудноподвижните в малките населени места, са сред най-рисковите групи при пожар в бита. Влошаването на физическите възможности на тази група хора, липсата на постоянна грижа за тях от близки или социални работници, както и подценяването на правилата за безопасно ползване на уредите и съоръженията, увеличават предпоставките за възникване на пожари в техните домове. Те трябва да бъдат особено внимателни за спазване на необходимите мерки, за да не ги допускат. Много внимателни трябва да бъдат и хората, които полагат грижи за тях.\r\nОт Регионална дирекция „Пожарна безопасност и защита на населението“ – Велико Търново препоръчват използването на отоплителните и нагревателните уреди да става при стриктно спазване на правилата за пожарна безопасност, както и да се отчитат специфичните им характеристики.\r\nЛуиза ТРАНЧЕВА", "date": "2018.01.31", "title": "Велико Търново: Шест души са загинали при пожари в областта от началото на годината"}
{"url": "http://www.focus-news.net/news/2018/01/31/2483343/blagoevgrad-za-peti-pat-v-bansko-shte-se-provede-initsiativata-snow-cinema-filmi-za-ski-i-snoubord-otkrivaneto-e-na-22-fevruari.html", "text": "За пети път в Банско ще се проведе „Snow cinema: филми за ски и сноуборд“. Това съобщиха от пресцентъра на Община Банско. На 22, 23 и 24 февруари от 18.30 часа в киносалона на Посетителския информационен център в Банско (срещу паметника на Паисий и църквата “Света Троица”) ще бъдат прожектирани едни от най-добрите филми за ски и сноуборд, основно от последните две години. Програмата отразява многообразието на човешкото общуване с природата чрез ските и сноуборда. Тя включва 9 филма от Албания, Австрия, Германия, Италия, Франция, Швейцария и България. Четири от тях са носители на награди от миналогодишния Банскофилмфест. Филмите представят уникални места за ски и сноуборд в Албански Алпи (планината Проклетия), Пагагония, Доломитите, Алпите, Кавказ, Олимп, Парнас, Хелмос, планините на остров Крит, Гренландия и още много места по четирите краища на света. Традиционната кинопанорама “Snow Cinema” е емблематично събитие от зимния културен календар на Банско и региона. Организатори са Община Банско и Сдружението “Международен фестивал на планинарския филм”. Входът за събитието е свободен.", "date": "2018.01.31", "title": "Благоевград: За пети път в Банско ще се проведе инициативата „Snow cinema: филми за ски и сноуборд“, откриването е на 22 февруари"}
{"url": "http://www.focus-news.net/news/2018/01/31/2483342/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Мнозинството от гърците са срещу употребата  термина „Македония“ в името на бившата югославска република в бъдещо решение на спора между Атина и Скопие, според анкета, проведена от агенция Pulse за Action 24 TV. 59% от запитаните са отговорили с „не“, на въпрос дали са съгласни с употребата на термина „Македония“, докато 35% са отговорили с „да“, пише гръцкото електронно издание Protothema.\r\nСъгласно данните от анкетата, 65% вярват, че демонстрациите в защита на гръцката позиция са нещо позитивно, като дори 57% от гласоподавателите на СИРИЗА споделят това мнение. Само 24% са заявили, че имат доверие в начина, по който гръцкия премиер Алексис Ципрас се справя с въпроса, докато 32% са изразили съгласие с позицията на лидера на най-голямата гръцка опозиционна партия Нова Демокрация – Кириякос Мицотакис.\r\n*** Популярното нюйоркско списание  класира министър-председателя на Косово Рамуш Харадинай сред петимата най-търсени „геополитически бегълци на 2018 г.“, отбелязва електронното издание Gazeta Express.\r\nПремиерът на най-младата държава на Балканите попадна в един и същи списък с отстранения от власт каталунски лидер Карлес Пучдемон, турския имам Фетхуллах Гюлен, основателя на „УикиЛийкс“ Джулиан Асандж и бившия президент на Грузия Михаил Саакашвили. Американското издание подчертава, че във времена на наситени геополитически проблеми тези личности са привлекли вниманието на света, а техните лични истории показват по красноречив начин каква е ситуацията в света към настоящия момент. \r\nПо отношение на Харадинай,  припомня, че той е „направил име“ в края на 90-те на миналия век, по време на конфликта в Косово. Командирът на Армията за освобождение на Косово (АОК) бе обвинен в изтезателства и убийства на сърби, но поради липсата на доказателства срещу него няма издадена присъда. Подчертава се, че Сърбия настоява за екстрадицията му, за да бъде изправен пред правосъдието в Белград. Но тя не е единствената държава с подобно желание. \r\nПо искане на западните съюзници, през 2015 г. косовският парламент се е съгласил да създаде специален съд за военни престъпления, базиран в Нидерландия, но действащ под юрисдикцията на Косово. Той е възприеман като инструмент за подпомагане на стабилизирането на балканската геополитика. Харадинай и други членове на политическия елит в Косово обаче търсят начини да осуетят разследванията срещу тях.\r\n*** Членове на „Народни отряди за самозащита“ (YPG), които според Анкара са свързани със забранената „Работническа партия на Кюрдистан“ (ПКК), са атакували турски военен конвой в северния сирийски град Идлиб, съобщава вестник Daily Sabah. \r\nСъгласно разпространената информация, нападението е извършено във вторник с превозно средство, заредено с експлозиви, които са били детонирани. При атаката е загинал цивилен служител, пострадали са други двама души, един от които – военнослужещ, става ясно от изявление на турската армия. В текста се припомня, че конвоят е бил разположен в Идлиб като част от международно споразумение за установяване на зони за деескалация. \r\nРазгръщането в северозападния сирийски район стартира през октомври миналата година по силата на споразумение, постигнато с Русия и Иран в рамките на мирните преговори за Сирия в казахстанската столица Астана. Създаването на зони за деескалация бе договорено през май между Турция, която подкрепя групи, които се противопоставят на режима на Башар Асад в Сирия, и Русия и Иран, които подкрепят правителството в Дамаск.\r\n*** Любляна няма да приеме предложението на Загреб за провеждането на нови преговори за разрешаване на граничния спор в Пиранския залив. Това увери словенският министър-председател Миро Церар, съобщава скопското електронно издание „Локално“.\r\n„Бих казал, че Словения ще продължи да бъде последователна в изпълнението на решението на Арбитражния съд и няма да приеме нови преговори за границата“, подчерта Церар пред представители на чуждестранни дипломатически мисии в страната.\r\nСпоред него приемането на преговорите по граничния спор ще бъде „отклонение от европейското и международното право, и следователно - от интересите на Република Словения\".\r\nСловения може да бъде „като цяло доволна\" от сътрудничеството със съседите си, въпреки че отношенията с Хърватия се изостриха миналата година поради „различни възгледи по въпроса за неразрешения граничен спор“, подчерта Церар, като същевременно припомни, че Любляна остава ангажирана с решението на Арбитражния съд за граничната линия в Пиранския залив, въпреки че Загреб отказа да се съобрази с него. \r\n„Словения ще продължи да настоява изпълнението на арбитражното решение да бъде валидно и за двете страни, но ще използва правните средства за защита, ако Хърватия го пренебрегне“, категоричен бе Церар.\r\nСловения и Хърватия имат спор за границата от 1991 г. насам. През 2009 г. двете страни се съгласиха на арбитраж, макар по-късно властите в Загреб да се отказаха от него. \r\nВ края на юли 2017 година Арбитражният съд в Хага реши в полза на Словения в спора ѝ за морската граница с Хърватия. Словения трябва да получи пряк достъп до международните води в северната част на Адриатическо море, използвайки коридор, пресичащ хърватските териториални води, бе решението на органа.\r\nТо бе приветствано от словенския министър-председател Миро Церар като \"историческо\". На свой ред хърватският премиер Андрей Пленкович заяви, че то „не е задължаващо по какъвто и да е начин“, и че Загреб няма намерение да се съобрази с него. \r\n***", "date": "2018.01.31", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/01/31/2483347/dobrich-izpalnenieto-na-prihodite-ot-mestni-danatsi-i-taksi-na-obshtinata-za-minalata-godina-e-nad-100.html", "text": "Изпълнението на приходите от местни данъци и такси на Общината за миналата година е 100.47%. Готови са резултатите от изпълнението на приходите на Община град Добрич за 2017 година и те бяха оповестени от зам.-кмета „Финанси и общинска собственост“ Елка Димова, предаде кореспондент на Радио „Фокус” – Варна. Постъпленията са общо 7 427 656 лева. \"При местните данъци с изключение на данъка за недвижими имоти и данък придобиване на имущество, където съответно изпълнението е 95%, при всички останали данъци изпълнението е 100% и над него спрямо годишния план и в сравнение с предходни години за голяма част от данъците\", посочи Елка Димова. Постъпленията от разпореждане с общинско имущество при планирани 1 050 000 лева са 1 177 623 лева. Елка Димова припомни, че през миналата година са продадени малко повече апартаменти на крайно нуждаещи се лица, което Общината отчита като правилна политика. „Считаме, че по този начин решаваме трайно проблемите на хората докато временното настаняване за сравнително кратко време решава проблемите“, коментира зам.-кметът. \"При планирани за 2017 година 19 150 000 лева общо местни приходи 19 330 994 лева са събрани\", отбеляза Елка Димова. По думите ѝ това е 100.94%, като от Община град Добрич се надяват този резултат да бъде постигнат и през 2018 г.  \r\nЖулиета НИКОЛОВА", "date": "2018.01.31", "title": "Добрич: Изпълнението на приходите от местни данъци и такси на Общината за миналата година е над 100%"}
{"url": "http://www.focus-news.net/news/2018/01/31/2483346/deutsche-welle-vav-frantsiya-sa-zadarzhani-chetirima-zapodozreni-vav-vrazka-s-teroristichnoto-napadenie-sreshtu-sharli-ebdo.html", "text": "Френските власти са задържали четирима души във връзка с нападенията срещу редакцията на сатиричното списание „Шарли Ебдо“ и еврейския магазин от януари 2015 г., предава Deutsche Welle, като се позовава на местни медии, цитиращи източници от съдебните кръгове. \r\nЧетиримата мъже на възраст от 30 г. до 36 г. са задържани за „изясняване на ролята, която може да са имали за доставката на оръжия“ за извършителите на терористичната атака. Съгласно разпространената информация, задържанията са извършени в периода 29-30 януари в североизточната част на Франция. Тереза Герова", "date": "2018.01.31", "title": "Deutsche Welle: Във Франция са задържани четирима заподозрени във връзка с терористичното нападение срещу „Шарли Ебдо“"}
{"url": "http://www.focus-news.net/news/2018/01/31/2483324/smolyan-v-grada-shte-se-provede-sabranie-na-otkrito-na-sluzhitelite-na-gd-izpalnenie-na-nakazaniyata-s-iskane-za-20-uvelichenie-na-zaplatite-i-otkrivane-na-novi-rabotni-mesta.html", "text": "Събрание на открито на служителите на Главна дирекция „Изпълнение на наказанията“ и Главна дирекция „Охрана“ ще се проведе от 10.00 часа през сградата на Районен съд – Смолян. Това съобщи за Радио „Фокус“ – Смолян председателят на синдикалната организация на работещите в затворническото общежитие „Герзовица“ Николай Баташки. Той отбеляза, че исканията им са три и те са валидни за всички техни колеги в страната, които днес излизат на протести в различни градове.\r\nСлужителите на ГДИН и ГДО в Смолян настояват за 20% увеличение на заплатите, изравняване на плащанията с останалите служби в сектор „Сигурност“ и откриване на нови работни места в службите. „Исканията ни са от години, а от министерството казват, че няма пари. Въпреки това отново ще излезем, за да ги отстояваме“, заяви Баташки. Очаква се в срещата на открито да се включат служителите от двете дирекции, които не са на работа. \"Началният час е 10.00 и затова ще може да се включат и работещите от Съдебна охрана в съда, които са в почивка по това време\", каза още Николай Баташки.\r\nНели ГЕРГЬОВСКА", "date": "2018.01.31", "title": "Смолян: В града ще се проведе събрание на открито на служителите на ГД „Изпълнение на наказанията“ с искане за 20% увеличение на заплатите и откриване на нови работни места"}
{"url": "http://www.focus-news.net/news/2018/01/31/2483349/sofiya-mobilni-punktove-shte-sabrat-stari-gumi-ot-domakinstva-v-rayon-iskar-ot-2-fevruari.html", "text": "Продължава инициативата за събиране на стари гуми на 2, 3 и 4 февруари с четири места в район \"Искър\". Това съобщиха от пресцентъра на Столична община. Адресите на местата за събиране на автомобилни гуми от домакинствата са: \r\n- ж.к. \"Дружба\" 1 част, на ул. \"Иван Арабаджията\" - западна от ресторант \"Милениум\" на паркинга; \r\n- ж.к. \"Дружба\" 2 част, на бул. \"Копенхаген\" и бул. \"Проф. Цветан Лазаров\", западно от \"РОССА\"; \r\n- за с. Бусманци, кв. \"Абдовица\" и кв. \"Миленков\", северозападно от моста за с. Бусманци и източно от ул. \"Васил Златарев\"; \r\n- бул. \"Амстердам\" - срещу Тържище София. \r\nГражданите могат да оставят старите си гуми на тези места, които ще бъдат събрани и транспортирани за последващо оползотворявне. \r\nВ рамките на предходните акции, проведени в районите \"Красна поляна\", \"Младост\" и \"Овча купел\", бяха събрани над 3 100 гуми. На адресите, на които има разкрити временни стационарни пунктове, старите си гуми могат да предават всички желаещи, независимо от района по местоживеене.", "date": "2018.01.31", "title": "София: Мобилни пунктове ще събрат стари гуми от домакинства в район \"Искър\" от 2 февруари"}
{"url": "http://www.focus-news.net/news/2018/01/31/2483344/kyustendil-bez-zatrudneniya-se-osashtestvyava-preminavaneto-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.01.31", "title": "Кюстендил: Без затруднения се осъществява преминаването през ГКПП „Гюешево”"}
{"url": "http://www.focus-news.net/news/2018/01/31/2483334/delyan-dobrev-gerb-s-dokumenti-oborih-vsichki-lazhi-na-bsp-tehniyat-balon-po-temata-haskovo-se-spuka.html", "text": "С документи оборих всички лъжи на БСП. Техният балон по темата „Хасково” и „Делян Добрев” се спука.  Това заяви от парламентарната трибуна народният представител Делян Добрев, предаде репортер на Агенция „Фокус”. „Както аз показах документи и оборих всички факти и твърдения на опозицията, така бих искал да чуя и г-жа Елена Йончева да отговори на въпросите, които цяла седмица задавам към нея. Тя съдружник ли е към офшорна фирма? От тази офшорна фирма получила ли е 315 хил. лева капитал? Ако не може да отговори на тези въпроси, да си подаде оставката”, заяви Добрев от парламентарната трибуна.\r\nИван ЛАЗАРОВ", "date": "2018.01.31", "title": "Делян Добрев, ГЕРБ: С документи оборих всички лъжи на БСП, техният балон по темата \"Хасково\" се спука"}
{"url": "http://www.focus-news.net/news/2018/01/31/2483339/miro-tserar-sloveniya-nyama-da-prieme-predlozhenieto-za-novi-pregovori-za-granitsata-s-harvatiya.html", "text": "Любляна няма да приеме предложението на Загреб за провеждането на нови преговори за разрешаване на граничния спор в Пиранския залив. Това увери словенският министър-председател Миро Церар, съобщава скопското електронно издание „Локално“.\r\n„Бих казал, че Словения ще продължи да бъде последователна в изпълнението на решението на Арбитражния съд и няма да приеме нови преговори за границата“, подчерта Церар пред представители на чуждестранни дипломатически мисии в страната.\r\nСпоред него приемането на преговорите по граничния спор ще бъде „отклонение от европейското и международното право, и следователно - от интересите на Република Словения\".\r\nСловения може да бъде „като цяло доволна\" от сътрудничеството със съседите си, въпреки че отношенията с Хърватия се изостриха миналата година поради „различни възгледи по въпроса за неразрешения граничен спор“, подчерта Церар, като същевременно припомни, че Любляна остава ангажирана с решението на Арбитражния съд за граничната линия в Пиранския залив, въпреки че Загреб отказа да се съобрази с него. \r\n„Словения ще продължи да настоява изпълнението на арбитражното решение да бъде валидно и за двете страни, но ще използва правните средства за защита, ако Хърватия го пренебрегне“, категоричен бе Церар. Агенция „Фокус“ припомня:\r\nСловения и Хърватия имат спор за границата от 1991 г. насам. През 2009 г. двете страни се съгласиха на арбитраж, макар по-късно властите в Загреб да се отказаха от него. \r\nВ края на юли 2017 година Арбитражният съд в Хага реши в полза на Словения в спора ѝ за морската граница с Хърватия. Словения трябва да получи пряк достъп до международните води в северната част на Адриатическо море, използвайки коридор, пресичащ хърватските териториални води, бе решението на органа.\r\nТо бе приветствано от словенския министър-председател Миро Церар като \"историческо\". На свой ред хърватският премиер Андрей Пленкович заяви, че то „не е задължаващо по какъвто и да е начин“, и че Загреб няма намерение да се съобрази с него. Тереза Герова", "date": "2018.01.31", "title": "Миро Церар: Словения няма да приеме предложението за нови преговори за границата с Хърватия"}
{"url": "http://www.focus-news.net/news/2018/01/31/2483352/sport-dzheyms-hardan-postavi-poredniyat-rekord-v-nba.html", "text": "Джеймс Хардън, постави исторически рекорд на Назионалната баскетболна асоциация. Той стана първият в историята на Лигата баскетболист, вкарал 60 точки при „трипъл-дабъл.“ 28-годишният гард добави 11 асистенции и 10 борби за победата на Хюстън Рокетс със 114:107 над Орландо Меджик. За Рокетс това беше шеста победа в последните седем мача.\r\nХардън подобри и клубния рекорд на Хюстън за най-много точки в една среща. До момента върховото постижение от 57 точки беше притежание на Калвин Мърфи, през 1978 година.\r\nЦялата стартова петица на гостите от Орландо вкара по-малко точки от Джеймс Хардън.\r\nВенцислав ДРАГОМАНОВ", "date": "2018.01.31", "title": "Спорт: Джеймс Хардън постави поредният рекорд в НБА"}
{"url": "http://www.focus-news.net/news/2018/01/31/2483351/varna-obshtinskiyat-savet-shte-glasuva-byudzhetat-na-obshtinata-za-2018-godina.html", "text": "Бюджетът на Общината за 2018 година ще гласува Общинският съвет на днешното си заседание. Това съобщиха от пресцентъра на Общински съвет – Варна. Финансовата рамка е в размер на 393.7 млн. лева, като увеличението е със 123 млн. лева е спрямо предходната година. Основните приоритети и през тази година остават инфраструктурата и образованието. Създаването на възможности за целогодишен туризъм е другата голяма цел за администрацията. Сред темите, които съветниците ще обсъдят, е Синята зона. Предстои да бъдат гласувани промени в две общински наредби, свързани с предстоящото въвеждане на зоната на кратковременно паркиране. В дневния ред фигурира и Годишната програма за управление и разпореждане с имоти – общинска собственост през 2018 г. На обсъждане и гласуване ще бъде подложено също искането за отпускане на финансови средства за реализиране на проекта MTV Presents Varna Beach. Най-голямото музикално събитие на лятото в България ще се завърне в града и през 2018 г.\r\nДвадесет и шестото заседание на Общински съвет – Варна започна в 9.00 часа тази сутрин в зала „Пленарна”.", "date": "2018.01.31", "title": "Варна: Общинският съвет ще гласува бюджетът на Общината за 2018 година"}
{"url": "http://www.focus-news.net/news/2018/01/31/2483354/haskovo-v-topolovgrad-se-provede-otkrivashta-preskonferentsiya-po-proekt-za-ekoturizam.html", "text": "На 30 януари се проведе откриваща пресконференция за проект “Повишаване на привлекателността на общините Тополовград и Инедже като дестинации за екотуризъм”. Това съобщиха от пресцентъра на Общината. Проектът е съфинансиран от Европейския съюз чрез Програма Интеррег – ИПП за трансгранично сътрудничество България – Турция. Водещ партньор е Общинският исторически музей, а проектен – Община Инедже, Турция. Стойността му е 348 108. 28 евро, а срокът за изпълнение 20 месеца (21 март 2017 - 20 ноември 2018 г.).Ръководител на проекта, е Веселин Кълвачев – директор на музея. \r\nНа пресконференцията присъстваха представители на медии, общински служители, граждани, общински служители, гости от Инедже, водени от кмета на общината Сахабедин Вардар. Събитието уважи председателят на Общинския съвет – Тополовград Васил Сяров.\r\nКметът на турската община благодари за гостоприемството и изказа увереност, че двата екипа ще реализират успешно проекта, който ще е от полза и за двете общини. \r\nВеселин Кълвачев представи презентацията “Приказка за Плочест’’ - увлекателен разказ за историята на местността, която тополовградчани наричат “Корията”, позната като място за отдих от 200 години назад. Той поясни, че проектът е опит тази местност да се превърне отново в най-предпочитаното място за отдих, каквото е била преди години. Там ще се направят детски и спортни площадки, барбекюта и други необходими неща за спорт и развлечения сред природата.\r\nС реализирането на този проект се цели да се постигне по-добро използване на природното, културното и историческото наследство в трансграничния район, да се подобрят условията за отдих и туризъм, да се повиши атрактивността на двете общини. Дейностите на проекта включват: поставяне архитектурни елементи в местността “Плочест” и местността “Чамлъка” в турската община Инедже, организиране на “Училища сред природата” и доставка на техника и оборудване, заснемане на филм, издаване на туристически каталог “Сакар планина” и др. Очаква се двете местности да станат по-атрактивни и да се използват по-активно за спорт и отдих, за културни събития и празници сред природата. Нови знания за природното и културно наследство и биоразнообразието ще получат 60 учащи се. Те ще придобият умения за оцеляване сред природата и работа с модерна техническа апаратура за заснемане и ориентиране в планината.", "date": "2018.01.31", "title": "Хасково: В Тополовград се проведе откриваща пресконференция по проект за екотуризъм"}
{"url": "http://www.focus-news.net/news/2018/01/31/2483353/bolnitsite-nyama-da-kupuvat-lekarstva-za-redki-zabolyavaniya-s-obshtestveni-porachki-reshiha-deputatite-na-parvo-chetene.html", "text": "Народните представители приеха на първо четене промени в Закона за обществените поръчки, предаде репортер на Агенция „Фокус“. „За“ гласуваха 119 народни представители, един гласува „против“, а 21 се въздържаха. С промените от закона се изключва закупуването от болниците на лекарства за редки заболявания без алтернатива в страната. Това са лекарства, които не се разпространяват на българския пазар, но са разрешени за употреба в ЕС. Според вносителите от ГЕРБ провеждането на обществена поръчка за тези лекарства, дори във възможно най-кратки срокове, има отрицателно отражение върху лечението на пациентите.\r\nБиляна ИВАНОВА", "date": "2018.01.31", "title": "Болниците няма да купуват лекарства за редки заболявания с обществени поръчки, решиха депутатите на първо четене"}
{"url": "http://www.focus-news.net/news/2018/01/31/2483355/blagoevgrad-obshtina-bansko-obyavyava-konkurs-za-izrabotka-na-traditsionni-unikalni-i-nestandartni-martenitsi-pod-nadslov-neka-zaedno-posreshtnem-baba-marta.html", "text": "Общината обявява конкурс за изработка на традиционни, уникални и нестандартни мартенички под надслов “ Нека заедно посрещнем Баба Марта“. Това съобщиха от пресцентъра на Община Банско. С конкурса се цели повишаване на интереса сред децата към българските традиции и обичаи, както и приучаването им към работа в екип. Участници в конкурса могат да бъдат всички деца, възпитаници на детски градини и училища на територията на Община Банско, на възраст от 6 до 18 години. Участниците ще бъдат оценявани в четири възрастови групи: I–ва група – ДГ, ПГ; II-ра група – I – IV клас; III-та група – V – VIII клас, VIII – XII клас. Участието може да бъде самостоятелно и групово. Задължителни изисквания към творбите са мартениците да бъдат аранжирани на картонено табло; надписани с трите имена на индивидуалният участник или наименование на групата (класа, училището, ДГ и т.н.); техника по избор на участника; максимален брои творби за представяне на всеки участник – 3 броя. Период за представяне на творбите е от 1 февруари 2018 г. до 21 февруари 2018 г. (включително). Награждаването ще се състои на 1 март от 11.00 часа на площад „Н. Вапцаров“. Всички творби ще участват в изложба на открито под надслов “Да окичим пътеката на Баба Марта“, а наградените творби ще бъдат отличени с грамоти.", "date": "2018.01.31", "title": "Благоевград: Община Банско обявява конкурс за изработка на традиционни, уникални и нестандартни мартеници под надслов “ Нека заедно посрещнем Баба Марта“"}
{"url": "http://www.focus-news.net/news/2018/01/31/2483357/sliven-kmetat-stefan-radev-prizova-grazhdanite-za-aktivno-uchastie-v-rabotnata-grupa-za-obrazovanieto-v-obshtinata.html", "text": "Кметът Стефан Радев заяви пред Радио „Фокус“ – Сливен, че ако проектът за разширяване на Начално училище „Васил Левски“ бъде реализиран, няма проблем учебното заведение да запази своята самостоятелност, но Общината не разполага с финансов ресурс, за да подпомогне строителството.  Сливането на началното училище с Основно училище „Д-р Иван Селимински“ е част от плана за оптимизация на училищната мрежа в Сливен. Родителите и Общественият съвет при училището възнамеряват чрез дарения да разширят сградния фонд на учебното заведение, за да осигурят изграждането на недостигащите три класни стаи. За целта е създадена дарителска сметка за набиране на средства.\r\n„Анализът и предложението са изготвени от експертите на общината. Аз се радвам, че има такава широка обществена дискусия, защото това е въпрос, който стои от много години пред обществеността на Сливен. Радвам се, че е сформирана работна група. Използвам случая да призова за активно участие в нея и на всички директори на училищата, на представители на всички институции, които имат отношение към образованието - и синдикати, и сдружения, и родителски организации“. Това заяви кметът Стефан Радев. Той изрази надежда, че ще има и задълбочено обсъждане на целия анализ на училищната мрежа и предложения от работната група. „Аз като кмет ще се съобразя с предложенията на работната група, с това което обществеността на Сливен вижда като бъдеще на нашата образователна система“, заяви още кметът и подчерта, че приоритетът е децата на Сливен да учат на една смяна. По думите му това трябва да е дългосрочна цел, която да стои като № 1 за развитието на образователната система на град Сливен. На въпрос дали професионалното образование е приоритет, кметът отговори „Личното ми разбиране е, че децата трябва да учат там, където сами са си избрали. Професионалното образование е много важно за предприемачите. Но за да отидат децата в тези училища, те трябва да станат атрактивни. Децата трябва да имат право на избор - да имаме и профилирани, и професионални гимназии, и средни училища и децата с помощта на родителите си да направят своя избор къде да учат“, каза още кметът Стефан Радев.", "date": "2018.01.31", "title": "Сливен: Кметът Стефан Радев призова гражданите за активно участие в работната група за образованието в общината"}
{"url": "http://www.focus-news.net/news/2018/01/31/2483335/kyustendil-protest-na-nadzirateli-i-sluzhiteli-na-sadebna-ohrana-shte-protestirat-pred-sadebnata-palata-v-grada.html", "text": "Протест на надзиратели и служители на съдебна охрана ще протестират пред Съдебната палата в Кюстендил. Това каза пред Радио „Фокус” – Кюстендил Георги Стоянов, член на Управителния съвет на Синдиката на служителите на затворите в България и член на синдикалната организация в Бобов дол. Протестът е насрочен след 17.00 часа пред сградата на съда в Кюстендил. Искането е за достойни трудови възнаграждения и по-добри условия на труд. „Нашите очаквания са за изравняване на трудовите възнаграждения и на социалните придобивки с тези на служителите на МВР, както и увеличаване на щатните бройки”, Георги Стоянов. По думите му синдикалната организация е в готовност за национален протест през месец февруари.\r\nВенцеслав ИЛЧЕВ", "date": "2018.01.31", "title": "Кюстендил: Протест на надзиратели и служители на съдебна охрана ще протестират пред Съдебната палата в града"}
{"url": "http://www.focus-news.net/news/2018/01/31/2483360/skopje24-makedoniya-gartsiya-e-na-treto-myasto-v-evropa-po-broy-pritezhavani-tankove.html", "text": "Електронната медия Skopje24 публикува интерактивна карта, от която става ясно кои са държавите в Европа с най-голям брой танкове във въоръженията си.\r\nОт картата става ясно, че на първо място по брой танкове е Руската федерация, която притежава 15 325 от бойните машини. Втора е Турция, която може да се похвали с 2537 танка. На трето място се нарежда Гърция с 1345 танка, следвана от Великобритания (227 танка) и Германия, която разполага с 250 танка. Шеста е Испания с 434 танка.\r\nСред държавите на Балканския полуостров е интересно да се отбележи, че след Турция и Гърция се нарежда Сърбия с 225 танка. За България са приведени данни за 108 танка. Хърватия има 77 танка, Словения – 58. За Албания и Босна и Херцеговина няма приведени данни.\r\nПрави впечатление, че някои от страните в Европа не разполагат изобщо с танкове. .Тереза Герова", "date": "2018.01.31", "title": "Skopje24 (Македония): Гърция е на трето място в Европа по брой притежавани танкове"}
{"url": "http://www.focus-news.net/news/2018/01/31/2483350/kyustendil-pri-zasilen-meditsinski-filtar-rabotyat-detskite-gradini-v-grada.html", "text": "При засилен медицински филтър работят детските градини в Кюстендил. Това съобщи за Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” в Община Кюстендил. Въпреки че на територията на областта е обявена грипна епидемия, а учениците са в грипна ваканция, всички обединени детски заведения в града работят. „Предприели сме всички мерки във връзка с грипната обстановка. Има засилен медицински филтър, преглеждат се всички постъпващи деца, следи се и за тяхното здравословно състояние през деня”, каза Нели Петкова. В детските градини са засилени и хигиенните дейности.\r\nВенцеслав ИЛЧЕВ", "date": "2018.01.31", "title": "Кюстендил: При засилен медицински филтър работят детските градини в града"}
{"url": "http://www.focus-news.net/news/2018/01/31/2483361/pregled-na-osnovnite-temi-vav-varnenskiya-pechat.html", "text": "„35 млади семейства се сдобиха с детегледачи“ е заглавие от първа страница в днешния брой на варненския вестник „Черно море“. Към момента 35 родители от област Варна, подали заявление за участие в схема „Родители в заетост, са избрали вече своите помощници в отглеждането на децата си. Това съобщиха от Регионалната служба по заетостта. Всички подадени заявления на родители са разгледани и са изпратени уведомителни писма за резултатите от извършената оценка. „Прочистват деретата и шахтите от вредни гризачи“ е друго заглавие в броя. В броя се посочва още, че според експерт „Младост“ е най-рисков район за кърлежи, а „Одесос“ – за мишки. „24 училища във Варна са назначили ресурсен учител“ е друга тема в броя. 24 училища и детски градини във Варна осигуряват самостоятелно ресурсно подпомагане на децата и учениците в техните образователни институции. Това означава, че са назначили специалисти – в това число ресурсни учители, психолози, педагогически съветници и логопеди, съобщи в студиото на сутрешния блок на телевизия „Черно море“ – „Утро в нашия град“, с водещ Магдалена Петрова, Елисавета Савова, гл. експерт „Приобщаващо образование“ в община Варна. Тази мярка е във връзка с предвидената в закона възможност училищата и детските градини да инициират разнообразни мерки за подкрепа на личностното развитие. “Смоуки” ще пеят българска песен на концерта си във Варна“, информира още изданието.", "date": "2018.01.31", "title": "Преглед на основните теми във варненския печат"}
{"url": "http://www.focus-news.net/news/2018/01/31/2483348/varna-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на Варненска област, предаде репортер на Радио „Фокус“ – Варна. Времето е ясно, видимостта е добра. Трафикът по направленията за София, Добрич и Бургас се осъществява без нови ограничения. Все още по пътя Кранево - Варна при км 83+100 е ограничено движението на моторни превозни средства над 10 тона заради свлачище. Обходът е през участъка Кичево - Оброчище.\r\nДвижението във Варна е натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“, ремонти се извършват и на територията на район „Аспарухово\".\r\nМарияна ВАЛЕНТИНОВА", "date": "2018.01.31", "title": "Варна: Сухи са пътните настилки на територията на областта"}
{"url": "http://www.focus-news.net/news/2018/01/31/2483356/mon-poradi-obyavena-gripna-epidemiya-v-873-uchilishta-v-stranata-dnes-nyama-da-ima-uchebni-zanyatiya.html", "text": "Поради обявена грипна епидемия в 873 училища в страната днес няма да има учебни занятия, съобщиха от пресцентъра на Министерството на образованието и науката (МОН) . За 138 училища в област Бургас грипната ваканция продължава до 2 февруари включително. В София - град  276 училища  също няма да учат до 2 февруари. 40 училища в област Сливен и 71 училища в област Русе са в грипна ваканция. В област Варна всичките 122 училища няма да учат до 2 февруари. В 13 училища в област Габрово и в 61 училища в област Монтана има грипна ваканция. Обявена е грипна ваканция за 60 училища в област Хасково и за 44 училища в област Ямбол. В област Кюстендил 41 училища няма да учат от днес до 2 февруари. В 4 училища няма да се учи днес в област Враца. Това са НУ „П. Р. Славейков“- Роман, ПГО „Елисавета Багряна“ – Бяла Слатина, ПЕГ „Йоан Екзарх“ – Враца, и СУ „Христо Ботев“ – Оряхово. В ОУ „Иван Вазов“ – с. Мусачево, Софийска област, ОУ „Св. Св. Кирил и Методий“ – с. Ставерци, област Плевен, и ОУ „Васил Левски“ – с. Бойница, област Видин, днес също няма да има занятия. От 3 до 6 февруари включително учениците в цялата страна са в междусрочна ваканция.", "date": "2018.01.31", "title": "МОН: Поради обявена грипна епидемия в 873 училища в страната днес няма да има учебни занятия"}
{"url": "http://www.focus-news.net/news/2018/01/31/2483364/sliven-4-000-kasa-tsigari-bez-banderol-sa-izzeti-pri-proverka-na-chasten-imot-v-grada.html", "text": "4 000 къса цигари без бандерол са иззети при проверка на частен имот в града. Това съобщиха от ОДМВР - Сливен. Проверката е извършена в рамките на операция на полицията в Сливен. Акцията е проведена на 30 януари с цел противодействие на нерегламентираната търговия с тютюневи изделия на територията на ОДМВР - Сливен. В хода на операцията на път ІІ-53 (Сливен - Ямбол) служители на сектор „Противодействие на икономическата престъпност“ спират лек автомобил „Опел Астра“. В автомобила е установена 41-годишна жена с инициали Б. М. от град Сливен. При проверката полицейските служители са намерили и иззели 80 килограма небандиран тютюн. При последвалите процесуално-следствени действия в дома на жената са иззети 4 000 къса цигари без акцизен бандерол и 10 килограма ситно нарязан небрандиран тютюн. По случая в РУ - Сливен са задържани Б.М. и съпругът ѝ - 41-годишният М.М., криминално проявен за същото деяние. Образувано е досъдебно производство.", "date": "2018.01.31", "title": "Сливен: 4 000 къса цигари без бандерол са иззети при проверка на частен имот в града"}
{"url": "http://www.focus-news.net/news/2018/01/31/2483345/burgas-sluzhitelite-na-burgaskiya-zatvor-shte-protestirat-pred-sadebnata-palata-s-iskane-za-uvelichenie-na-zaplatite-s-20-i-razkrivaneto-na-novi-rabotni-mesta.html", "text": "Служителите на Бургаския затвор ще протестират. Това съобщи за Радио „Фокус“ - Бургас Валентин Мартинов, член на УС на Синдиката на служителите на затворите в България. Сборният пункт е пред Съдебната палата в града в 17.00 часа. Те ще протестират под формата на общо събрание на открито. Исканията са увеличение на заплатите с 20% и разкриването на нови работни места.„Фокус“ припомня, че първият протест в Бургас беше на 29 януари пред затвора, когато беше професионалният им празник. Те символично се почерпиха с локум.\r\nМария РУСЕВА", "date": "2018.01.31", "title": "Бургас: Служителите на Бургаския затвор ще протестират пред Съдебната палата с искане за увеличение на заплатите с 20% и разкриването на нови работни места"}
{"url": "http://www.focus-news.net/news/2018/01/31/2483366/parlamentat-osvobodi-ot-granichni-proverki-lichniya-sastav-na-sayuznicheskite-i-chuzhdite-vaorazheni-pri-vlizane-i-napuskane-na-balgariya.html", "text": "Личният състав на съюзническите или чуждите въоръжени сили и цивилният компонент при влизане във и при напускане на Република България се освобождават от гранични проверки в информационните фондове на Министерството на вътрешните работи, от такси, визови процедури и от процедурите по регистрация и контрол на чужденците. Това предвиждат гласуваните на второ четене в парламента промени в Закона за преминаването през и пребиваването на територията на Република България на съюзнически и на чужди въоръжени сили, предаде репортер на Агенция „Фокус”. В мотивите си вносителите от Министерски съвет посочват, че промените осигуряват изпълнението на поетите в рамките на НАТО задължения като страна домакин на структури на Алианса.\r\nИван ЛАЗАРОВ", "date": "2018.01.31", "title": "Парламентът освободи от гранични проверки личния състав на съюзническите и чуждите въоръжени при влизане и напускане на България"}
{"url": "http://www.focus-news.net/news/2018/01/31/2483367/ministar-krasen-kralev-i-kolegata-mu-ot-obedinenite-arabski-emirstva-shamma-bint-suheyl-faris-al-mazruy-obsadiha-badeshto-satrudnichestvo.html", "text": "Министърът на младежта и спорта Красен Кралев проведе работна среща с министъра на младежта на Обединените Арабски Емирства (ОАЕ) Шамма бинт Сухейл Фарис Ал-Мазруй. Това съобщиха от пресцентъра на Министерството на младежта и спорта. Министър Ал-Мазруй е най-младият министър в света, назначена само на 22 години. Участие в разговора взе и постоянният представител на България към ООН посланик Георги Панайотов, както и Ася Панджарова и Ралица Диканска - български младежки делегати към ООН (2017-2018). Двамата министри обсъдиха политиките на България и ОАЕ в сферата на младежките политики като споделиха добри практики, насочени към младежкото включване и развитие на умения и талант. Министър Кралев подчерта, че младежкото развитие е приоритет на българското правителство. Той разясни целите на бъдещата Европейска стратегия за младежта и заяви, че демографските предизвикателства и изтичането на мозъци са водещи теми в сектор “Младеж” в рамките на Българското председателство на Съвета на ЕС. Красен Кралев и Шамма бинт Сухейл Фарис Ал-Мазруй се ангажираха с формализиране на партньорството между двете държави в младежкия сектор, както и с провеждането на съвместни инициативи.\r\nБългарският министър приветства приобщаването на млади хора в политическите процеси, какъвто пример е и министър Ал-Мазруй. Красен Кралев сподели, че това е политика и на българското правителство като има многобройни примери за млади и способни хора на изключително отговорни позиции – както в Министерство на младежта и спорта, така и в изпълнителната, местната, законодателната власт и в Европарламента.\r\nМинистър Кралев проведе работна среща и с министъра на младежта на Унгария Каталин Новак, която изрази подкрепа за приоритетите на Българското председателство на Съвета на ЕС в сектор “Младеж”. Министър Новак също приветства факта, че се поставя приоритетно темата за демографските предизвикателства в рамките на ЕС и изрази готовност за сътрудничество и подкрепа между София и Будапеща.\r\nВ рамките на работното си посещение в ООН българският министър на младежта и спорта разговаря също с министъра на младежта на Кот-Дивоар Сиди Тур. Министър Тур изрази желание за обмяна на добри практики в младежката сфера с цел създаване на закон и стратегия за младежта в Кот-Дивоар, която да бъде базирна на добрата българска нормативна уредба в сектора.", "date": "2018.01.31", "title": "Министър Красен Кралев и колегата му от Обединените Арабски емирства Шамма бинт Сухейл Фарис Ал-Мазруй обсъдиха бъдещо сътрудничество"}
{"url": "http://www.focus-news.net/news/2018/01/31/2483368/blagoevgrad-tovaren-avtomobil-e-blasnal-9-godishno-dete-v-sandanski.html", "text": "Товарен автомобил е блъснал 9-годишно дете в Сандански. Това съобщиха от пресцентъра на ОДМВР - Благоевград. Инцидентът е станал на 30 януари около 18.00 часа в Сандански. 44-годишен водач товарен автомобил, движейки се по ул. “Малешевска“, блъска изскочило на пътното платно 9-годишно момиче от Сандански. В резултат на инцидента с охлузна рана в областта на лявата китка е пострадало детето, което след оказана медицинска помощ е освободено за домашно лечение. Пробата за наличие на алкохол в кръвта на водача на автомобила е отрицателна.", "date": "2018.01.31", "title": "Благоевград: Товарен автомобил е блъснал 9-годишно дете в Сандански"}
{"url": "http://www.focus-news.net/news/2018/01/31/2483365/iha-izstrelyana-ot-afrin-raketa-porazi-kashta-na-turska-teritoriya-edin-zaginal-i-edin-ranen.html", "text": "Две ракети, изстреляни от района на Африн, намиращ се под контрола на Отрядите за народна самозащита (ОНС) на сирийските кюрди, паднаха на турска територия в околия Рейханлъ на провинция Килис, предаде информационната агенция Ихляс хабер ажансъ (ИХА). Едната ракета е поразила къща. Загинала е девойка на 17 години, има е иден ранен. Вчера срещу Рейханлъ и Килис също бяха изстреляни много ракети, но нямаше жертви, посочва още ИХА.. Георги Димов", "date": "2018.01.31", "title": "ИХА: Изстреляна от Африн ракета порази къща на турска територия: един загинал и един ранен"}
{"url": "http://www.focus-news.net/news/2018/01/31/2483371/stara-zagora-40-godishen-mazh-poluchi-prisada-ot-5-godini-zatvor-za-prichinena-smart-po-nepredpazlivost-pri-katastrofa.html", "text": "40-годишен мъж получи присъда от 5 години затвор за причинена смърт по непредпазливост при катастрофа. Това съобщиха от пресцентъра на Апелативна прокуратура - Пловдив. По внесен от Окръжна прокуратура - Стара Загора обвинителен акт съдът постанови присъда, с която Ганчо Б., на 40 г., е признат за виновен за това, че при управление на моторно превозно средство е нарушил правилата за движение по пътищата и е причинил по непредпазливост смърт на едно лице. Наказанието, наложено на Ганчо Б., е „лишаване от свобода“ за срок от 5 години, което да изтърпи при първоначален “строг” режим. Ганчо Б. е бил предаден на съд за това, че на 30 октомври 2015 г. в землището на Стара Загора, по път І-5, управлявал моторно превозно средство – лек автомобил, марка „БМВ“, без да има необходимата правоспособност и нарушил правилата за движение по пътищата, като не контролирал непрекъснато, управляваното от него моторно превозно средство и при възникнала опасност на пътя не намалил скоростта, не спрял и причинил по непредпазливост смъртта на 73-годишния Г. Г.", "date": "2018.01.31", "title": "Стара Загора: 40-годишен мъж получи присъда от 5 години затвор за причинена смърт по непредпазливост при катастрофа"}
{"url": "http://www.focus-news.net/news/2018/01/31/2483372/kmetat-na-burgas-dimitar-nikolov-izkazva-saboleznovaniya-po-povod-smartta-na-prof-ivan-karayotov.html", "text": "На 77-годишна възраст почина почетният гражданин на Бургас проф. Иван Карайотов. По този тъжен повод кметът Димитър Николов изказа съболезнования към неговите роднини, колеги и многобройни приятели, съобщиха от пресцентъра на Община Бургас. \"Угасна един от най-големите бургаски умове. Напусна ни човекът, който знаеше най-много за миналото на нашия град. Професор Карайотов от години имаше здравословни проблеми, но със силата на волята си издържа до момента, в който доказателствата, че Бургас е древен и значим, а не обикновено рибарско селище, вече са неоспорими и приети от научната общност. Десетилетия наред той работи за тази кауза и популяризирането й като археолог и преподавател. Затова безспорно заслужава нашата най-дълбока почит! Скърбя за голямата загуба, но винаги ще помня уроците, научени от професор Карайотов и вярвам, че неговите следовници ще продължат значимото му дело. В науката и обществения живот на нашия град той остави дълбока диря и ярък спомен. Вечна му памет!\", заявява Димитър Николов. \r\nПоклонението пред проф. Иван Карайотов ще е четвъртък, от 12.00 часа, в Обредния дом на Траурен парк - Бургас.", "date": "2018.01.31", "title": "Кметът на Бургас Димитър Николов изказва съболезнования по повод смъртта на проф. Иван Карайотов"}
{"url": "http://www.focus-news.net/news/2018/01/31/2483373/blagoevgrad-76-godishna-zhena-e-zaginala-pri-pozhar-v-selo-vranya.html", "text": "76-годишна жена е загинала при пожар в село Враня. Това съобщиха от ОДМВР - Благоевград. На 30 януари около 16.18 часа е получен сигналът за пожар в стърнище в землището на село Враня, община Сандански. Погасен е от екип на РСПБЗН - Сандански. Причина за пожара е неправилно боравене с открит огън.", "date": "2018.01.31", "title": "Благоевград: 76-годишна жена е загинала при пожар в село Враня"}
{"url": "http://www.focus-news.net/news/2018/01/31/2483376/das-rhenische-post-sled-skandal-pri-poslednata-sreshta-germanskiyat-vanshen-ministar-predpriema-nov-opit-za-razgovor-s-benyamin-netanyahu.html", "text": "В ранните часове на сряда, 31 януари, министърът на външните работи на ФРГ Зигмар Габриел пристигна на посещение в Израел, където ще бъде приет от министър-председателя Бенямин Нетаняху за среща в официалната му резиденция, съобщава германският вестник Das Rhenische Post, като не пропуска да отбележи, че последната среща между двамата завърши с грандиозен скандал.\r\nОфициалният повод за визитата е участие в конференция на Националния институт за сигурност в Тел Авив, където в следобедните часове на деня Габриел ще изнесе реч, посветена на текущите предизвикателства, пред които са изправени Европа и Близкия Изток. След това в програмата на посещението на германския външен министър е включена среща с палестинския президент Махмуд Абас в Рамала. Освен това Габриел се срещна с израелския опозиционен лидер Исак Херцог сутринта.\r\nСрещата между Габриел и Нетаняху е особено важно, тъй като последният опит за такава в Израел приключи със скандал. Израелският премиер отказа да разговаря с първия дипломат на Берлин заради срещата, която Габриел проведе с критични неправителствени организации. Тереза Герова", "date": "2018.01.31", "title": "Das Rhenische Post: След скандал при последната среща – германският външен министър предприема нов опит за разговор с Бенямин Нетаняху"}
{"url": "http://www.focus-news.net/news/2018/01/31/2483377/plovdiv-zhitelite-na-tri-sela-ot-oblast-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии. Това съобщиха за Радио „Фокус“ – Пловдив от водоснабдителното дружество, обслужващо областта. Без вода до отстраняване на повредите са населените места Розино и Черноземен. До 16.30 часа днес ще е частично нарушено водоподаването и в село Червен.\r\nЕкипите отстраняват възникнали аварии също в градовете Асеновград и Пловдив. До 16.30 часа днес ще е нарушено водоподаването в кв. „Св. Георги“ и в района на ул. „Речна“ в Асеновград. Без вода днес са също живущите в кв. „Прослав“ и в района на ул. „Братя Търневи“ в град Пловдив.\r\nТони МИХАЙЛОВ", "date": "2018.01.31", "title": "Пловдив: Жителите на три села от област са с нарушено водоподаване заради аварии"}
{"url": "http://www.focus-news.net/news/2018/01/31/2483363/dha-operatsiya-za-zalavyane-na-gyulenisti-v-28-turski-provintsii-16-zadarzhani-izdirvat-se-drugi-44-zapodozreni.html", "text": "По указания на Главната републиканска прокуратура в Истанбул екипи на Отдела за борба с организираната престъпност проведоха едновременни операции в 28 различни провинции по задържане общо на 60 лица, заподозрени като „гюленисти”, предаде информационната агенция Догу хабер ажансъ (ДХА). Извършени за обиски и изземване на 60 адреси. Задържани са 16 лица. Продължава издирването на останалите 44 заподозрени на територията на цялата страна, посочва още ДХА. Георги Димов", "date": "2018.01.31", "title": "ДХА: Операция за залавяне на „гюленисти” в 28 турски провинции: 16 задържани, издирват се други 44 заподозрени"}
{"url": "http://www.focus-news.net/news/2018/01/31/2483379/montana-ognestrelno-orazhie-e-izzeto-ot-dve-kriminalno-proyaveni-litsa-pri-spetsializirana-politseyska-operatsiya-na-teritoriyata-na-oblastta.html", "text": "Огнестрелно оръжие е иззето от две криминално проявени лица при специализирана полицейска операция на територията на областта. Това съобщиха от ОДМВР – Монтана. На 30 януари след сигнал за лице, притежаващо незаконно придобито огнестрелно оръжие, е сформирана оперативна група от служители на РУ - Вършец, които са извършили претърсване в частен дом в с. Долно Озирово, собственост и обитаван от криминално проявен с инициали Г.Д. (на 65 г.). В хода на извършеното действие по разследване в къщата е открита и иззета гладкоцевна пушка „Помпа“, кал. 12, марка „Валтро“, за която Г.Д. не представя необходимото разрешение. По случая е образувано досъдебно производство. Същият ден отново  след сигнал за държане на оръжие и боеприпаси без надлежно разрешително е извършено претърсване в частен дом в град Бойчиновци, собственост на лице с инициали Г.М. (на 56 г.). От едноетажна постройка в двора на имота, пригодена като лятна кухня и обитавана от криминално проявения и осъждан С.Б. (на 52 г.), са открити и иззети въздушна пушка, преправена на флоберка – за ловни патрони с един патрон от калибър 5,6 мм, зареден в цевта ѝ, както и боеприпаси – 32 ловни патрони 5,6-и калибър. По случая е образувано досъдебно производство.", "date": "2018.01.31", "title": "Монтана: Огнестрелно оръжие е иззето от две криминално проявени лица при специализирана полицейска операция на територията на областта"}
{"url": "http://www.focus-news.net/news/2018/01/31/2483362/pg-na-bsp-za-balgariya-ne-otteglya-iskaneto-za-referenduma-za-istanbulskata-konventsiya-no-redaktira-vaprosa.html", "text": "ПГ на \"БСП за България\" не оттегля искането за референдума за Истанбулската конвенция, а само редактира въпроса. Това съобщиха от пресцентъра на партията във връзка с появилата се в някои медии информация, че оттеглят референдума. От БСП уточняват, че се предлага преформулиране на въпроса от: \"Подкрепяте ли НС на Република България да ратифицира Конвенцията на Съвета на Европа за превенция и борба с насилието над жени и домашното насилие?\" на \"Против ли сте НС на Република България да ратифицира така наречената Истанбулска конвенция от 11.05.2011г?\"", "date": "2018.01.31", "title": "ПГ на \"БСП за България\" не оттегля искането за референдума за Истанбулската конвенция, но редактира въпроса"}
{"url": "http://www.focus-news.net/news/2018/01/31/2483374/varna-predprieti-sa-profilaktichni-i-protivoepidemichni-merki-vav-vrazka-s-obyavenata-gripna-epidemiya-v-oblastta.html", "text": "198.69 на 10 000 души е заболеваемостта от остри респираторни инфекции и грип във Варна през последната седмица – четвъртата седмица на 2018 година. Това съобщиха за Радио „Фокус“ – Варна от Регионалната здравна инспекция. Във връзка с рязкото увеличаване на заболяемостта на 30 януари е проведено заседание на Областната оперативна комисия за ръководство, координация и контрол в борбата с грип и острите респираторни заболявания и със Заповед №57 на територията на област Варна – общини Аксаково, Белослав, Провадия, Вълчи дол, Ветрино, Долни Чифлик, Бяла, Суворово, Аврен, Дългопол, Девня, е обявена грипна епидемия. Грипна епидемия на територията на община Варна е в сила от 30 януари. По време на заседанието са взети решения за профилактични и противоепидемични мерки, сред които адекватно разпределение и насочване на материалните и кадрови ресурси и готовност на лечебните заведения за посрещане на по-голям брой заболели от грип и остри респираторни заболявания, както и да се прецени необходимостта от допълнителни легла при увеличаване приема на болни с усложнения. Лечебните заведения да имат готовност да въведат допълнителни мерки за ограничаване на разпространението на остри респираторни инфекции и грип. При възможност и при рязко увеличаване броя на заболелите да се определи кабинет или кабинети за обслужване само на този вид пациенти. Прекратен е плановият прием в лечебните заведения на територията на област Варна за периода 31 януари до 6 февруари, включително, както и свижданията с лежащо болни пациенти в лечебните заведения. за същия период е прекратена работата на детските и женски консултации, както и на профилактичните имунизации и реимунизации на територията на област Варна. Сред мерките са провеждане на сутрешен медицински филтър за недопускане на заболели деца в детските заведения, спазване на строг противоепидемичен режим, както и да не се допуска събиране на групи и провеждане на общи мероприятия в детските заведения. за периода от днес до 6 февруари, включително, да не се допуска провеждане на мероприятия с масов характер на територията на Варненска област. За този период са прекратени и учебните занятия в училищата. Следващото заседание на Областната оперативна комисия ще се проведе на 6 февруари от 11.00 часа в Регионалната здравна инспекция във Варна.\r\nМарияна ВАЛЕНТИНОВА", "date": "2018.01.31", "title": "Варна: Предприети са профилактични и противоепидемични мерки във връзка с обявената грипна епидемия в областта"}
{"url": "http://www.focus-news.net/news/2018/01/31/2483380/plovdiv-praznitsite-na-vinoto-v-asenovgrad-prodalzhavat-s-shestvie-na-vinoproizvoditelite-i-yunashki-tigan.html", "text": "Празниците на виното в Асеновград продължават с шествие на винопроизводителите и „Юнашки тиган“. Това съобщи за Радио „Фокус“ – Пловдив Даниела Костова от отдел „Култура“ в Общината. По думите ѝ днес е кулминацията на четиридневните Празници на виното. „По традиция празникът започва пред единствения паметник на винар в България – това е паметника на нашия майстор на „станимашката малага“ Аристи Чорбаджака. В 12.00 часа от паметника ще тръгне шествие на винопроизводителите и на финалистите в конкурса за най-добро домашно вино. То минава през църквата „Св. Богородица Благовещение – Рибната“, където от чешмата вместо вода потича вино, и стига до централния площад. Там Община Асеновград е подготвила наистина много богата програма“, каза Костова. Тя добави, че водещ ще бъде актьорът Ненчо Балабанов, а за доброто настроение на присъстващите ще се погрижат орк. „Колорит“ и танцова формация „Етноритъм“.\r\n„Най-голямата и вкусна изненада ще поднесе майстор Ангел Ангелов със своя „Юнашки тиган“. Той е най-големият тиган в България, тежи 78 кг, направен е от неръждаема стомана, а диаметърът му е метър и половина. В този тиган се подготвят до 1500 порции. Тази година, специално за Асеновград, ще бъдат подготвени четири вида суджук с масло и праз. Другото интересно нещо, което са ни подготвили от екипа на „Юнашки тиган“ са питките с квас. Ще има щандове с вкусотии от селата Бачково, Конуш и Леново, а нашите гости от побратимения сръбски град Димитровград отново ще присъстват, за да ни покажат техните деликатеси“, посочи главният експерт в отдел „Култура“ на Община Асеновград.\r\nПразничната програма днес продължава в 14.00 с действително тържественото награждаване на победителите в 26-тия конкурс за най-добро домашно вино и в кулинарния конкурс за най-вкусни станимашки сармички. Лично кметът ще връчи наградите на победителите.\r\n„Програмата утре, 1 февруари – Денят на лозарите и винарите, продължава в местността „Св. Трифон“ с традиционни пехливански борби и веселие“, каза още Даниела Костова.\r\nТони МИХАЙЛОВ", "date": "2018.01.31", "title": "Пловдив: Празниците на виното в Асеновград продължават с шествие на винопроизводителите и „Юнашки тиган“"}
{"url": "http://www.focus-news.net/news/2018/01/31/2483381/komisarite-elzhbeta-benkovska-i-karlosh-moedash-shte-uchastvat-v-neformalniya-savet-po-konkurentosposobnost-v-sofiya-na-1-i-2-fevruari.html", "text": "На 1 и 2 февруари европейските комисари Елжбета Бенковска и Карлош Моедаш ще участват в неформален съвет по конкурентоспособност, с участието на министрите на държавите членки, отговарящи за ресорите \"Индустрия\" и \"Научни изследвания\" в София. Това съобщиха от пресцентъра на Представителство на ЕК в България. На 1 февруари комисар Бенковска ще се присъедини неформалното заседание в частта \"Индустрия\", на което ще се обсъжда темата за бъдещето на Европейската индустриална политика, в т.ч. ключовите фактори, които ще оформят индустрията до 2030 на глобално и на европейско ниво, и какви трябва да бъдат общите цели и ключови приоритети за новата индустриална стратегия, за да бъде европейската индустрия конкурентна в съвременните условия. След срещата е насрочена пресконференция около 16.00 часа, която ще се предава на живо по сателитния канал Ebs+. \r\nНа 2 февруари комисар Моедаш ще дискутира бъдещето на научните изследвания и иновациите в Европа с фокус върху инвестициите в човешкия капитал и възможностите за стимулиране на генерирането на иновации. Предвидена е пресконференция след заседанието около 15.00 часа.", "date": "2018.01.31", "title": "Комисарите Елжбета Бенковска и Карлош Моедаш ще участват в неформалния съвет по конкурентоспособност в София на 1 и 2 февруари"}
{"url": "http://www.focus-news.net/news/2018/01/31/2483383/sport-federer-namekna-che-mozhe-da-propusne-sezona-na-cherveni-kortove-i-tazi-godina.html", "text": "Носителят на рекордните 20 титли от Големия шлем Роджър Федерер намекна, че може да пропусне сезона на червени кортове през април и май.\r\n\"Още нищо не съм решил за сезона на клей, а това е важно. Може би ще си взема почивка\", коментира Маестрото пред \"Ройтерс\". \r\nШвейцарецът не игра на червено и през 2017 година. Той добави, че са му предложили \"уайлд кард\" за турнира в Дубай, който започва на 19 февруари и където ще играе и Григор Димитров.\r\n\"В диалог съм с организаторите. Преди началото на Откритото първенство на Австралия ги помолих да им отговоря през февруари, за да мога да преценя своето състояние\", каза още Федерер.", "date": "2018.01.31", "title": "Спорт: Федерер намекна, че може да пропусне сезона на червени кортове и тази година"}
{"url": "http://www.focus-news.net/news/2018/01/31/2483378/dha-turskata-opozitsiya-predupredi-pravitelstvoto-po-vaprosa-za-svobodnata-siriyska-armiya.html", "text": "Основната опозиционна Народно-републиканска партия (НРП) отправи предупреждение към правителството по отношение на „предоверяването” към Свободната сирийска армия (ССА), предаде информационната агенция Догу хабер ажансъ (ДХА). „Как може да се доверите на ССА? ССА е подкрепена от американците. Ходят в САЩ и тайно преговарят с тях. Срещат се и с представители  на Катар, на Саудитска арабия; на този и на онзи. Как можа да им се доверите; как става тази работа? Каква е тази национална сигурност? Няма ли утре да кажете, че сте били подведени? … Това е един исторически разговор. Казваме ви да внимавате със ССА; утре да не се чудите какво да правите!”, посочва зам. генералният председател на НРП, цитиран от ДХА. Георги Димов", "date": "2018.01.31", "title": "ДХА: Турската опозиция предупреди правителството по въпроса за Свободната сирийска армия"}
{"url": "http://www.focus-news.net/news/2018/01/31/2483375/sotir-ivanov-im-petrich-v-kashta-muzey-vanga-vizhdate-ne-samo-materialnoto-koeto-e-zaobikalyalo-prorochitsata-no-dobivate-predstava-i-za-neyniyat-duhoven-svyat.html", "text": "В къща музей „Ванга“ виждате не само материалното, което е заобикаляло пророчицата, но добивате представа и за нейният духовен свят. Това каза за Радио „Фокус“ – Пирин Сотир Иванов, директор на Исторически музей – Петрич. По думите му това е къщата, в която Ванга прекарва почти целият си живот. „Къщата е построена от нейния съпруг. Интересното в нея е, че ние запазихме всичко във вида, който е оставила приживе пророчицата“, каза още Иванов. Той добави, че култът на Ванга към белия цвят и прецизността ѝ се виждат в изключително малката, почти възрожденска българска къща.\r\nЛивия НИНОВА", "date": "2018.01.31", "title": "Сотир Иванов, ИМ – Петрич: В къща музей „Ванга“ виждате не само материалното, което е заобикаляло пророчицата, но добивате представа и за нейният духовен свят"}
{"url": "http://www.focus-news.net/news/2018/01/31/2483386/burgas-razshirenieto-na-patya-pomorie-slanchev-bryag-shte-e-gotovo-za-nachaloto-na-aktivniya-turisticheski-sezon.html", "text": "Разширението на пътя Поморие – Слънчев бряг ще е готово за началото на активния туристически сезон. Това съобщиха от пресцентъра на ПП ГЕРБ - Бургас. Това стана ясно на среща между изпълнителите на строителните работи и народните представители от ПП ГЕРБ -\r\n Бургас Димитър Бойчев, Ивелина Василева, Ася Пеева, Галя Василева и Иван Вълков. На нея бяха поканени още областният управител на Бургас Вълчо Чолаков и директорът на ОПУ – Бургас инж. Митко Порязов. Бургаските депутати настояха да направят пълен обход на изграждания маршрут. Работите по уширението на 5-километровия участъка между Поморие – Ахелой вървят по план и няма забавяния, коментираха техническите лица от фирмата изпълнител – „Пътстрой Бургас“. В момента се правят водостоци за преминаване на земноводни и влечуги под нивото на пътя, тъй като трасето е в близост до две защитени зони по „НАТУРА 2000“.\r\nЕдновременно се работи на две места по изграждане на основата за второто пътно платно от Поморие до Ахелой, така във всяка посока ще има по две ленти за движение. За реализация на уширението на трасето са изместени електропроводи, водопроводи, телекомуникационни и оптични кабели. През април ще започнат асфалтовите работи, които ще продължат около месец, а след тях довършителните – съоръжения за защита на преминаващите птици, както и такива за шумозащитни пана, обясниха още строителите.\r\nДо изграждането на обхода на Поморие, новото четирилентово трасе ще бъде привързано към стария път I-9 Бургас – Слънчев бряг.\r\nДепутатите спряха последователно на няколко от възловите точки, в които изпълнителите са струпали много техника. Една от тях бе мястото за пътен надлез, който ще осъществява връзката между Тънково и Ахелой, а другата до река Ахелой, над която в момента се изгражда мост. Обходният път ще е изцяло ново трасе с две големи съоръжения. Ще се изгради и нова пътна връзка с кръгово движение, която ще свързва третокласния път III-6009 Каблешково – Ахелой с главния път I-9, както и пътна връзка свързваща Ахелой и Слънчев бряг малко преди кръговото кръстовище за Равда.\r\nОт изпълнителя на обхода „Трейс Груп Холд“ АД се похвалиха, че напредват с бързи темпове поради меката зима. Изместени са 90% от инженерните мрежи. Проводимостта на изграденото ново трасе е малко над 3,2 км, а до кръговото движение на Равда остава около километър. Пред депутатите, строителите се ангажираха да пуснат движението по пътя предсрочно за началото на активния летен сезон и се надяват, че времето ще е благоприятно за работа.\r\n„Идеята е двата обекта да се пуснат едновременно, въпреки че срокът за изграждане на обхода на Ахелой е 12 месеца – до около края на октомври. Видимо е, че изпълнителите са напреднали значително и работят много отговорно.“ отбеляза народният представител Димитър Бойчев.\r\nИзграждането на четирилентов път от Бургас до Слънчев бряг е приоритет на народните представители от ГЕРБ - Бургас от години. Те търсиха подкрепа от различни институции, за да се стигне до етапа на реално изпълнение. Проектирането, съдебните процедурите и намирането на финансиране продължи 7 години.\r\nСтойността на реконструкцията на отсечката от Поморие до Ахелой е близо 21,5 млн. лв., а на обхода на Ахелой – 23.2 млн. лева. Средства са осигурени от републиканския бюджет по програма „Ново строителство“ на Агенция „Пътна инфраструктура“.\r\n„Когато обходът бъде готов, голямата тапа на Ахелой ще падне и хората по най-натоварения национален път ще бъдат максимално облекчени по време на своите пътувания. За нас остава удовлетворението от това, че поехме ангажимент да сложим край на задръстванията по пътя между Слънчев бряг и Бургас и скоро това ще се случи.“ – добави народният представител от ГЕРБ-Бургас и член на парламентарната Комисия по транспорта Иван Вълков.", "date": "2018.01.31", "title": "Бургас: Разширението на пътя Поморие – Слънчев бряг ще е готово за началото на активния туристически сезон"}
{"url": "http://www.focus-news.net/news/2018/01/31/2483369/shumen-sluzhiteli-na-aresta-izlyazoha-na-simvolichen-protest-pred-sadebnata-palata-s-iskane-za-uvelichenie-na-vaznagrazhdeniyata-i-kadrovo-obezpechavane.html", "text": "За втори път тази седмица служители на шуменския арест излязоха на символичен протест, предаде репортер на Радио „Фокус“ - Шумен. Протестните действия се проведоха от 9.00 часа пред Съдебната палата, като се присъединиха и служители на „Съдбена охрана“. \"Сред основните искания е увеличение на възнагражденията, кадрово обезпечаване и  изравняване на статута с този на служителите на МВР\", заяви Данаил Петков. “Искаме изравняване на статута на служителите на МВР и Министерството на правосъдието, това е изкуствено насаждане на негативни отношения между двете министерства, което не е в интерес на работата, ние винаги сме работили добре, в екип с тях за разкриване на престъпления, задържането на лица, до изпълнението на наказанията на лишените от свобода. Всички от сектор „Сигурност“ трябва да бъдат поставени на едно ниво, да има равноправие между служителите“, каза Петков. Протестиращите коментираха, че работата им е рискована и отговорна, работят с различни категории хора, в същото време има проблеми с недостиг на кадри и оголване на щатове, което води до повишаване на натовареността на работещите. Протестът беше подкрепен и от съдия София Радославова, председател на Шуменския окръжен съд. „Протестът на служителите е основателен, създалото се напрежение в структурата на правоохранителната дейност не е добро като цяло за обществото. Мисля, че компетентните държавни органи в най-скоро време е добре да намерят разумно и балансирано решение на създалия се проблем, още повече че той може да рефлектира в дългосрочен план, както кадрово на обезпечаването на тези структури, така и на мотивацията при изпълнение на служебните задължения. Тяхната дейност остава не добре позната и осветлена за по- голяма част от гражданите, но те се грижат за безопасността както в съдебните зали и сгради, така и за безопасността на магистратите, на служителите, на гражданите, които имат досег с институциите, осъществяват конвой на задържани лица, охраняват арестни помещения, арести и затворите, следва техният труд да бъде овъзмезден така както подобава. Трябва да се намери  баланс и да има равнопоставено отношение  към всички служите от правоохранителния сектор“, каза съдия София Радославова.\r\nИвелина ИВАНОВА", "date": "2018.01.31", "title": "Шумен: Служители на ареста излязоха на символичен протест пред Съдебната палата с искане за увеличение на възнагражденията и кадрово обезпечаване"}
{"url": "http://www.focus-news.net/news/2018/01/31/2483387/plovdiv-nad-420-zayavleniya-za-bezplatni-vinetki-za-hora-s-uvrezhdaniya-sa-podadeni-v-obshtina-sadovo.html", "text": "Над 420 заявления за безплатни винетки за хора с увреждания са подадени в Община Садово до момента. Това съобщи за Радио „Фокус” - Пловдив Таня Налбантова, директор Дирекция „Социално подпомагане”. По-голямата част от тях вече са получени. През миналата година в община Садово безплатни винетки са ползвали 459 души. „Очаква се тази година този брой да бъде надхвърлен, тъй като заявления за винетки се подават през цялата година”, каза Налбантова.\r\nПриемът на заявления стартира на 1 декември 2017 година. Старите винетни стикери важат до края на януари 2018 г. Право на безплатни винетки имат лица с 50% или повече намалена трудоспособност, или вид степен на увреждане.\r\nМолби-декларации се подават по местоживеене в регионалните дирекции на „Социално подпомагане”. Кандидатите задължително трябва да представят удостоверение от ТЕЛК, лична карта и удостоверение за родствени връзки, ако автомобилът не е на името на инвалида. Към заявлението задължително се прилагат и копие на талона на автомобила, както и от договора за сключена застраховка „Гражданска отговорност”, която важи за следващата година.\r\nЦветана ТОНЧЕВА", "date": "2018.01.31", "title": "Пловдив: Над 420 заявления за безплатни винетки за хора с увреждания са подадени в Община Садово"}
{"url": "http://www.focus-news.net/news/2018/01/31/2483388/veliko-tarnovo-podgotvya-se-sedmoto-izdanie-na-natsionalniya-sabor-na-ovtsevadite-v-balgariya-kray-lyaskovets-aktsentat-shte-e-evropredsedatelstvoto.html", "text": "Подготвя се седмото издание на Националния събор на овцевъдите в България, който се провежда ежегодно под Петропавловския манастир край Лясковец. Това съобщи Симеон Караколев, съпредседател на Националната овцевъдна и козевъдна асоциация (НОКА) и председател на Националната асоциация за развъждане на млечни овце в България (НАРМОБ), предаде репортер на Радио „Фокус“ – Велико Търново. Съборът тази година ще се проведе от 11 до 13 май. Акцент на събитието тази година ще е Българското председателство на Съвет на Европа. По тази причина се очакват много повече участници. Според Караколев се очертава съборът да е най-масовото събитие по време на Българското европредседателство. \r\n„Това е годината на европейското културно наследство. За нас е важно нашето събитие да привлече общественото внимание, за да придобие по-голяма популярност богатата материална и нематериална пастирска култура, която е в основата на традиционния бит на българина“, посочи Владислав Андреева, която е един от организаторите на събитието. Тя припомни, че миналата година изложителите са били над 300, а тази година се очаква те да са много повече. За събора ще пристигнат овцевъди от Европа и Азия – Киргизстан, Азербайджан, Казахстан, Грузия, Узбекистан. В програмата остават традиционните демонстрации и състезания по доене и стрижба, както и народните борби и кулинарните шоута. За втора поредна година ще се проведе и фермерски пазар, от където всеки посетител ще може да си закупи висококачествени натурални продукти. Предвижда се той да бъде разширен. Организаторите разчитат да привлекат за събитието повече производители на качествени храни и напитки. В рамките на събора ще се проведе и изложение на традиционни занаяти – инициатива, която стартира също миналата година. Тази година арт работилниците ще са повече. Ще бъдат представени дърворезба, иконопис, грънчарство, тъкачество и други. Симеон Каркаолев съобщи, че в две от вечерите ще се проведат безплатни хоротеки, заедно с ансамбъл „Чинари“. Отново част от програмата ще са гайдарите от „100 каба гайди“.\r\nНадежда КРЪСТЕВА", "date": "2018.01.31", "title": "Велико Търново: Подготвя се седмото издание на Националния събор на овцевъдите в България край Лясковец, акцентът ще е европредседателството"}
{"url": "http://www.focus-news.net/news/2018/01/31/2483370/korneliya-ninova-bsp-nyama-nikakvo-otstaplenie-ot-referenduma-za-istanbulskata-konventsiya.html", "text": "Искам да разсея всякакво съмнение - никакво отстъпление от референдума за Истанбулската конвенция, а редакция на въпроса. Това каза пред журналисти в Народното събрание лидерът на БСП Корнелия Нинова, предаде репортер на Агенция „Фокус“. „Мисля, че всеки момент ще бъде внесена редакцията на въпроса“, посочи тя. „Не се отказваме от идеята за референдум, подписите ги има. Редактираме само въпроса“, заяви Корнелия Нинова. „Знаем какво е мнението на повечето българи, излязоха и социологически проучвания, че повечето са против Истанбулската конвенция“, аргументира се лидерът на БСП. „Въпросът трябва да бъде зададен така, че отговорът да е 50% да. Законът за референдумите така е написан някога, че се изискват 50% плюс 1 да бъдат отговорите, за да бъде валиден“, обясни Корнелия Нинова.\r\nБиляна ИВАНОВА", "date": "2018.01.31", "title": "Корнелия Нинова, БСП: Няма никакво отстъпление от референдума за Истанбулската конвенция"}
{"url": "http://www.focus-news.net/news/2018/01/31/2483394/montana-lek-avtomobil-e-izgoryal-pri-pozhar-v-selo-marchevo.html", "text": "Лек автомобил е изгорял при пожар в село Мърчево. Това съобщиха от ОДМВР - Монтана. Сигналът за горящия автомобил е подаден на 30 януари 2018 г. около 01.00 часа. Съобщено е, че в село Мърчево е възникнал пожар в лек автомобил \"Опел Астра\" с монтанска регистрация, собственост на 66-годишен жител на селото. Вследствие на пожара лекият автомобил е изгорял напълно. Причините за възникване на пожара са в процес на изясняване. Местопроизшествието е посетено от дежурна оперативна група на РУ - Монтана. По случая e образувано досъдебно производство. Същата нощ екип на УПБЗН - Вълчедръм гаси пожар в 2 леки автомобили в с. Златия, собственост на местен жител. При пожара е унищожен лек автомобил „Алфа Ромео“ с монтанска регистрация и частично е повреден лек автомобил „Ауди А4“. Причината за пожара е техническа неизправност.", "date": "2018.01.31", "title": "Монтана: Лек автомобил е изгорял при пожар в село Мърчево"}
{"url": "http://www.focus-news.net/news/2018/01/31/2483382/smolyan-okolo-20-sluzhiteli-na-zatvora-i-sadebnata-ohrana-v-grada-uchastvaha-v-protest-na-otkrito-s-iskane-na-20-uvelichenie-na-zaplatite.html", "text": "Около 20 служители на затвора и съдебната охрана в Смолян участваха в протест на открито с искане на 20% увеличение на заплатите, предаде репортер на Радио „Фокус“ – Смолян. \"Исканията на служителите на главните дирекции „Изпълнение на наказанията и „Охрана“ в Смолян са три и са същите като на колегите в цялата страна\", заяви Николай Баташки, председател на синдикалната организация на работещите в ТПО „Герзовица“ – Смолян. „От години искаме едни и същи неща, а винаги ни се обещава, че това ще стане при следващия път. Исканията ни са прости – 20% увеличение на заплатите, изравняване на плащанията на всички силови министерства и нови щатни бройки за затворите, арестите и съдебна охрана“, отбеляза Баташки. Той уточни, че що се отнася до служители на щат, в Смолян няма проблеми. Сега тече конкурс за две бройки, който се очаква скоро да приключи. По думите му този проблем е доста добре изразен в страната. „Новите служители започват работа. Работят един ден и като видят какви са условията, подават документи и напускат“, добави Баташки. Той уточни, че исканото увеличение на заплатите е необходимо, тъй като те не са повишавани от години. „Не може средната работна заплата да бъде 510 лв., а заплатата на новоназначен служител при нас да започва от 540 лв. Отделно от това, в полицията се дават специфични суми, като разликата им с тези, които се дават на нас е 100 лв., което не е малко“, каза още Баташки. Той добави, че на 10 февруари предстои да се проведе общо събрание на местната синдикална организация и на нея ще се вземе решение за участие в национален протест в София, в който се очаква да се включат служители от цялата страна.\r\nНели ГЕРГЬОВСКА", "date": "2018.01.31", "title": "Смолян: Около 20 служители на затвора и съдебната охрана в града участваха в протест на открито с искане на 20% увеличение на заплатите"}
{"url": "http://www.focus-news.net/news/2018/01/31/2483395/sofiyska-rayonna-prokuratura-vnese-obvinitelen-akt-sreshtu-litse-obvineno-v-darzhane-na-tsigari-bez-banderol-na-stoynost-pochti-195-000-lv.html", "text": "Софийска районна прокуратура внесе обвинителен акт срещу лице, обвинено в държане на цигари без бандерол на стойност почти 195 000 лв. Това съобщиха от пресцентъра на Прокуратура на Република България. Иван Паунов е обвинен в това, че на 15 юни 2017 г. в София на пункт за изкупуване на хартия и пластмаси в кв. „Христо Ботев“ е държал акцизни стоки без бандерол. Става въпрос за 25 959 броя кутии с цигари от различни марки, на обща стойност 194 692.50 лв., като предметът на престъплението е в големи размери. Законът предвижда за това престъпление наказание „лишаване от свобода“ от две до осем години. Предстои делото срещу Паунов да бъде насрочено за разглеждане в Софийски районен съд.", "date": "2018.01.31", "title": "Софийска районна прокуратура внесе обвинителен акт срещу лице, обвинено в държане на цигари без бандерол на стойност почти 195 000 лв."}
{"url": "http://www.focus-news.net/news/2018/01/31/2483390/pazardzhik-varhovniyat-administrativen-sad-potvardi-reshenieto-za-predsrochno-prekratyavane-palnomoshtiyata-na-kmeta-na-selo-semchinovo-plamen-temelkov.html", "text": "Върховният административен съд потвърди решението, с което се прекратяват предсрочно пълномощията на кмета на село Семчиново Пламен Темелков. Това става ясно от решение на ВАС с номер 1342 от 30 януари 2018 година, съобщиха от Съда. В мотивите си съдът е отбелязал, че споделя мотивите, изложени от Административния съд - Пазарджик относно неоснователното неявяване на работа от страна на Пламен Темелков за повече от един месец. Въз основа на събраните писмени доказателства съдът е приел, че решението на ОИК - Септември е законосъобразно, поради което е отхвърлил жалбата срещу него. Било е установено, че от 23 юни 2017 г. до 23 август 2017 г. Темелков е бил в платен годишен отпуск в размер на 44 работни дни. От 24 август до 6 октомври 2017 г. същият е бил в неплатен отпуск в размер на 30 работни дни. Въз основа на това фактическо установяване, съдът е изложил мотиви, че докато ползването на платен годишен отпуск, който е нормативно установен и е свързан със субективното материално право на лицето по трудовото правоотношение, то ползването на неплатен отпуск за времето от 24 август до 6 октомври 2017 г. от страна на лицето, заело длъжност въз основа на избор е незаконосъобразно. Отделно от това съдът е приел, че Темелков е отсъствал и след срока на неплатения отпуск, според молбата му от 25 октомври 2017 г. След доказване изпълнение на хипотезата на чл.42, ал.1, т.10 ЗМСМА, съдът е приел, че решението на ОИК-Септември за предсрочно прекратяване пълномощията на кмета на Семчиново е законосъобразно. Решението на ВАС е окончателно.„Фокус“ припомня, че със свое решение от 13 октомври 2017 година ОИК - Септември прекрати предсрочно пълномощията на кмета на село Семчиново Пламен Темелков, тъй като същият фактически от 29 юни 2017 г. до момента на решението не изпълнява функциите си на кмет на селото. Кметът на с. Семчиново Пламен Темелков, заедно с още 6 души бе задържан с Европейска заповед за арест на 26.06.2017 година. В заповедта са визирани обвинения за участие в организирана престъпна група, трафик на хора и склоняване към проституция. С решение на Окръжен съд – Пазарджик той бе екстрадиран в Испания. На 03.08.2017 година с военен самолет общо 8 души, сред които и Темелков, заминаха за испанския град Марбея.\r\nВаня НИКОЛОВА", "date": "2018.01.31", "title": "Пазарджик: Върховният административен съд потвърди решението за предсрочно прекратяване пълномощията на кмета на село Семчиново Пламен Темелков"}
{"url": "http://www.focus-news.net/news/2018/01/31/2483389/mkd-makedoniya-es-komentira-neofitsialniya-dokument-na-ispaniya-za-myastoto-na-kosovo-v-strategiyata-za-zapadnite-balkani.html", "text": "Коментирайки нон пейпърът на Испания за включването на Косово в Стратегията за Западните Балкани, говорителят на Европейската комисия Мая Коциянчич призова мненията на страните от Общността да бъдат споделени след официалното представяне на документа, което ще се състои в началото на следващия месец, отбелязва скопското електронно издание МКД.\r\nСъгласно думите й, документът „покрива“ целия регион. Седмица преди приемането на Стратегията за разширяване на ЕС със страните от Западните Балкани, Испания отново под въпрос не само документа, но и целия процес поради силното противопоставяне за включването на Косово в процеса, съобщиха медиите в Прищина. \r\nСъгласно разпространените данни, от името на официална Прищина вицепремиерът на най-младата държава на Балканите Енвер Ходжай е изпратил писмо до комисаря по европейска политика за съседство и преговори за разширяване Йоханес Хан, в което е изразил загрижеността на Косово по отношение на несигурната й европейска перспектива в новия документ на ЕК. Агенция „Фокус“ припомня:\r\nСамо седмица преди приемането на Стратегията за разширяване на Европейския съюз към страните от Западните Балкани, Испания поставя под въпрос не само документа, но и целия процес. Мадрид се противопостави на включването на Косово в стратегията.\r\nВ писмото под формата на нон пейпър (т.е. неофициален документ), с което разполага редакцията на прищински вестник, Испания се противопоставя на използването на термина ВБ6 (WB6), съкращение за шестте страни от Западните Балканите, и изтъква, че „Косово не е част от процеса на разширяване\".\r\n„В дипломатическите кръгове се споменава, че Испания планира да се противопостави на участието на Косово на срещата на върха на ЕС и страните от Западните Балкани в София\", написа по-рано косовският вестник Koha Ditore. \r\nСпоред събеседниците на вестника от Брюксел, съкращението ВБ6 се използва за стратегията, за да не се предизвиква недоволството на страните, които не са признали Косово. В текста на писмото тези държави са определени като партньори на ЕС. Към настоящия момент е известно, че Мадрид не е съгласен с използването на съкращението. \r\nСпоред Koha Ditore подходът на Испания е в резултат от вътрешните проблеми, пред които е изправено иберийското кралство. \r\nВ нон пейпърът Испания излага позицията си, че трябва да бъде правена разлика между процеса на разширяване на ЕС и процедурите и стратегиите за Западните Балкани, които са част от общата политика за външни въпроси и сигурност. В Мадрид изразяват увереност, че разширяването не трябва да се разглежда като пряко средство за решаване на политически проблеми в региона на Западните Балкани.\r\n„Трябва да се случи обратното, необходимо е първо да се преодолеят тези конфликти, за да стане възможен процесът на разширяване\", твърдят от Мадрид. \r\nВ писмото се изисква управляващите в Косово да работят за покриването на стандартите, заложени в Договора за стабилизация и асоцииране и за продължаване на диалога между Белград и Прищина под егидата на ЕС.Тереза Герова", "date": "2018.01.31", "title": "МКД (Македония): ЕС коментира неофициалния документ на Испания за мястото на Косово в Стратегията за Западните Балкани"}
{"url": "http://www.focus-news.net/news/2018/01/31/2483399/na-parvo-chetene-deputatite-reshiha-v-agentsiya-mitnitsi-da-ima-nova-dlazhnost-zamestnik-direktor-na-direktsiya.html", "text": "Народните представители приеха на първо четене промени в Закона за митниците, с които се създава нова длъжност -  зам.-директор на дирекция в Агенция „Митници“, предаде репортер на Агенция „Фокус“. „За“ гласуваха 88 народни представители, трима бяха против, а 26 се въздържаха. С цел намаляване на административната тежест свидетелството за съдимост, което се изисква при постъпване на работа в Агенция „Митници“, ще се изисква по служебен път.\r\nБиляна ИВАНОВА", "date": "2018.01.31", "title": "На първо четене депутатите решиха в Агенция „Митници“ да има нова длъжност - заместник-директор на дирекция"}
{"url": "http://www.focus-news.net/news/2018/01/31/2483400/sofiyska-rayonna-prokuratura-vnese-obvinitelen-akt-za-prichinena-telesna-povreda-i-proyavena-agresiya-pri-shofirane-v-stolitsata.html", "text": "Софийска районна прокуратура внесе обвинителен акт за причинена телесна повреда и проявена агресия при шофиране в столицата. Това съобщиха от пресцентъра на Прокуратура на Република България. На 6 август 2017 г. около 15.00 часа в София, свидетелят с инициали М. пътувал със служебния си автомобил марка „Ивеко“ по бул. „Цариградско шосе“, в посока жк. „Дружба“. Наближавайки спирка непосредствено на моста на „Детелината“, М. намалил скоростта на управляваното от него моторно превозно средство, за да изчака автобус на градския транспорт, потеглящ от спирката, да се включи в движението. М. чул настойчив звук на клаксон зад управлявания от него автомобил, но не обърнал внимание и продължил да се движи в посока жк. „Дружба“. На бул. „Христофор Колумб“ на кръстовището с бул. „Проф. Цветан Лазаров“ свидетелят М. спрял на светофара, а до него спрял лек автомобил марка „Ауди“, модел „А4“, управляван от обвиняемия Христов, в който пътували съпругата на обвиняемия и двете им деца. Обвиняемият Христов се приближил до автомобила, управляван от М. и нанесъл удар в дясната му скулово – подочна област, с пластмасова бутилка с вместимост от 2.3 литра, която хвърлил през отворения десен преден прозорец на автомобила, управляван от свидетеля. М. незабавно сигнализирал за случилото се на телефон 112 и малко по-късно през деня Христов бил установен и задържан. По случая е образувано досъдебно производство под ръководството и надзора на СРП. В хода на производството на Христов е повдигнато обвинение по чл. 131, ал. 1, т. 12, пр. 1, вр. чл. 130, ал. 1 НК. Разследването е приключено, като на 30 януари 2018 г. е внесен обвинителен акт срещу Христов за описаното по-горе деяние. Предстои делото да бъде насрочено за разглеждане в Софийски районен съд.", "date": "2018.01.31", "title": "Софийска районна прокуратура внесе обвинителен акт за причинена телесна повреда и проявена агресия при шофиране в столицата"}
{"url": "http://www.focus-news.net/news/2018/01/31/2483397/vtora-interdistsiplinarna-konferentsiya-mirabilia-chudesno-i-magichesko-shte-se-provede-na-1-i-2-fevruari-v-amerikanskiya-nauchen-tsentar-v-sofiya.html", "text": "На 1 и 2 февруари 2018 г. ще се проведе втора интердисциплинарна конференция Мirabilia: чудесно и магическо. Конференцията, иницирана от Институт за балканистика и Център по тракология при БАН, ще се проведе в Американския научен център в София (ARCS), съобщиха организаторите. Втората интердисциплинна конференция Mirabilia: чудесно и магическо, която в новия си формат е с международно участие, ще бъде посветена на широк кръг проблеми с обхват от древността до наши дни. В нея ще има широко национално участие на специалисти от редица авторитетни научни звена и университети в страната. Основните цели и задачи на този втори форум, посветен на чудесното и магическото в тяхната взаимна обвързаност и взаимообусловеност, биха могли да бъдат формулирани в две генерални посоки: да се контекстуализира темата за чудесното и магическото в широкия хоризонт на чудесата, анализирайки как те функционират в отделните култури и епохи и да се потърсят теоретичните конструкти, посредством които бихме могли да постигнем по-добро разбиране за културите, които създават тези феномени. Началото на конференцията е на 1 февруари от 10.00 часа. Програмата може да разгледате  .", "date": "2018.01.31", "title": "Втора интердисциплинарна конференция Mirabilia: чудесно и магическо ще се проведе на 1 и 2 февруари в Американския научен център в София"}
{"url": "http://www.focus-news.net/news/2018/01/31/2483402/parlamentat-ustanovi-natsionalni-mehanizmi-za-prilagane-na-sporazumeniyata-na-nato-svarzani-s-deynostta-na-negovite-strukturi-na-koito-balgariya-e-domakin.html", "text": "Парламентът гласува и прие на второ четене предложените промени в Закона за преминаването през и пребиваването на територията на Република България на съюзнически и на чужди въоръжени сили, предаде репортер на Агенция „Фокус”. Основната цел на промените е да се регламентира установяването на територията ни постоянна структура - Щабен елемент за интегриране на силите на НАТО, създаден в съответствие със Северноатлантическия договор, подписан в Париж на 28 август 1952 г., ратифициран със закон и приет от 39 –то Народно събрание на 14 юли 2004 г., както и Център за изследване, изграждане и усъвършенстване на способностите на НАТО за управление на кризи и реагиране при бедствия, който е със статут на „международна военна организация”.\r\nВ мотивите си вносителите от Министерски съвет посочват, че промените осигуряват изпълнението на поетите в рамките на НАТО задължения като страна домакин на структури на Алианса. Предлаганите изменения и допълнения в действащата нормативна база създават национална правна рамка за стриктно изпълнение на действащите международни договори, касаещи членството на Република България в НАТО и уреждащи статуса на тези структури и техните членове докато са на територията на страната, както и задълженията и отговорностите на националните ни органи по тяхното осигуряване. Законопроектът се отнася само до военнослужещи и членове на цивилния компонент от съюзнически или чужди въоръжени сили, които са част от структура на НАТО, намираща се на наша територия, както и придружаващите ги членове на семействата. \r\nПромените предвиждат още личният състав на съюзническите или чуждите въоръжени сили и цивилният компонент, при влизане във и при напускане на България да се освобождават от гранични проверки в информационните фондове на Министерството на вътрешните работи, от такси, визови процедури и от процедурите по регистрация и контрол на чужденците. \r\nИван ЛАЗАРОВ", "date": "2018.01.31", "title": "Парламентът установи национални механизми за прилагане на споразуменията на НАТО, свързани с дейността на неговите структури, на които България е домакин"}
{"url": "http://www.focus-news.net/news/2018/01/31/2483404/varna-okrazhnata-prokuratura-predade-na-sad-mazh-obvinen-v-grabezh-pridruzhen-ot-upotreba-na-sila-i-zaplashvane.html", "text": "Окръжната прокуратура предаде на съд мъж, обвинен в грабеж, придружен от употреба на сила и заплашване. Това съобщиха от пресцентъра на Апелативна прокуратура - Варна. 33-годишният Виктор П. от Търговище е предаден на съд с обвинителен акт на Окръжната прокуратура във Варна за грабеж, представляващ опасен рецидив, като употребил сила и заплашване, за да запази отнетите вещи на стойност близо 1 500 лева. Деянието се наказва с лишаване от свобода от 5 до 15 години, като съдът може да постанови и конфискация до една втора от имуществото на виновния. \r\nНа 6 юни 2017 г., само половин година след излизането му от варненския затвор, 33-годишният мъж проникнал в жилище в приземния етаж на кооперация, наето от две момичета. Разходил се в стаите и решил да извърши кражба на намерения лаптоп, мобилен телефон, скъпа сребърна гривна, мъжки часовник и дори пепелник, чиято стойност е 1 460 лева.\r\nДокато приготвял вещите, които възнамерявал да присвои противозаконно, Виктор бил заварен на местопрестъплението. Свидетелката се прибрала от работа около 23.30 часа и забелязала разхвърляните вещи в спалнята. Чула и подозрителен шум от отваряне на врата. В този момент видяла, че в жилището има непознат мъж, който изсипвал съдържанието на дамската ѝ чанта и прибирал мобилния ѝ телефон и 10 лева. Виктор държал нож в ръката си и одеяло, което скривало лицето му. Изплашена, тя избягала в кухнята и се опитала да притисне вратата, за да не влезе подсъдимият. Извикала за помощ, като викът ѝ бил чут от преминаващата хазяйка. По заповед на Виктор, момичето трябвало да се завие с одеялото и да не позволи на хазяйката си да влезе, като заяви, че това е  приятелят ѝ. Подсъдимият приготвил чанта с откраднатите вещи, сред които и две дебитни карти, и излязъл през прозореца, от който проникнал в жилището. Бягството му било забелязано от съседи. Докато тичал, от джоба на 33-годишния мъж изпаднал откраднатия часовник. \r\nНа следващия ден Виктор продал лаптопа, мобилния телефон и скъпата сребърна гривна, а пепелникът и банковите карти изхвърлил в шахта. \r\nИзготвената по делото съдебно-психиатрична експертиза на подсъдимия установила, че Виктор П. страда от синдрома на наркотичната зависимост към хероин. Справката за съдимост показала богато съдебно минало с многократни и ефективни присъди за кражби, извършени при условията на опасен рецидив. Предстои делото срещу 33-годишния опасен рецидивист да бъде насрочено за разглеждане във Варненския окръжен съд.", "date": "2018.01.31", "title": "Варна: Окръжната прокуратура предаде на съд мъж, обвинен в грабеж, придружен от употреба на сила и заплашване"}
{"url": "http://www.focus-news.net/news/2018/01/31/2483401/tanjug-na-fona-na-naprezhenieto-v-dvustrannite-otnosheniya-kolinda-grabar-kitarovich-otpravi-pokana-kam-srabskiya-prezident-za-poseshtenie-v-harvatiya-v-sredata-na-fevruari.html", "text": "Държавният глава на Хърватия Колинда Грабар-Китарович отправи покана към сръбския президент Александър Вучич за посещение в страната в средата на февруари, предава информационната агенция Tanjug. \r\nВ рамките на обръщение към нацията от президентския дворец, Грабар-Китарович заяви, че се застъпва и провежда политика на искрен диалог и решаване на открити теми в положителна атмосфера.\r\nДвустранните отношения между Белград и Загреб са напрегнати от месеци. В последните дни тонът между двете съседни държави се изостри заради изложбата, която Сърбия организира в седалището на ООН за усташкия концентрационен лагер в Ясеновац.  Тереза Герова", "date": "2018.01.31", "title": "Tanjug: На фона на напрежението в двустранните отношения: Колинда Грабар-Китарович отправи покана към сръбския президент за посещение в Хърватия в средата на февруари"}
{"url": "http://www.focus-news.net/news/2018/01/31/2483393/ministar-neno-dimov-kategorichno-nyama-da-ima-48-zastroyavane-na-natsionalen-park-pirin.html", "text": "Категорично няма да има 48% застрояване на Национален парк „Пирин“. Това каза министърът на околната среда и водите Нено Димов след заседание на Министерски съвет, предаде репортер на Агенция „Фокус“. „Днес беше разпространена листовка до министрите по време на заседанието за оставане на природа в България, в която се казва, че се иска отмяна на решението на Министерски съвет от 28 декември 2017 г. за застрояване на 48% от Национален парк „Пирин“. Бих искал да коментирам, че това на практика е политическа опорка, а не е реален факт, защото 48% е около 200 кв. км. – това на практика е територията на Пловдив, Варна и Бургас взета заедно. Едва ли някой със здрав разум би могъл да допусне, че в Пирин ще се строи такава площ. Категорично няма разрешение за строителство, има разрешение само за водохващания с цел питейни нужди, което е записано в закона, и нищо няма да се прави извън това“, каза още министър Димов и посочи, че това искане за него е неоснователно. \r\nЦветилена СИМЕОНОВА", "date": "2018.01.31", "title": "Министър Нено Димов: Категорично няма да има 48% застрояване на Национален парк „Пирин“"}
{"url": "http://www.focus-news.net/news/2018/01/31/2483396/petrana-popkocheva-kashta-muzey-vanga-datata-31-yanuari-prieta-kato-rozhdena-za-baba-vanga-e-sporna-no-samata-prorochitsa-ya-e-priemala-kato-takava.html", "text": "Датата 31 януари, приета като рождена за баба Ванга, е спорна, защото в различни документи, свързани с пророчицата датата е различна. Това каза за Радио „Фокус“ – Пирин Петрана Попкочева, уредник в къща музей „Ванга“ към Исторически музей – Петрич. По думите ѝ на някои места се посочва, че Ванга е родена на 3 октомври. „Именно тази дата е поставена и на нейната паметна плоча. Вероятно тук става дума за допусната техническа грешка и обърнати цифри – 31.01 и 03.10. Когато Ванга е родена през 1911 година, тя е родена недоносена. Тогава всъщност в регистрите не се е вписвало детето, докато не са сигурни, че то ще оцелее. Може би и в това нещо може да търсим причина за спорната дата“, каза още Попкочева. Тя добави, че екипът на Исторически музей – Петрич винаги отбелязва рождението на пророчицата на 31 януари, защото самата Ванга приживе е казвала, че получава поздравителни картички в този ден.\r\nЛивия НИНОВА", "date": "2018.01.31", "title": "Петрана Попкочева, къща музей „Ванга“: Датата 31 януари, приета като рождена за баба Ванга, е спорна, но самата пророчица я е приемала като такава"}
{"url": "http://www.focus-news.net/news/2018/01/31/2483405/antonio-tayani-ot-belgrad-stranite-ot-zapadnite-balkani-imat-yasna-evropeyska-perspektiva.html", "text": "Страните от Западните Балкани имат ясна европейска перспектива и може да разчитат на подкрепата на Европейския парламент в този процес, но топката е в тяхното поле. Това заяви председателят на ЕП Антонио Таяни в началото на посещението си в сръбската столица Белград, предава македонската информационна агенция „Макфакс“.\r\nСъгласно думите на италианския политик,  Сърбия и Черна гора може да станат част от Общността до 2025 г., като същевременно подчерта, че там, където има желание, има начини нещата да се случат.\r\n„В Сърбия и Черна гора е необходим е значителен напредък в области като върховенството на закона, правосъдието и основните права\", отбеляза Таяни.\r\nВ рамките на посещението си в Белград Таяни ще се срещне със сръбския президент Александър Вучич, премиерът Анна Бърнабич и председателя на парламента Мая Гойкович. Таяни пристига в Сърбия броени дни, преди да бъде представена Стратегията на ЕС за Западните Балкани. Тереза Герова", "date": "2018.01.31", "title": "Антонио Таяни от Белград: Страните от Западните Балкани имат ясна европейска перспектива"}
{"url": "http://www.focus-news.net/news/2018/01/31/2483385/elena-yoncheva-bsp-dobre-e-delyan-dobrev-da-ostane-v-parlamenta-za-da-se-vizhda-vseki-den-kak-izglezhda-chestnoto-litse-na-gerb.html", "text": "Никога не съм искала оставката на Делян Добрев. Смятам, че е добре той да остане в парламента, за да може българският гражданин всеки ден да вижда как изглежда честното лице на ГЕРБ. Това каза пред журналисти в Народното събрание депутатът от БСП Елена Йончева, предаде репортер на Агенция „Фокус“. „Това не е лична битка, опитът на Делян Добрев да отправя внушения по мой адрес няма да мине“, коментира тя. „Ако някой има съмнение, че съм нарушила закона и журналистическата етика и морал е длъжен да внесе документи в съответните органи или в Прокуратурата“, посочи Елена Йончева. „Делян Добрев е решил да не съобразява с решението на Конституционния съд, да не зачита законите“, изтъкна тя. „Внесли сме сигнал с факти и документи в Прокуратурата и очакваме да видим какъв ще бъде резултатът“, коментира депутатът от БСП. „Това не е моя лична битка с Делян Добрев. Не аз съм искала оставката му, поиска я премиерът Бойко Борисов, защото обществено достояние станаха силно смущаващи факти за Община Хасково“, заяви Елена Йончева. „Делян Добрев сам внесе оставката си, защото смяташе, че по този начин ще се сниши, „бурята ще отмине“, обществото ще забрави и няма да има медиен натиск за всички схеми, които е направил в Община Хасково“, каза още тя.\r\nБиляна ИВАНОВА", "date": "2018.01.31", "title": "Елена Йончева, БСП: Добре е Делян Добрев да остане в парламента, за да се вижда всеки ден как изглежда честното лице на ГЕРБ"}
{"url": "http://www.focus-news.net/news/2018/01/31/2483407/pazardzhik-byudzhetat-na-obshtina-peshtera-za-tazi-godina-nadhvarlya-19-mln-leva.html", "text": "Бюджетът на Община Пещера за тази година надхвърля 19 млн. лева, като в тази сума са приходите за делегирани от държавата дейности, които са в размер над 8 815 000 лева. Това съобщиха за Радио „Фокус“ – Пазарджик от Общината. По приходите финансовата рамка е в размер на 19 075 157 лв. Приходи за местни дейности са в размер на 10 259 350 лв., в това число данъчни приходи в размер на 1 434 000 лв., неданъчни приходи в размер на 1 885 847 лв. и трансфери за местни дейности в размер 1 154 000 лв. Целевата субсидия за капиталови разходи в местни дейности в размер на 241 400 лв. Цялостната програма за капиталовите разходи е в размер на 9 081 772 лв., в това число 6 266 601 лв. по бюджета и 2 815 171 лв. по ОП “Региони в растеж“ 2014-2020 г.", "date": "2018.01.31", "title": "Пазарджик: Бюджетът на Община Пещера за тази година надхвърля 19 млн. лева"}
{"url": "http://www.focus-news.net/news/2018/01/31/2483411/die-zeit-balgarin-polyak-i-turchin-sa-razsledvani-ot-germanskata-politsiya-za-trafik-na-nelegalni-migranti-po-balkanskiya-marshrut.html", "text": "В сутрешните часове на сряда, 31 януари, германската полиция стартира национална операция срещу група предполагаеми трафиканти, заподозрени в превеждане на нелегални мигранти по Балканския маршрут към Германия. Съгласно медийни доклади, заподозрените са българин, поляк и турчин, съобщава националният ежедневник Die Zeit.\r\nВ операцията, проведена на територията на федералните провинции Берлин, Саксония, Бремен и Северен Рейн-Вестфалия, са задействани около 200 полицейски служители. Говорител на правоохранителните органи поясни, че са издадени три заповеди за арест. Заподозрените са част от контрабандна мрежа, която е превела нелегално десетки мигранти до Германия. \r\nУточнява се, че към настоящия момент тримата заподозрени са разпитвани. Следователите се надяват да получат от тях информация за организационните структури на контрабандистите. \r\nMitteldeutscher Rundfunk съобщава, че тримата заподозрени от България, Полша и Турция, са транспортирали в Германия най-малко 160 мигранти. Те са били натоварени в ремарке на камион. За „услугата“ всеки един от мигрантите е бил принуден да плати сума в размер на осем хиляди евро. Тереза Герова", "date": "2018.01.31", "title": "Die Zeit: Българин, поляк и турчин са разследвани от германската полиция за трафик на нелегални мигранти по Балканския маршрут"}
{"url": "http://www.focus-news.net/news/2018/01/31/2483406/nachalnikat-na-natsionalnata-sluzhba-ohrana-general-leytenant-angel-antonov-e-podal-ostavka.html", "text": "Началникът на Националната служба „Охрана“ генерал-лейтенант Ангел Антонов е подал вчера оставка при президента Румен Радев, която е съгласувана днес по време на заседанието на Министерски съвет, предаде репортер на Агенция \"Фокус\". От МС съобщиха, че се очаква ген.-лейтенант Ангел Антонов да стане консул на България в руския град Санкт Петербург.\r\nЦветилена СИМЕОНОВА", "date": "2018.01.31", "title": "Началникът на Националната служба „Охрана“ генерал-лейтенант Ангел Антонов е подал оставка"}
{"url": "http://www.focus-news.net/news/2018/01/31/2483384/danail-kirilov-gerb-shte-sezirame-konstitutsionniya-sad-za-istanbulskata-konventsiya-reshenieto-mu-shte-dade-praven-orientir.html", "text": "Тази сутрин нашата парламентарна група взе решение да сезираме Конституционния съд на Република България с искане за преценка на съответствието на Истанбулската конвенция с Конституцията. Това обяви на брифинг в парламента народният представител от ПГ на ГЕРБ и председател на Комисията по правни въпроси Данаил Кирилов, предаде репортер на Агенция „Фокус”. „Това наше искане основаваме на чл. 12 ал. 1 т.4 от Закона за Конституционния съд и смятаме, че то съответства на изискванията на закона. Истанбулската конвенция е подписана, но все още не е ратифицирана от Народното събрание. Произнасянето на съда ще даде един водещ правен ориентир за обществения дебат за Конвенцията. Смятаме, че той ще бъде полезен за българското общество”, обясни Кирилов. По думите му така Конституционният съд ще може да отговори и на един от критичните по дебата въпроси, свързан с чл. 46 ал. 1 от Конституцията, която регламентира брака като доброволен съюз между мъж и жена.\r\n„Смятаме, че произнасянето на Конституционния съд до голяма степен ще преодолее и негативната нагласа и спекулациите, които битуват в този обществен дебат”, подчерта председателят на Комисията по правни въпроси и допълни, че в рамките на днешния ден дори е започнало събирането на подписите и подготовката на мотивите за искането. \r\nИван ЛАЗАРОВ", "date": "2018.01.31", "title": "Данаил Кирилов, ГЕРБ: Ще сезираме Конституционния съд за Истанбулската конвенция, решението му ще даде правен ориентир"}
{"url": "http://www.focus-news.net/news/2018/01/31/2483403/kyustendil-okrazhniyat-sad-zasedava-po-deloto-za-ubiystvoto-na-nikolay-radev-ot-dupnitsa.html", "text": "Окръжният съд в Кюстендил заседава по делото за убийството на Николай Радев от Дупница, предаде репортер на Радио „Фокус” – Кюстендил. В зала продължава събирането на гласни доказателства по делото, разпитва се вещо лице, изготвило допълнителна експертиза. За тежкото престъпление са обвинени Николай, Иван и Владимир Карастоянови от Дупница. Случаят е от 11 март 2014 година когато в местно заведение в Дупница умишлено е умъртвен Николай Радев, известен в града с прякора „Отвертката”. Според държавното обвинение извършителите са тримата мъже от фамилията Карастоянови – бащата и двамата му синове.\r\nВенцеслав ИЛЧЕВ", "date": "2018.01.31", "title": "Кюстендил: Окръжният съд заседава по делото за убийството на Николай Радев от Дупница"}
{"url": "http://www.focus-news.net/news/2018/01/31/2483410/sotir-ivanov-im-petrich-po-vreme-na-vazrazhdaneto-ne-e-imalo-administrativni-printsipi-za-otbelyazvane-na-rozhdeniya-den-no-vanga-e-priemala-31-yanuari-za-svoya-rozhdena-data.html", "text": "Пророчицата Ванга е приемала за своя рождена дата 31 януари, а не 3 октомври. Това каза за Радио „Фокус“ – Пирин Сотир Иванов, директор на Исторически музей – Петрич. „Ванга е родена на 31 януари 1911 година в Струмица. За този регион от българското народно пространство все още продължава Възраждането, защото ние сме освободени в резултат на Балканската война, която избухва на 5 октомври 1912 година. През Възраждането не е имало такива чисто административни принципи за отбелязване на рождения ден“, каза още Иванов. „Нека не забравяме, че тя е била в махала, която е доста отдалечена от тази централна градска част на Струмица, комуникациите са били забавени“, добави Иванов. Той коментира, че по-скоро не бил дал абсолютна сигурност на нито една рождена дата на някой, роден в този период, в тази част на географските територии. „Затова слагаме афинитета към 31 януари, след като и тя самата искрено е вярвала, че това е нейната дата“, подчерта Иванов.\r\nЛивия НИНОВА", "date": "2018.01.31", "title": "Сотир Иванов, ИМ – Петрич: По време на Възраждането не е имало административни принципи за отбелязване на рождения ден, но Ванга е приемала 31 януари за своя рождена дата"}
{"url": "http://www.focus-news.net/news/2018/01/31/2483409/pravitelstvoto-dava-saglasieto-si-za-osvobozhdavaneto-na-nachalnika-na-nso.html", "text": "Министерският съвет дава съгласието си генерал-лейтенант Ангел Антонов да бъде освободен от длъжността началник на Националната служба за охрана. Това съобщиха от правителствената информационна служба. Ген. Антонов е депозирал пред Президента на Република България писмо, с което желае да бъде освободен от поста. Решението на Министерския съвет e във връзка със съгласувателно писмо от администрацията на Президента, каквото е изискването на Закона за НСО.", "date": "2018.01.31", "title": "Правителството дава съгласието си за освобождаването на началника на НСО"}
{"url": "http://www.focus-news.net/news/2018/01/31/2483413/afp-bezrabotitsata-v-evrozonata-se-zapazva-na-nay-niski-niva-za-poslednite-devet-godini.html", "text": "Безработицата в еврозоната остава на най-ниски нива за последните девет години, предава AFP, като се позовава на данни от Европейската статистическа служба (Евростат), публикувани в сряда, 31 януари.\r\nОт тях става ясно, че през декември 2017 г. безработицата в страните от еврозоната е била 8,7% - най-ниското ниво, отчитано от януари 2009 г. насам. Същевременно Евростат съобщава, че инфлацията все още остава ниска. През януари тя е била 1,3%, далеч под целта на Европейската централна банка за 2% инфлация.Тереза Герова", "date": "2018.01.31", "title": "AFP: Безработицата в еврозоната се запазва на най-ниски нива за последните девет години"}
{"url": "http://www.focus-news.net/news/2018/01/31/2483408/blagoevgrad-normalno-se-osashtestvyava-preminavaneto-prez-gkpp-ilinden-intenziven-e-trafikat-na-gkpp-kulata-za-tovarni-avtomobili.html", "text": "Нормално се осъществява движението през ГКПП „Илинден“. Това съобщи за Радио „Фокус“ – Пирин дежурният служител в пункта. Интензивен е трафикът на ГКПП „Кулата“ за товарни автомобили. На останалите пунктове по българо-гръцката граница движението се извършва без проблеми.\r\nЛивия НИНОВА", "date": "2018.01.31", "title": "Благоевград: Нормално се осъществява преминаването през ГКПП „Илинден“, интензивен е трафикът на ГКПП „Кулата“ за товарни автомобили"}
{"url": "http://www.focus-news.net/news/2018/01/31/2483414/vidin-v-dve-naseleni-mesta-ot-oblastta-shte-bade-narusheno-vodopodavaneto-zaradi-avarii.html", "text": "В две населени места във Видинска област ще бъде нарушено водоподаването, съобщиха за Радио „Фокус“ – Видин от водоснабдителното дружество. Причината е отстраняване на аварии по улични водопроводи. В село Делейна водоподаването ще бъде спряно до 15.00 часа, в село Киряево отстраняването на авария ще продължи до 17.00 часа, до тогава за живеещите в селото ще бъде спряна питейната вода.", "date": "2018.01.31", "title": "Видин: В две населени места от областта ще бъде нарушено водоподаването заради аварии"}
{"url": "http://www.focus-news.net/news/2018/01/31/2483416/vezhdi-rashidov-obsadi-s-frenskiya-poslanik-erik-lyobedel-kulturnoto-satrudnichestvo-mezhdu-balgariya-i-frantsiya.html", "text": "Председателят на парламентарната Комисия по културата и медиите Вежди Рашидов обсъди днес с френския посланик в София Н. Пр. Ерик Льобедел перспективите пред културното сътрудничество между България и Франция. Това съобщиха от пресцентъра на ПП ГЕРБ.\r\nДипломатът покани Рашидов на работна закуска в своята резиденция. Посланик Льобедел благодари на Вежди Рашидов за голямата му ангажираност в последните няколко години за активното развитие на културните връзки между двете страни, както и за специалната подкрепа за разкопките в Созопол, осъществявани от френски и български археолози. „След впечатляващата изложба на България в Лувъра и продължаващата работа по двете петгодишни Споразумения на световния Музей с България, ще бъде много интересно в Париж да бъдат показани и образци на българската култура от периода 14 - 18 век“, смята Ерик Льобедел. Френската страна подкрепя и идеята на Вежди Рашидов в България да бъде представена експозиция на съвременно френско изкуство. Посланик Льобедел запозна Рашидов с френско-български арт стрийт проект, който тази година трябва да се реализира в София. По време на разговора бе отбелязана и възможността за творчески прояви с участието на Франция през 2019 година, когато Пловдив ще бъде европейска столица на културата.", "date": "2018.01.31", "title": "Вежди Рашидов обсъди с френския посланик Ерик Льобедел културното сътрудничество между България и Франция"}
{"url": "http://www.focus-news.net/news/2018/01/31/2483417/yambol-obshtinskiyat-savet-prie-byudzheta-na-obshtinata-2018-g-v-razmer-na-547-mln-leva.html", "text": "Общински съвет – Ямбол прие без промени предложения от кмета Георги Славов бюджет на Общината за 2018 г. Това съобщиха от пресцентъра на Община Ямбол. Финансова стабилност, развитие на инфраструктурата и ефективно усвояване на европейски средства – това са основните приоритети, изтъкнати от кмета по време на днешната сесия на Общинския съвет.\r\n„Това е консервативен бюджет, който обаче продължава линията на стабилно развитие на града“, заяви още по време на дебатите Георги Славов.\r\nЗалагане на достатъчно средства за създаването на все по-добра градска среда чрез следване на политиката за цялостно благоустрояване на Ямбол, текущи ремонти на улична мрежа, тротоари и зелени площи допълват финансовата рамка на бюджета. Осигуряване нормалното функциониране на сферите: образование, здравеопазване и социални услуги, развитие на спорта и културния туризъм са другият ключов елемент в Бюджет 2018. Общият размер на бюджета на Община Ямбол за 2018 г. възлиза на 54.7 млн. лева. Приходите от държавни трансфери  и преходен остатък от 2017 година за финансиране на делегираните от държавата дейности са близо 32 млн. лева. Планираните местни приходи са 22.8 млн. лева., от които данъчни приходи – 7.6 млн. лв. и неданъчни приходи – 11 млн. лв. Предвидени са капиталови разходи в размер на около 2 млн. лева.", "date": "2018.01.31", "title": "Ямбол: Общинският съвет прие бюджета на Общината 2018 г. в размер на 54.7 млн. лева"}
{"url": "http://www.focus-news.net/news/2018/01/31/2483418/darzhavniyat-glava-rumen-radev-shte-bade-na-poseshtenie-v-bryuksel.html", "text": "На 1 февруари държавният глава Румен Радев ще бъде на работно посещение в Брюксел, съобщиха от прессекретариата на държавния глава. В рамките на визитата си президентът ще бъде приет от Негово Величество краля на белгийците Филип. Държавният глава Румен Радев ще разговаря и с представители на българската общност в Кралство Белгия. В срещата участие ще вземе и вицепрезидентът Илияна Йотова. Румен Радев и Илияна Йотова ще присъстват на тържествен концерт, с който в Брюксел се отбелязва официално откриването на Българското председателство на Съвета на ЕС. Държавният глава ще отправи приветствие към гостите на спектакъла, който ще се състои в Центъра за изящни изкуства BOZAR. При посещението си президентът ще бъде придружаван от съпругата си Десислава Радева.", "date": "2018.01.31", "title": "Държавният глава Румен Радев ще бъде на посещение в Брюксел"}
{"url": "http://www.focus-news.net/news/2018/01/31/2483420/pravitelstvoto-odobri-dopalnitelni-razhodi-i-transferi-za-obezpechavane-na-balgarskoto-predsedatelstvo-na-saveta-na-evropeyskiya-sayuz.html", "text": "Правителството одобри допълнителни разходи и трансфери в размер на 49 007 600 за обезпечаване на Българското председателство на Съвета на Европейския съюз през 2018 г. Средствата са предвидени в централния бюджет. Това съобщиха от правителствената информационна служба. От одобрените разходи 48 728,6 хил. лв. са разпределени по бюджетите на първостепенните разпоредители за дейности по провеждането на Българското председателство, а 279 000 – по бюджетите на общини за одобрените им проекти за инициативи, свързани с регионалното измерение на Председателството. Основната част от дейностите са свързани с осигуряването на събитията от календара на Българското председателство, които ще се проведат в страната, както и за организиране на събития зад граница, за културната програма, за осигуряване на медийно покритие, публикации и реклама на събитията, за плащания по вече сключените през 2017 г. договори с изпълнители за осигуряване на отделните направления на подготовката – хотелско настаняване, храна, транспорт, превод, дейност на доброволците, функциониране на акредитационната система и др.", "date": "2018.01.31", "title": "Правителството одобри допълнителни разходи и трансфери за обезпечаване на Българското председателство на Съвета на Европейския съюз"}
{"url": "http://www.focus-news.net/news/2018/01/31/2483412/veliko-tarnovo-s-retsital-poklonenie-i-podnasyane-na-tsvetya-v-grada-byaha-otbelyazani-164-godini-ot-rozhdenieto-na-stefan-stambolov.html", "text": "С рецитал на ученици от Старопрестолната гимназия по икономика, озаглавен „Всичко е добро, което е добро за България“, бе почетена паметта на Стефан Стамболов, предаде репортер на Радио „Фокус“ – Велико Търново. В днешния ден се навършват 164 години от рождението на великия българин. Честванията в града започнаха с четенето на младежите Церемонията се проведе пред паметника на Стамболов, в началото на Самоводската чаршия. Рециталът започна с припомняне на факти от живота на революционера и спомени за него. „Стефан Стамболов живя в изключително сложно историческо време. Извървял сгромолясването на две въстания – Старозагорското и Априлското, Апостол на Търновския революционен окръг и поел изключителната мисия – да замести увисналия вече на въжето Левски. Той винаги е бил воден от убеждението, че не трябва да се освобождава никой народ, народите трябва да се освободят сами или да загинат. С една дума – хъш, напълнил съдържанието на тази дума, както с дързост и непокорство, така и с поетичната численост на младостта си. С една дума – българин, с доказана готовност за всяка жертва, в името на народните правдини. Обичащ не себе си в България, а България в себе си!“, се казва още в рецитала на учениците. Последва и слово на историка проф. Пламен Павлов, след което бе отслужен и благослов от Негово благоговейнство свещеник Давид Йовчев. Бе отслужен и военен ритуал по поднасяне на цветя пред паметника на Стамболов.\r\nНа честванията присъстваха областният управител проф. Любомира Попова, кметът на Велико Търново инж. Даниел Панов, ректорите на двата университета в града, народни представители, представители на местната власт, много граждани и общественици.\r\nЛуиза ТРАНЧЕВА", "date": "2018.01.31", "title": "Велико Търново: С рецитал, поклонение и поднасяне на цветя в града бяха отбелязани 164 години от рождението на Стефан Стамболов"}
{"url": "http://www.focus-news.net/news/2018/01/31/2483419/kyustendil-okolo-70-kg-trayni-hranitelni-produkti-sa-sabrani-v-ramkite-na-ednodnevna-daritelska-aktsiya-organizirana-ot-bchk.html", "text": "Около 70 кг трайни хранителни продукти са събрани в рамките на еднодневна дарителска акция, организирана от БЧК в Кюстендил. Това съобщи за Радио „Фокус” – Кюстендил д-р Емилия Кацарска, директор на БЧК – Кюстендил. По думите ѝ акцията е проведена в рамките на един ден, с подкрепата на търговска верига в града. Мотото на кампанията е „Купи и дари”. „Целта е да се съберат трайни хранителни продукти, които на по-късен етап да бъдат предоставени на уязвими граждани или на социални институции. В кампанията се включиха доброволци от младежката структура на БЧК”, каза д-р Кацарска. Кампанията е продължила два часа, а събраните продукти са около 70 килограма. „Нямаше определени продукти, всеки дарител имаше волята сам да избере какви продукти да остави в кошницата. Те трябваше да бъдат трайни пакетирани продукти”, каза д-р Кацарска. По думите ѝ подобна дарителска кампания се организира за първи път в Кюстендил.\r\nВенцеслав ИЛЧЕВ", "date": "2018.01.31", "title": "Кюстендил: Около 70 кг трайни хранителни продукти са събрани в рамките на еднодневна дарителска акция, организирана от БЧК"}
{"url": "http://www.focus-news.net/news/2018/01/31/2483423/plovdiv-62-godishen-peshehodets-e-blasnat-ot-lek-avtomobil-na-krastovishteto-mezhdu-ul-yordan-yovkov-i-ul-lyuben-karavelov.html", "text": "62-годишен пешеходец е блъснат от лек автомобил на кръстовището между ул. “Йордан Йовков” и ул. “Любен Каравелов”. Това съобщиха от ОДМВР - Пловдив. Пешеходецът е пострадал вчера. Според първоначалната информация около 10.00 часа на кръстовището между ул. “Йордан Йовков” и ул. “Любен Каравелов” лек автомобил “Фолксваген” ударил внезапно излезлия на пътното платно 62-годишен мъж. Пострадалият е настанен в болница за лечение. Алкохолната проба на 34-годишната шофьорка на колата е отрицателна. В сектор “Пътна полиция е образувано досъдебно производство.", "date": "2018.01.31", "title": "Пловдив: 62-годишен пешеходец е блъснат от лек автомобил на кръстовището между ул. “Йордан Йовков” и ул. “Любен Каравелов”"}
{"url": "http://www.focus-news.net/news/2018/01/31/2483425/burgas-pisatelskata-obshtnost-shte-otbelezhi-s-poreditsa-ot-sabitiya-osvobozhdenieto-na-grada.html", "text": "Писателската общност ще отбележи с поредица от събития Освобождението на Бургас, Деня на влюбените и годишнината от гибелта на Васил Левски. Това съобщиха от пресцентъра на Община Бургас. Инициативите започват на 6 февруари, когато Бургас получава свободата си. От 11.30 часа на ул. „Лермонтов“ ще се поднесат цветя на паметната плоча на ген. майор Лермонтов. От 18.00 часа в Дома на писателя ще се проведе „140 години свещена свобода“ – поетично-музикално честване на Освобождението на Бургас с участието на Анелия Ангелова и Димитър Петров.\r\nНа 14 февруари от 18.00 часа отново в Дома на писателя ще приключи конкурсът „Млад разказвач“ и ще се наградят участниците. На 19 февруари от 18.00 часа на същото място ще се проведе „Пътят към Къкринската голгота“ – за Апостола на свободата с Георги Райков.", "date": "2018.01.31", "title": "Бургас: Писателската общност ще отбележи с поредица от събития Освобождението на града"}
{"url": "http://www.focus-news.net/news/2018/01/31/2483422/27-proekta-sa-vklyucheni-v-zakonodatelnata-programa-na-ministerskiya-savet-za-parvoto-polugodie.html", "text": "Правителството прие оперативната и законодателната си програми за първото полугодие на 2018 г. Това съобщиха от правителствената информационна служба. Програмите осигуряват планиране на актовете, които Министерският съвет ще разгледа и приеме през периода, както и планиране на процеса по извършването на оценка на въздействието. Те дават също така информация за основните положения на предлаганата уредба и последиците от предлагането й, цели, основания за приемане на актовете и сроковете за подготовката, съгласуването и приемането им.\r\nОперативната и законодателната програми дават възможност за повишаване на прозрачността на процеса по приемане на нормативни актове и за по-широко гражданско участие в обществените консултации по проектите в тях.\r\nВключването на проекти на актове в оперативната и в законодателната програми става след извършена частична предварителна оценка на въздействието. Оперативната програма предвижда да бъдат разгледани 20 проекта на нормативни актове от компетентността на Министерския съвет. В законодателната програма са включени 27 предложения за законопроекти, като четири от тях са проекти на нови закони, за които ще бъде извършена цялостна предварителна оценка на въздействието.\r\nСъгласно разпоредбите на Закона за нормативните актове и Устройствения правилник на Министерския съвет и на неговата администрация, програмите ще бъдат публикувани заедно с извършените частични предварителни оценки на въздействието на Портала за обществени консултации www.strategy.bg.", "date": "2018.01.31", "title": "27 проекта са включени в законодателната програма на Министерския съвет за първото полугодие"}
{"url": "http://www.focus-news.net/news/2018/01/31/2483421/targovishte-rayonnata-prokuratura-zadarzha-mazha-izvarshil-krazhba-na-mesingov-krast-i-ikona-ot-cherkva-v-grada.html", "text": "С постановление на Районната прокуратура в Търговище за срок до 72 часа е бил задържан опасният рецидивист Деян В. от шуменското село Венец. Това съобщиха от пресцентъра на Апелативна прокуратура - Варна. Той е привлечен като обвиняем по бързо производство за кражба от черквата „Свети Иван Рилски“ в града, извършена при условията на опасен рецидив. Обвиняемият влязъл в храма и откраднал месингов кръст с разпятие и икона на Свети Киприян и Юстина. \r\nСпоред прокуратурата има реална опасност 36-годишният опасен рецидивист да се укрие и да извърши друго престъпление. Деян В. е осъждан 17 пъти. След изтърпяване на последното ефективно наказание излязъл от затвора на 21 март 2017 г. \r\nРайонната прокуратура в Търговище ще внесе искане в съда за вземане постоянна мярка за неотклонение „Задържане под стража“ спрямо опасния рецидивист.", "date": "2018.01.31", "title": "Търговище: Районната прокуратура задържа мъжа, извършил кражба на месингов кръст и икона от черква в града"}
{"url": "http://www.focus-news.net/news/2018/01/31/2483429/hronichnite-nezarazni-bolesti-sa-osnoven-problem-za-zdraveto-na-balgarskite-grazhdani.html", "text": "Основно предизвикателство за здравето на гражданите и приоритет за бъдещи активни интервенции са хроничните незаразни болести, които са основни причини за смърт и намалена работоспособност. Това е един от изводите в одобрения от правителството годишен доклад за състоянието на здравето на гражданите, съобщиха от правителствената информационна служба. Посочва се, че най-голям негативен дял имат болестите на органите на кръвообръщението, в т.ч. мозъчно-съдовата болест и злокачествените заболявания. Те формират и най-големия дял от т. нар. предотвратима смъртност, която ежегодно отнема живота на над 20 000 души у нас.\r\nВ доклада се отбелязва, че прилагането на целенасочени политики по отношение на тези основни групи заболявания може да доведе до значителни подобрения на индивидуалното и общественото здраве, още повече, че тяхна основна характеристика е пряката им обвързаност и повлияност от факторите на външната среда и начина на живот.\r\nДокладът анализира здравното състояние на гражданите през 2016 г., извършените дейности и разходваните средства за изпълнение на основните цели и задачи в областта на здравеопазването. Направен е анализ на основните показатели за здравното състояние на населението и факторите, произтичащи от демографското състояние, социално-икономическите условия, околната и трудова среда, както и начина на живот. Документът разглежда изпълнението на Националната здравна стратегия 2020 за 2016 г. Подробно е представено въвеждането на Национална здравна карта със задължителен характер и свързания с нея механизъм за селективен подбор от страна на НЗОК на лечебни заведения, с които публичният фонд сключва договори. Анализирано е преструктурирането на основния пакет здравни дейности, заплащан от бюджета на НЗОК, с разширяването на дейностите в областта на промоцията и профилактиката на заболяванията, извеждане на болнични дейности за извършване в амбулаторни условия, създаване на условия за развитие на дейности по продължително лечение и въвеждане на изисквания за осигуряване на комплексна диагностика, лечение, рехабилитация и наблюдение на определени категории заболявания. Разгледани са още регламентирането на интегрираните здравно-социални услуги за деца и възрастни, които да се осъществяват от лечебни заведения, както и промените в регулацията на лекарствения сектор, които доведоха до подобрено ценообразуване, договаряне на отстъпки и въвеждане на оценка на здравните технологии.\r\nСпоред доклада, данните за здравното състояние на населението като цяло показват трайни подобрения, свързани с намаляване на смъртността и заболеваемостта, особено в младите възрастови групи. Макар че страната ни все още изостава в сравнителен план по много от средноевропейските показатели, се установяват обективно отчетени тенденции за динамичното подобрение на показателите. Прави се извод, че резултатите от дейностите по Националната здравна стратегия 2020 през първата година от нейното действие са положителни, а поставените цели и формулираните приоритети и политики съответстват на идентифицираните предизвикателства пред здравето на гражданите.", "date": "2018.01.31", "title": "Хроничните незаразни болести са основен проблем за здравето на българските граждани"}
{"url": "http://www.focus-news.net/news/2018/01/31/2483427/polk-ventsislav-mutafchiyski-e-predlozhen-za-nachalnik-na-vma.html", "text": "Правителството предлага на Президента на Република България да издаде указ за назначаването на полк. Венцислав Мутафчийски за началник на Военномедицинска академия и главен лекар на въоръжените сили. Предлага се той да бъде удостоен и със званието „бригаден генерал“. Това съобщиха от правителствената информационна служба. Полк. проф. д-р Мутафчийски, д.м.н., е заместник-началник на ВМА. С президентски указ от 3 май 2017 г. е назначен за временно изпълняващ длъжността началник на Военномедицинската академия.", "date": "2018.01.31", "title": "Полк. Венцислав Мутафчийски е предложен за началник на ВМА"}
{"url": "http://www.focus-news.net/news/2018/01/31/2483432/nablyudava-se-ponizhavane-na-broya-na-bezstopanstvenite-kucheta-ot-2013-g-nasam.html", "text": "Правителството прие отчет за изпълнение на общинските програми за овладяване на популацията на безстопанствените кучета на територията на България за 2016 г. Общият брой на безстопанствените кучета, получен при събиране на данните от всички общини, е 25 861. През 2013 г. те са били 35 383. За 2016 г. се отчита незначително повишаване на броя им – с 0,97% или 733 повече, от този през 2015 г. Това съобщиха от правителствената информационна служба. През 2016 г. се отчита увеличаване на броя на регистрираните приюти в страната – 44, в сравнение с 2015 г., когато са с три по-малко. Наблюдава се трайна тенденция на увеличаване броя на регистрираните и въведени в интегрираната информационна системата ВетИС домашни кучета през 2016 г. – 33 882. През 2015 г. техният брой е бил 29 215.", "date": "2018.01.31", "title": "Наблюдава се понижаване на броя на безстопанствените кучета от 2013 г. насам"}
{"url": "http://www.focus-news.net/news/2018/01/31/2483431/dobrich-prez-2017-g-nay-aktivno-e-bilo-tarseneto-na-rabotna-raka-v-oblastta-v-sferata-na-turizma.html", "text": "Туризмът е сферата, в която през миналата година е било най-активно търсенето на работна ръка в Добричка област. Обобщени данни бяха представени на пресконференция в Бюро по труда от директора на ведомството в добруджанския град Васил Сивков, предаде кореспондент на Радио „Фокус” – Варна. На работа през 2017 година са постъпили 8 063 безработни лица. От тях най-голям е делът на лицата без квалификация – 40%, следват тези с работническа професия – 35.2% и със специалност – 24.8%. През миналата година на работа са устроени 1 378 младежи до 29-годишна възраст, от които 546 на възраст до 24 години. В трудова заетост са включени 777 безработни с регистрацията в бюрата по труда над 1 година. През миналата година в областта са били заявени 8 364 работни места. От работодатели от частния сектор са заявени 72.8% от работните места. Най-голямо е било търсенето на работна ръка в сферата на хотелиерството и ресторантьорството (2 658 позиции) и преработващата промишленост (1 239 позиции). Следват заявените свободни работни места в сферата на търговията (738 позиции), селското стопанство (532 позиции), строителството (510 позиции), държавното управление (318), администрацията и спомагателните дейности (300) и транспорта (271 позиции). Към днешна дата в Добрич са заявени 129 работни места. За лицата с висше образование преобладават свободните позиции за лекари – 9. Търсят се също медицински сестри, учители, счетоводители, ръководители на отдел в хотел и ресторант и др. 51 са обявените работни места за лица със средно образование. Спектърът от обявени позиции е широк, традиционно се търсят работници в сферата на обувното и шевно производство, също са обявени свободни места за автомонтьори, шофьори на автобуси, кредитни специалисти и др. За лица с основно образование са обявени 40 работни места – за шивачи, гладачи, заварчици, общи работници в оранжерия и др. В Бюрото по труда в Добрич има регистрирани мигранти, основно от страни като Русия, Украйна, Сирия, Казахстан. Повечето от регистрираните безработни от тези държави търсят работа в сферата на туризма. Предстои в следващите месеци както е обичайно всяка година да бъдат организирани трудови борси за набиране на персонал за курортите по българското Черноморие. \r\nЖулиета НИКОЛОВА", "date": "2018.01.31", "title": "Добрич: През 2017 г. най-активно е било търсенето на работна ръка в областта в сферата на туризма"}
{"url": "http://www.focus-news.net/news/2018/01/31/2483426/sport-kubrat-pulev-shte-boksira-sreshtu-dzharel-milar-prez-april.html", "text": "Кубрат Пулев ще се боксира през април или най-късно през май. Това потвърди самият той пред родни медии по време на връчването на годишните награди на ЦСКА. Пулев добави, че травмата с частичното разкъсване на гръден мускул, която не му позволи да се бие за световната титла по бокс в тежка категория срещу Антъни Джошуа, остава в миналото.\r\nДо дни ще се знае и кой ще бъде следващият съперник на българина. Според Пулев, това може да американеца Джарел Милър.", "date": "2018.01.31", "title": "Спорт: Кубрат Пулев ще боксира срещу Джарел Милър през април"}
{"url": "http://www.focus-news.net/news/2018/01/31/2483398/danail-kirilov-gerb-seziraneto-na-konstitutsionniya-sad-za-istanbulskata-konventsiya-ne-e-otstaplenie-ot-nashata-pozitsiya-po-temata.html", "text": "В никакъв случай това не е отстъпление от нашата позиция. Това обяви на брифинг в парламента народният представител от ПГ на ГЕРБ и председател на Комисията по правни въпроси Данаил Кирилов, във връзка с решението да сезират Конституционния съд за Истанбулската конвенция, предаде репортер на Агенция „Фокус”. „До сега в дебата съществуваха тези по отношение на това, че ако се ратифицира Истанбулската конвенция, която като международен договор е с пряко действие, ще промени вътрешното законодателство. Нашата теза е, че това не е така. Органът, който би могъл да го констатира по компетентност, е именно Конституционния съд”, посочи Кирилов и поясни, че със сезирането му ГЕРБ не цели да прехвърли обществения или политически дебат по темата върху съда. „Ние искаме правното становище на Конституционния съд, което в тази изключителна правна хипотеза, е възможно”, поясни председателят парламентарната Правна комисия.\r\nИван ЛАЗАРОВ", "date": "2018.01.31", "title": "Данаил Кирилов, ГЕРБ: Сезирането на Конституционния съд за Истанбулската конвенция не е отстъпление от нашата позиция по темата"}
{"url": "http://www.focus-news.net/news/2018/01/31/2483434/pregled-na-mezhdunarodnite-novini-do-13-chasa-agentsiya-fokus.html", "text": "В сутрешните часове на сряда, 31 януари, германската полиция стартира национална операция срещу група предполагаеми трафиканти, заподозрени в превеждане на нелегални мигранти по Балканския маршрут към Германия. Съгласно медийни доклади, заподозрените са българин, поляк и турчин, съобщава националният ежедневник Die Zeit.\r\nВ операцията, проведена на територията на федералните провинции Берлин, Саксония, Бремен и Северен Рейн-Вестфалия, са задействани около 200 полицейски служители. Говорител на правоохранителните органи поясни, че са издадени три заповеди за арест. Заподозрените са част от контрабандна мрежа, която е превела нелегално десетки мигранти до Германия. \r\nУточнява се, че към настоящия момент тримата заподозрени са разпитвани. Следователите се надяват да получат от тях информация за организационните структури на контрабандистите. \r\nMitteldeutscher Rundfunk съобщава, че тримата заподозрени от България, Полша и Турция, са транспортирали в Германия най-малко 160 мигранти. Те са били натоварени в ремарке на камион. За „услугата“ всеки един от мигрантите е бил принуден да плати сума в размер на осем хиляди евро.\r\n*** Френските власти са задържали четирима души във връзка с нападенията срещу редакцията на сатиричното списание „Шарли Ебдо“ и еврейския магазин от януари 2015 г.\r\nЧетиримата мъже на възраст от 30 г. до 36 г. са задържани за „изясняване на ролята, която може да са имали за доставката на оръжия“ за извършителите на терористичната атака. Съгласно разпространената информация, задържанията са извършени в периода 29-30 януари в североизточната част на Франция.\r\n*** Земетресение с магнитуд от 6,1 по скалата на Рихтер е регистрирано на територията на Северен Афганистан в 11.36 часа (местно време), показва справка на официалната интернет страница на Европейския средиземноморски сеизмологичен център (EMSC).\r\nТрусът е бил с епицентър 272 километра североизточно от столицата Кабул и на 35 километра от Ярм, с дълбочина от 189 километра под земната кора. \r\nЗеметресението е ударило региона в близост до границата с Таждикистан, в планината Хиндукуш.\r\n*** Християндемократическият съюз (ХДС), Християнсоциалният съюз (ХСС) и Германската социалдемократическа партия (ГСДП) продължават преговорите за съставяне на нова голяма коалиция в Берлин. В сряда, 31 януари, основна тема в дневния ред на работните групи ще бъде здравеопазването.\r\nСоциалдемократите влизат в разговорите с искането за край на „второкласната медицина“. Съюзът (ХДС/ХСС) вече даде сигнал, че е готов за отстъпки по някои въпроси, като например медицинската грижа в селските райони на страната. \r\nПреговорите в работните групи трябва да приключат до петък. През уикенда (3 и 4 февруари) резултатите ще бъдат одобрени от партийните ръководства. Ако този кратък период не е достатъчен за постигане на пробив в преговорите за коалиция, разговорите ще бъдат продължени с още два дни, припомнят от редакцията.\r\n*** Членове на „Народни отряди за самозащита“ (YPG), които според Анкара са свързани със забранената „Работническа партия на Кюрдистан“ (ПКК), са атакували турски военен конвой в северния сирийски град Идлиб.\r\nСъгласно разпространената информация, нападението е извършено във вторник с превозно средство, заредено с експлозиви, които са били детонирани. При атаката е загинал цивилен служител, пострадали са други двама души, един от които – военнослужещ, става ясно от изявление на турската армия. В текста се припомня, че конвоят е бил разположен в Идлиб като част от международно споразумение за установяване на зони за деескалация. \r\nРазгръщането в северозападния сирийски район стартира през октомври миналата година по силата на споразумение, постигнато с Русия и Иран в рамките на мирните преговори за Сирия в казахстанската столица Астана. Създаването на зони за деескалация бе договорено през май между Турция, която подкрепя групи, които се противопоставят на режима на Башар Асад в Сирия, и Русия и Иран, които подкрепят правителството в Дамаск.\r\n*** Специалният посредник на ООН в спора между Атина и Скопие Матю Нимиц пристигна в македонската столица, но в първите часове от двудневното си посещение отказа да направи изявление за медиите.\r\nОт Министерството на външните работи на Македония информираха, че изявление на Нимиц пред средствата за масова информация е предвидена след срещата му с държавния глава Георги Иванов, която ще се състои в четвъртък.\r\nВ програмата на Нимиц са предвидени още разговори с министър-председателя Зоран Заев, първия дипломат на Скопие Никола Димитров, с председателя на ДСИ Али Ахмети, а също и с лидера на опозиционната ВМРО-ДПМНЕ Християн Мицковски. \r\nАмериканският дипломат пристигна в Скопие след посещение в Атина, където се информира за позицията на гръцките политици по предложенията за името на Македония, които Нимиц изложи в рамките на срещата в Ню Йорк на 17 януари.\r\n*** Любляна няма да приеме предложението на Загреб за провеждането на нови преговори за разрешаване на граничния спор в Пиранския залив. Това увери словенският министър-председател Миро Церар.\r\n„Бих казал, че Словения ще продължи да бъде последователна в изпълнението на решението на Арбитражния съд и няма да приеме нови преговори за границата“, подчерта Церар пред представители на чуждестранни дипломатически мисии в страната.\r\nСпоред него приемането на преговорите по граничния спор ще бъде „отклонение от европейското и международното право, и следователно - от интересите на Република Словения\".\r\nСловения може да бъде „като цяло доволна\" от сътрудничеството със съседите си, въпреки че отношенията с Хърватия се изостриха миналата година поради „различни възгледи по въпроса за неразрешения граничен спор“, подчерта Церар, като същевременно припомни, че Любляна остава ангажирана с решението на Арбитражния съд за граничната линия в Пиранския залив, въпреки че Загреб отказа да се съобрази с него. \r\n„Словения ще продължи да настоява изпълнението на арбитражното решение да бъде валидно и за двете страни, но ще използва правните средства за защита, ако Хърватия го пренебрегне“, категоричен бе Церар.\r\nСловения и Хърватия имат спор за границата от 1991 г. насам. През 2009 г. двете страни се съгласиха на арбитраж, макар по-късно властите в Загреб да се отказаха от него. \r\nВ края на юли 2017 година Арбитражният съд в Хага реши в полза на Словения в спора ѝ за морската граница с Хърватия. Словения трябва да получи пряк достъп до международните води в северната част на Адриатическо море, използвайки коридор, пресичащ хърватските териториални води, бе решението на органа.\r\nТо бе приветствано от словенския министър-председател Миро Церар като \"историческо\". На свой ред хърватският премиер Андрей Пленкович заяви, че то „не е задължаващо по какъвто и да е начин“, и че Загреб няма намерение да се съобрази с него. \r\n*** Коментирайки нон пейпърът на Испания за включването на Косово в Стратегията за Западните Балкани, говорителят на Европейската комисия Мая Коциянчич призова мненията на страните от Общността да бъдат споделени след официалното представяне на документа, което ще се състои в началото на следващия месец.\r\nСъгласно думите й, документът „покрива“ целия регион. Седмица преди приемането на Стратегията за разширяване на ЕС със страните от Западните Балкани, Испания отново под въпрос не само документа, но и целия процес поради силното противопоставяне за включването на Косово в процеса, съобщиха медиите в Прищина. \r\nСъгласно разпространените данни, от името на официална Прищина вицепремиерът на най-младата държава на Балканите Енвер Ходжай е изпратил писмо до комисаря по европейска политика за съседство и преговори за разширяване Йоханес Хан, в което е изразил загрижеността на Косово по отношение на несигурната й европейска перспектива в новия документ на ЕК. \r\nСамо седмица преди приемането на Стратегията за разширяване на Европейския съюз към страните от Западните Балкани, Испания поставя под въпрос не само документа, но и целия процес. Мадрид се противопостави на включването на Косово в стратегията.\r\nВ писмото под формата на нон пейпър (т.е. неофициален документ), с което разполага редакцията на прищински вестник, Испания се противопоставя на използването на термина ВБ6 (WB6), съкращение за шестте страни от Западните Балканите, и изтъква, че „Косово не е част от процеса на разширяване\".\r\n„В дипломатическите кръгове се споменава, че Испания планира да се противопостави на участието на Косово на срещата на върха на ЕС и страните от Западните Балкани в София\", написа по-рано косовският вестник Koha Ditore. \r\nСпоред събеседниците на вестника от Брюксел, съкращението ВБ6 се използва за стратегията, за да не се предизвиква недоволството на страните, които не са признали Косово. В текста на писмото тези държави са определени като партньори на ЕС. Към настоящия момент е известно, че Мадрид не е съгласен с използването на съкращението. \r\nСпоред Koha Ditore подходът на Испания е в резултат от вътрешните проблеми, пред които е изправено иберийското кралство. \r\nВ нон пейпърът Испания излага позицията си, че трябва да бъде правена разлика между процеса на разширяване на ЕС и процедурите и стратегиите за Западните Балкани, които са част от общата политика за външни въпроси и сигурност. В Мадрид изразяват увереност, че разширяването не трябва да се разглежда като пряко средство за решаване на политически проблеми в региона на Западните Балкани.\r\n„Трябва да се случи обратното, необходимо е първо да се преодолеят тези конфликти, за да стане възможен процесът на разширяване\", твърдят от Мадрид. \r\nВ писмото се изисква управляващите в Косово да работят за покриването на стандартите, заложени в Договора за стабилизация и асоцииране и за продължаване на диалога между Белград и Прищина под егидата на ЕС.\r\n***", "date": "2018.01.31", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/01/31/2483424/germaniya-razreshi-stroitelstvoto-na-gazoprovoda-severen-potok-2-v-svoi-teritorialni-vodi.html", "text": "В сряда, 31 януари, Германия даде разрешение за строеж и експлоатация на планирания газопровод „Северен поток 2“ в свои териториални води, а също и полагането на тръби в сухопътния участък в района на Любмин в близост до Грайфсвалд, провинция Мекленбург-Предна Померания. Съответната информация е публикувана на официалната интернет страница на оператора Nord Stream 2 AG.\r\nОт публикуваното съобщение става ясно, че издаденото одобрение е за участък от тръбопровода с приблизителна дължина от 55 километра. Разрешението е дадено в пълно съответствие със Закона за енергийната индустрия (EnWG).\r\n„Това разрешение е важен крайъгълен камък в сложния процес за разрешаване на проекта като цяло\", увери Йенс Ланге, един от мениджърите на компанията. Експертът допълни, че при изготвянето на разрешителното са взети предвид интересите на всички заинтересовани страни, включително на представителите на туристическата индустрия. \r\nВ началото на ноември 2017 г. \"Северен поток 2“ получи одобрението на минния орган на Щралзунд за разгръщане на строителни дейности в района на германския континентален шелф (еквивалентен на германската изключителна икономическа зона (ИИЗ)). \r\nНационалните процедури за издаване на разрешителни в другите четири държави по маршрута - Русия, Финландия, Швеция и Дания - продължават по план. Операторът е изпълнил всички изисквания и очаква разрешенията да бъдат издадени навреме за планираното стартиране на строежа през 2018 г., се казва още в текста. Тереза Герова", "date": "2018.01.31", "title": "Германия разреши строителството на газопровода „Северен поток 2“ в свои териториални води"}
{"url": "http://www.focus-news.net/news/2018/01/31/2483433/simeon-karakolev-natsionalnata-ovtsevadna-i-kozevadna-asotsiatsiya-tarsim-okolo-1-000-rabotnitsi-za-nuzhdite-na-bransha.html", "text": "Националната овцевъдна и козевъдна асоциация търси около 1 000 работници. Това съобщи Симеон Караколев, съпредседател на Националната овцевъдна и козевъдна асоциация (НОКА) и председател на Националната асоциация за развъждане на млечни овце в България (НАРМОБ), предаде репортер на Радио „Фокус“ – Велико Търново. Караколев подчерта, че има глад на работна ръка. Заради липсата на кадри от Асоциацията са изпратили писмо до Министерство на труда и социалната политика с искане да получат разрешение за внос на работна ръка. Искането им е подкрепено и от Търговскопромишлената палата. Очаква се официално становище на министерсвото. Търсят се работници освен от бесарабските българи от Молдова и Украйна, също така и от бившите съветски републики – Киргизстан, Азербайджан, Казахстан, Грузия, Узбекистан. Симеон Караколев отбеляза, че в момента един работник в овцеферма взима около 600 – 700 лева. Честа практика е да се наемат цели семейства, на които се плаща около 1300 - 1400 лева. Някой от фермерите заплащат и бонуси на работници си в размер на 0.10 лева на литър мляко или премия за отгледано агне. Често им е осигурена квартира и храна. Симеон Караколев посочи, че около 2 000 фермери членуват в Националната овцевъдна и козевъдна асоциация.\r\nНадежда КРЪСТЕВА", "date": "2018.01.31", "title": "Симеон Караколев, Националната овцевъдна и козевъдна асоциация: Търсим около 1 000 работници за нуждите на бранша"}
{"url": "http://www.focus-news.net/news/2018/01/31/2483415/ivan-totev-kmet-na-plovdiv-gripna-vakantsiya-shte-bade-obyavena-v-plovdiv-ot-sledvashtata-sedmitsa.html", "text": "Грипна ваканция ще бъде обявена в Пловдив от следващата седмица. Това съобщи кметът на Пловдив Иван Тотев, предаде репортер на Радио „Фокус” - Пловдив. Кметът Тотев е изготвил предложение за ваканцията до Регионалното управление на образованието, което ще внесе днес. Той предлага в дните 7, 8 и 9 февруари учениците да бъдат в грипна ваканция. Така тя ще се слее с междусрочната ваканция. „По този начин учениците ще имат цяла седмица, през която с родителите си ще могат да се организират и да отидат на планина, за да се лекуват на по-чист въздух”, каза Тотев. По думите му предстои предложението да се обсъжда.\r\nВесела КРЪСТЕВА", "date": "2018.01.31", "title": "Иван Тотев, кмет на Пловдив: Грипна ваканция ще бъде обявена в Пловдив от следващата седмица"}
{"url": "http://www.focus-news.net/news/2018/01/31/2483428/kyustendil-sadat-dopusna-razpit-na-nov-svidetel-po-deloto-za-ubiystvoto-na-nikolay-radev-ot-dupnitsa.html", "text": "Съдът допусна разпит на нов свидетел по делото за убийството на Николай Радев от Дупница, предаде репортер на Радио „Фокус” – Кюстендил. В рамките на заседанието бяха представени допълнения към изготвената видеотехническа експертиза. Става въпрос за записи от видеокамери, монтирани в заведението, където е убит Николай Радев – Отвертката. В съдебна зала на се явиха призованите за разпит двама свидетели, единия от които е в Италия, другия не отговаря да посочения настоящ адрес на който е изпратена призовката. На процеса не се явиха и гражданските ищци и частните обвинители. Съдът допусна на разпит искания нов свидетел по делото. „Нашият свидетел е бил лекуван в отделението, където е починал Николай Радев и неволно е чула виковете му за помощ и писъците. Това е важно за размера на неимуществените вреди, които претендираме”, каза адвокат Емил Атанасов. Съдия Мирослав Начев не прие искането на защитата за нова видео техническа експертиза. Следващото заседание е насрочено за 19 февруари.\r\nВенцеслав ИЛЧЕВ", "date": "2018.01.31", "title": "Кюстендил: Съдът допусна разпит на нов свидетел по делото за убийството на Николай Радев от Дупница"}
{"url": "http://www.focus-news.net/news/2018/01/31/2483438/promenya-se-redat-po-koyto-zemedelski-stopani-kandidatstvat-po-shemite-za-direktni-plashtaniya-reshi-parlamentat-na-parvo-chetene.html", "text": "Парламентът гласува на първо четене промени в Закона за подпомагане на земеделските производители, предаде репортер на Агенция „Фокус”. Промените предвиждат заповедта, с която министърът на земеделието, храните и горите одобрява обхвата на специализирания слой \"Площи, допустими за подпомагане\", да се обнародва в „Държавен вестник“. Изменя се и текстът, регламентиращ условията и реда, по които регистрираните земеделски стопани кандидатстват за подпомагане по схемите за директни плащания. В промените е заложено кандидатите да подават заявление за съответната календарна година, като заявените площи ще следва да са на тяхно разположение т.е., за тях да са регистрирани правни основания за ползване по реда на Закона за собствеността и ползването на земеделските земи. Правните основания ще се регистрират в съответната общинска служба по земеделие, в специализиран софтуерен продукт на Министерството на земеделието, храните и горите. Министерството ще обобщава и предава тези данни на Разплащателната агенция, която ще ги съпоставя с данните от заявленията. Когато заявените за подпомагане площи надвишават регистрираните правни основания за ползване, агенцията ще издава предупреждение за грешка. \r\nСтановището на министерството е, че по същество процедурата за кандидатстване не се променя, процедурата по подаване на заявления остава същата, a правните основания също остават като изискване за допустимост за подпомагане. Единствената разлика е, че съществуването на валидни правни основания ще се установява не при подаване на заявленията, а при извършването на административните проверки от страна на Разплащателната агенция. \r\nИван ЛАЗАРОВ", "date": "2018.01.31", "title": "Променя се редът, по който земеделски стопани кандидатстват по схемите за директни плащания, реши парламентът на първо четене"}
{"url": "http://www.focus-news.net/news/2018/01/31/2483440/dha-turtsiya-zapovedi-za-arest-na-12-deystvashti-voenni-v-8-razlichni-provintsii.html", "text": "Главната републиканска прокуратура в провинция Токат е издала заповеди за арест на 12 военнослужещи на действителна военна служба в 8 различни провинции, предаде информационната агенция Догу хабер ажансъ (ДХА). По указания на прокуратурата екипи на жандармерията са стартирали операции по издирване и задържането им в провинциите Анкара, Батман, Ескишехир, Кайсери, Лозенград, Килис, Коня и Шърнак, посочва още ДХА.. Георги Димов", "date": "2018.01.31", "title": "ДХА: Турция: Заповеди за арест на 12 действащи военни в 8 различни провинции"}
{"url": "http://www.focus-news.net/news/2018/01/31/2483435/stara-zagora-obshtinskiyat-savet-podkrepi-kmeta-zhivko-todorov-za-imota-na-ayazmoto-i-prie-byudzheta-na-obshtinata-za-2018-g.html", "text": "На проведената днес първа за 2018 година сесия на Общинския съвет в Стара Загора старейшините подкрепиха две ключови предложения на кмета на Общината Живко Тодоров – за съдбата на имота на бившия ресторант в парк „Аязмото“ и параметрите на Бюджет 2018. Това съобщиха от пресцентъра на Община Стара Загора. С 45 гласа „За“ и два „Въздържал се“ те приеха с няколко допълнителни условия искането на Старозагорската митрополия да получат в дарение сградата на бившия ресторант в парк „Митрополит Методий Кусев” (Аязмото), за да бъде изграден Музей на митрополитите, с историческа и природонаучна част към него. Поради ангажираността на Негово Високопреосвещенство старозагорския митрополит Киприан като говорител на Св. Синод, от негово име то беше представено в залата от секретаря на Старозагорската митрополия отец Михаил Михайлов. В него се казва, че „не някакво друго решение, а именно възстановяването на историческата правда е най-правилният подход за разрешаване на казуса със сградата на бившата митрополия на “Аязмото“. „Кога, ако не в навечерието на 180-годишнината от рождението на дядо Методий , ние сме длъжни да покажем, че сме признателни към него и да устроим музей на старозагорските митрополити, сред които пръв е той, за да свидетелства пред  поколенията за приноса им за града и обществеността“, пише още в обръщението, което беше аргументирано с каноните на Св. Източна православна църква.\r\nПреди това съветниците чуха заявеното изказване на Милка Колдамова, на която председателят на ОбС Таньо Брайков отне думата, като подчерта, че няма да допусне богохулство в залата.\r\n„При цялото ми уважение, аз по-скандално изказване не съм чувал някога да е правено от тази трибуна. Това е обидно за всички българи. Не може църквата, за която хиляди българи са загубили живота си, и която е била единственото обединяващо звено по време на 5-вековното ни робство, да бъде обвинявана в такива неща. Това е скандално! Не желая да чувам никога повече от тази трибуна повече подобни изказвания, защото мисля, че това, което току-що се случи, е обидно за всеки българин. Призовавам всички общински съветници да се разграничат от това, което чухме, иначе сме безродници!“, заяви кметът Живко Тодоров.\r\nПо предложение на общинския съветник Димо Димитров, в решението на Общинския съвет и в бъдещия договор ще залегне условието в тримесечен срок, считано от 31 януари, да се изготви и внесе в администрацията идеен проект за преустройството, имотът да бъде за обществено ползване, да има църковен музей с природно-научна част, свързана с флората, фауната и историята на парка, както и срокът за изпълнение на целия проект да е 10 години, а при неизпълнение на някое от тези условия, имотът да бъде върнат обратно на собственика – Община Стара Загора.\r\nНа днешното заседание съветниците приеха и параметрите на Бюджет 2018, който е в рамките на 108 млн. лв. „Бюджетът не предвижда увеличаване на местните данъци и такси, които остават същите за шеста година. Постига стабилност чрез консервативен подход и много активно привличане на европейски средства за подобряване на жизнената среда. Предвидени са 47 млн. лв. за образование, инвестиционната програма е в рамките на 5.5 млн. лв., с акцент върху културата – ще бъдат обновени знакови обекти“, съобщи председателят на Постоянната комисия по финанси Диян Димитров. \r\nПри представянето на предложението кметът Тодоров благодари на екипа, който го е подготвил, като подчерта, че един бюджет не може да бъде перфектен. „Стара Загора като град генерира значителни приходи в националния бюджет, но това не се отразява върху отпусканите централно средства. Местните данъци са на същото ниво като през 2012 г., а от друга страна работната заплата е нараснала“, каза той. Тодоров сподели, че при срещите си с хората, не го питат за таксите в детските заведения, а за подобряване на инфраструктурата. „Това е възможен, реален бюджет, който запазва финансовата дисциплина. Запазваме и местните данъци и такси като същевременно правим крачка напред“, каза още градоначалникът. По повод исканията на групата на БСП той заяви, че винаги е готов за градивни предложения и изрази готовност за корекции в бюджета през годината при добри финансови резултати.", "date": "2018.01.31", "title": "Стара Загора: Общинският съвет подкрепи кмета Живко Тодоров за имота на Аязмото и прие бюджета на Общината за 2018 г."}
{"url": "http://www.focus-news.net/news/2018/01/31/2483441/meditsinski-universitet-pleven-otbelyaza-10-godini-razvitie-na-robotiziranata-hirurgiya-v-balgariya.html", "text": "Медицински университет – Плевен (МУ - Плевен) отбеляза 10 години на центъра за роботизирана хирургия в България. Това съобщиха от пресцентъра на МУ - Плевен. „Възприемам въвеждането и развитието на роботизираната хирургия като философия и мисия, която аз и моят екип реализираме в три направления – клинична практика, научноизследователска дейност и обучение“, сподели чл.-кор. проф. д-р Григор Горчев, пионер във въвеждането на роботизирана хирургия в страната.\r\nВъв връзка с отбелязването на четири важни годишнини, в МУ - Плевен официално бе открита единствената в България експозиция „История на минимално инвазивната хирургия“. Експозицията е посветена на 25 години от първата минимално инвазивна операция (лапароскопска холецистектомия), осъществена в гр. Плевен през м. май 1993 г.; 10 години от откриването на първия в Югоизточна Европа Телекомуникационен ендоскопски център ТЕЛЕЦ към МУ - Плевен през м. юни 2007 г.; 10 години от въвеждането за първи път на роботизираната хирургия в Югоизточна Европа и в България от екипа на проф. д-р Григор Горчев през м. януари 2008 г.; и 5 години от въвеждането за първи път на понятието „хирургия без скалпел“ и лечението на солидни тумори в България и Югоизточна Европа с апарат за високо интензивен фокусиран ултразвук (ХАЙФУ) през м. декември 2012 г.\r\nМУ - Плевен се откроява на картата на висшето медицинско образование в България и Европа със съвременния си облик на новатор във въвеждането и развитието на роботизираната хирургия и телемедицината. Като водещ образователен и научноизследователски център, днес висшето училище привлича все повече студенти от страната и чужбина. Младите хора искат да се докоснат до иновациите и високотехнологичните решения, които се въвеждат ежегодно в обучението и клиничната практика. Университетът разполага с две системи за роботизирана хирургия, втората от които е с тренировъчен симулатор за обучение и изследователска дейност. \r\nКъм МУ - Плевен функционира уникален за Източна Европа и на Балканския полуостров Телекомуникационен ендоскопски център с експериментална операционна зала и виртуална зала с най-модерните ендотренажори. Центърът е оборудван с високотехнологична апаратура в сферата на ендоскопската хирургия, с 3Д медицинска маса за виртуални дисекции и 3Д студио за демонстрации на Хирургия на живо. Там студенти, докторанти и специализанти имат възможността да се потопят триизмерно в човешката анатомия и да участват в оперативната интервенция през очите на хирурга. \r\nФакти от развитието на роботизираната хирургия за периода 2008 – 2018 г.:\r\nПроф. д-р Григор Горчев е първият за Югоизточна Европа и в нашата страна сертифициран хирург на конзола за работа с роботизираната система Da Vinci S, преминал успешно четири нива на обучение в Центъра по телехирургия, Страсбург, Франция. Днес проф. Горчев е почетен ректор на МУ–Плевен, директор на Научноизследователския институт към висшето училище и управител на Университетска Болница „Света Марина – Плевен“. Проф. Григор Горчев е единственият акушер-гинеколог, който е член-кореспондент на Българската академия на науките и е носител на най-високото държавно отличие на президента – Орден „Стара планина“ първа степен за изключително големи заслуги към Република България в областта на медицинската наука и практика. В третото издание на Националните годишни медицински награди той бе удостоен с отличието „Професионално признание 2017“. \r\n- Проф. Горчев първи в страната и в Източна Европа въвежда и развива роботизираната гинекологична хирургия. За 10-годишен период има обучени и работещи успешно четири екипа по роботизирана хирургия в областта на гинекологията, урологията и общата хирургия. Сертифицирани като хирурзи на конзола на роботизираната система са: за гинекология – проф. Григор Горчев и проф. Славчо Томов; за обща хирургия – проф. Ташко Делийски, доц. Добромир Димитров и доц. Сергей Илиев, и за урология – доц. Николай Колев.\r\n- На 25 януари 2008 г. екипът на проф. Григор Горчев извършва първата в Югоизточна Европа асистирана с робот тотална хистеректомия, а на 08 май 2008 г. – първата в Източна Европа асистирана с робот радикална хистеректомия. \r\n- През м. май 2010 г. неговият екип извършва и първата в България асистирана с робот нефректомия, като поставя началото на развитието на роботизираната хирургия в урологията. \r\n- За 10-годишен период само екипът на проф. Горчев извършва общо 1200 робот-асистирани операции, от които 693 робот-асистирани хистеректомии за ендометриален карцином; 494 робот-асистирани радикални хистеректомии за карцином на маточната шийка; 10 робот-асистирани параметректомии и 3 робот-асистирани радикални трахелектомии (органосъхраняващи операции за отстраняване само на шийката на матката и съхраняване на матка с цел запазване на репродуктивните функции на жената). През м. септември 2010 г. проф. Горчев извършва първата „революционна“ за Източна Европа роботизирана операция на жена с рак на шийката на матката със запазване на детеродните й функции (роботизирана радикална трахелектомия). След интервенцията пациентката преминава успешна процедура по оплождане по метода ин витро и става майка на здраво дете (през м. август 2012 г.). В световната научна литература към онзи момент са описани само 19 случая на жени с такава патология, оперирани с роботизираната система „Да Винчи“, но това е единственият случай на успешно завършила бременност.  \r\n- По официални данни само от последните 5 години научната продукция на екипите по роботизирана хирургия е огромна: 3 дисертации; 3 автореферата; 2 дипломни работи; 11 публикации в чуждестранни научни списания и над 112 публикации в български научни списания.\r\n- В рамките на два мандата проф. Горчев е член на Управителния съвет на Европейската асоциация по роботизирана гинекологична хирургия и участва в организационните и научни комитети на европейските форуми на асоциацията. \r\n- Проф. Горчев и проф. Томов са съоснователи и членове на Управителния съвет на Асоциацията по роботизирана хирургия за Югоизточна Европа. През 2014 г. Медицински университет – Плевен бе домакин на IX Международен конгрес по роботизирана хирургия на Асоциацията по роботизирана хирургия за Югоизточна Европа. \r\n- В Телекомуникационния ендоскопски център под ръководството на проф. Горчев и проф. Томов ежегодно се провежда семинар по роботизирана хирургия за Югоизточна Европа с практическа сесия на демо роботизирана система и тренировъчен симулатор. Форумът по роботика в Плевен е с международно участие и за 10 години най-големите светила в роботиката, световноизвестни хирурзи и учени, са били гост-лектори в МУ-Плевен. Някой от тях са проф. Робърт Холоуей, световен пионер в роботиката от Флорида Хоспитъл, Доктор Хонорис Кауза на МУ-Плевен; проф. Анджело Маджони и проф. Отавио Де Кобели  от Милано; проф. Арнолд Адвинкула от САЩ, проф. Ян Пърсън от Швеция и други. \r\n- Тази година предстои провеждането на 7-о издание на Училището по лапароскопска и робот-асистирана хирургия за български и чуждестранни студенти. \r\n- От 2018 година в обучението по специалност „Медицина“ вече е заложена учебната дисциплина „Минимално инвазивна хирургия“, част от която е роботизираната хирургия.\r\n- Към днешна дата за втори мандат в Управителния съвет на Европейската асоциация по роботизирана гинекологична хирургия е преизбран ректорът на МУ-Плевен проф. д-р Славчо Томов. След дълга и сложна конкурсна процедура Медицински университет – Плевен спечели домакинството на 11-ия Европейски конгрес по роботизирана гинекологична хирургия под мотото Отвъд границите със знание и иновации, който ще се проведе в периода 12 – 14 септември 2019 г. в София.", "date": "2018.01.31", "title": "Медицински университет – Плевен отбеляза 10 години развитие на роботизираната хирургия в България"}
{"url": "http://www.focus-news.net/news/2018/01/31/2483437/plovdiv-regionalnoto-upravlenie-po-obrazovanie-shte-saglasuva-zapoved-za-gripna-vakantsiya-v-plovdiv-ako-e-neobhodimo.html", "text": "Регионалното управление по образование ще съгласува заповед за грипна ваканция в Пловдив, ако е необходимо. Това каза за Радио „Фокус” - Пловдив директорът на РУО Иванка Киркова по повод обявяването на грипна ваканция в Пловдив по искане на кмета. „Всичко е по преценка, а органът, който решава дали заболеваемостта е висока, е РЗИ”, каза Киркова. По думите ѝ този процес е условно регламентиран до 30%, без да има разписана нормативна уредба. „Кметът също може да вземе решение за това”, добави Киркова.\r\nЦветана ТОНЧЕВА", "date": "2018.01.31", "title": "Пловдив: Регионалното управление по образование ще съгласува заповед за грипна ваканция в Пловдив, ако е необходимо"}
{"url": "http://www.focus-news.net/news/2018/01/31/2483442/pravitelstvoto-odobri-merki-za-namalyavane-na-koruptsiyata-pri-nalagane-na-globi.html", "text": "Правителството одобри мерки за намаляване на корупционния риск при налагане на административните наказания, най-разпространени от които са глобите и имуществените санкции. Мерките са предложени от Междуведомствената работна група, създадена със заповед на министър-председателя, съобщиха от правителствената информационна служба. В шестмесечен срок министрите и председателите на държавните агенции ще трябва да изготвят анализ на административно-наказателните разпоредби на законите, за чието изпълнение отговарят пряко или чрез второстепенните си разпоредители. Въз основа на него ще се подготвят предложения за законодателни промени. До независимите комисии и еднолични органи, създадени със закон, ще бъде отправена покана също да направят такъв анализ. Идентифицираните принципни слабости в нормативната уредба ще бъдат изпратени и на общинските съвети, за да ги подпомогнат при приемането на наредби, които уреждат административните нарушения и наказания.\r\nКато слаби места в законодателството може да бъдат определени, например, съществуването на няколко контролни органа за едно и също нарушение, без ясни или с припокриващи се пълномощия; неясни текстове, които позволяват различни преценки дали е извършено нарушение; необосновано широки диапазони между минималния и максималния размер на санкциите, които дават възможности за субективизъм при определяне на наказанието и т. н.\r\nРаботна група, създадена от вицепремиера по правосъдната реформа, ще трябва да изготви предложения за промени в Закона за административните нарушения и наказания след широки предварителни консултации със заинтересованите институции. Промените ще бъдат насочени към въвеждане на определения за основни понятия в Закона като „маловажен случай“, „повторно нарушение“, „системно нарушение“, с цел недопускане на противоречиво прилагане, както и към уреждане на възможност за контрол върху незаконосъобразните резолюции за прекратяване на административнонаказателни производства, въпреки безспорно извършено нарушение. Ще се обсъди и възможността да се ускори производството по административното наказание и изпълнението на наложените мерки, когато нарушението бъде признато от извършителя и не се оспорва пред съда, чрез сключване на споразумение и налагане на санкция в по-малък размер, точно определена със закон. За да се защити общественият интерес и да не се допуска използването на нормативната уредба за корупционни практики, критериите за сключване на такова споразумение ще са ясно и изчерпателно изброени. Ще бъдат обсъдени и забрани за сключването му – например в случаите, когато са застрашени животът или здравето на хората или е увредена околната среда; когато на нарушителя са били налагани наказания или санкции за същия вид нарушение за определен период; когато спрямо нарушителя са прилагани принудителни административни мерки за последната година; когато спрямо нарушението има обществено възмущение.\r\nВ тримесечен срок следва да се разпише и концепция за създаването на централизиран регистър на административнонаказателните производства, включително съдържанието, поддържането, вписването на постановления в него.", "date": "2018.01.31", "title": "Правителството одобри мерки за намаляване на корупцията при налагане на глоби"}
{"url": "http://www.focus-news.net/news/2018/01/31/2483444/pravitelstvoto-utvardi-memoranduma-sas-sarbiya-za-namalyavane-na-mezhdunarodnite-tarifi-za-rouming.html", "text": "Правителството утвърди Меморандума за разбирателство със Сърбия за намаляване на международните тарифи за роуминг, съобщиха от правителствената информационна служба. Документът беше подписан на 9 декември 2017 г. в Белград от министрите на транспорта, информационните технологии и съобщенията на България и на търговията, туризма и телекомуникациите на Сърбия. Споразумението предвижда страните да насърчават мобилните оператори да постигнат конкретни споразумения помежду си, които да доведат до трайното намаляване на международните тарифи на роуминг услугите. В момента те са едни от най-високите в Европа – между 2,99 лв. и 6,99 лв. на минута и около 25 лв. на мегабайт. Отпадането на роуминга на страните от Западните Балкани е сред приоритетите на българското правителство и е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.", "date": "2018.01.31", "title": "Правителството утвърди Меморандума със Сърбия за намаляване на международните тарифи за роуминг"}
{"url": "http://www.focus-news.net/news/2018/01/31/2483446/odobrena-e-balgarskata-pozitsiya-za-neformalno-zasedanie-na-saveta-na-es-po-konkurentosposobnost.html", "text": "Правителството одобри позицията на България за неформалното заседание на министрите на Европейския съюз, отговарящи за конкурентоспособността. Това съобщиха от правителствената информационна служба. Заседанието ще се проведе в периода 31 януари – 2 февруари в София във формати „Индустрия“ и „Научни изследвания“.\r\nВ рамките на пленарната сесия в частта „Индустрия“ министрите ще дискутират бъдещето на европейската индустриална политика, като обсъдят въпросите за ключовите фактори, които ще оформят индустрията до 2030 г. на глобално и на европейско равнище. Ще бъдат коментирани и общите цели и приоритети на новата индустриална стратегия, за да се гарантира, че европейската индустрия ще бъде конкурентна в съвременните условия. Българското председателство ще работи в посока разработване на ясна дългосрочна визия, която да доведе до повече иновации в производството, цифровизация на индустрията, създаването на работни места, подобряването на достъпа до финансиране за предприятията, въвеждане на устойчиви технологии.\r\nОдобрени бяха и резултатите от участието на българската делегация в заседание на съвета на Европейския съюз „Външни работи/Търговия“ във връзка с ХІ Министерска конференция на Световната търговска организация. То се проведе в периода 10-13 декември м. г. в Буенос Айрес.\r\nНа заседанието бяха обсъдени позицията на ЕС по въпроси, свързани със селското стопанство, вътрешното регулиране на услугите, електронната търговия и др. Министерската конференция на СТО приключи с приемането на решения за преговорите по субсидиите за рибарството, работната програма за електронна търговия, продължаване на мораториума върху митата върху предоставяните по електронен път услуги и др.", "date": "2018.01.31", "title": "Одобрена е българската позиция за неформално заседание на Съвета на ЕС по конкурентоспособност"}
{"url": "http://www.focus-news.net/news/2018/01/31/2483447/silistra-12-godini-zatvor-poluchi-mazh-bludstval-s-maloletnata-si-dashterya.html", "text": "Предаденият на съд с обвинителен акт на Окръжната прокуратура в Силистра Ахмед Ю. за блудство с ненавършилата 14 години негова дъщеря, извършено при условията на опасен рецидив, получи наказание 12 години лишаване от свобода при строг режим. Това съобщиха от пресцентъра на Апелативна прокуратура - Варна. 50-годишният Ахмед от силистренското село Окорш поиска делото срещу него да се гледа при условията на съкратено съдебно следствие с цел редукция на наказанието му с една трета. \r\nСъстав на Силистренския окръжен съд присъедини към настоящото ефективно наказание и неизтърпяна присъда от 2 месеца и 10 дни. Уважен в размер на 5 000 лева е бил и гражданският иск. \r\nОсъденият изтърпявал присъда във варненския затвор за измама. От 13 май до 18 май 2017 г. бил пуснат в отпуск от затворническото общежитие във варненското село Разделна. Заедно с дъщеря си от втория си брак – пострадалото момиче, отишли на гости в дома на първата му съпруга, от която имал други деца. 50-годишният мъж поискал родната му дъщеря да отиде в неговата стая и тогава блудствал с нея. В разпита си детето посочило, че сексуалното насилие на баща му е започнало отпреди две години чрез използване на положението на зависимост и надзор над дъщеря си.", "date": "2018.01.31", "title": "Силистра: 12 години затвор получи мъж, блудствал с малолетната си дъщеря"}
{"url": "http://www.focus-news.net/news/2018/01/31/2483445/blagoevgrad-blizo-12-000-turisti-sa-posetili-kashta-muzey-vanga-prez-2017-godina.html", "text": "За 2017 година отдел къща „Ванга“ към Исторически музей – Петрич отчита много висока посещаемост – близо 12 000 души, като приходът е от 16 000 лева. Това каза за Радио „Фокус“ – Пирин Петрана Попкочева, уредник в къща музей „Ванга“ към Исторически музей – Петрич. По думите ѝ ако бъдат отчетени и приходите от останалите три обекта, които са към Исторически музей – Петрич, то може да се каже, че миналата година има регистрирани 55 000 посетители, които са донесли приход от 60 000 лева. „Казвам всичко това, защото то е доказателство, че интересът към културната институция наистина е много голям. Аз като човек, който работи в къща музей „Ванга“, се чувствам много привилегирована да съм част от него. Обектът, за разлика от останалите три, които са по-скоро със статута на археологически резервати или местности, е изключително енергиен. Той е изключително дълбок духовен център, който вече 10 години запознава всеки посетител със скромността, откритата вяра и дълбоката хуманност на пророчицата. За всички нас тя е загадка“, каза още Попкочева. Според нея факт е, че Ванга е с изключително висока обществена значимост. „Според мен Ванга е един необясним и недостъпен за нашите несъвършени сетива и разум феномен, което я прави изключително интересна и обект на хиляди изследвания през годините. Докато Ванга е живяла в Петрич е била посещавана от много хора, но след като отива в Рупите интересът към нея се увеличава и тя започва да бъде посещавана от изследователи, журналисти, професори, които взимат интервюта от нея, правят филми или откъс, в които тя се изказва за България, за света“, добави Попкочева. Тя коментира, че мисията на Ванга на този свят е била тя да е утешител, което е изключително.\r\nЛивия НИНОВА", "date": "2018.01.31", "title": "Благоевград: Близо 12 000 туристи са посетили къща музей „Ванга“ през 2017 година"}
{"url": "http://www.focus-news.net/news/2018/01/31/2483449/plovdiv-32-godishen-rabotnik-e-padnal-ot-stroezh-na-bul-koprivshtitsa.html", "text": "32-годишен работник е паднал от строеж в изкоп на бул. „Копривщица“ в Пловдив. Това съобщиха за Радио „Фокус“ – Пловдив от Областната дирекция на МВР. Сигналът за паднал работник е подаден в 12.15 часа. По първоначални данни, състоянието на 32-годишния мъж не е тежко. Той е закаран в болница за прегледи. Строежът се намира зад Младежкия хълм в Пловдив. Изясняват се обстоятелствата и причините за инцидента.\r\nТони МИХАЙЛОВ", "date": "2018.01.31", "title": "Пловдив: 32-годишен работник е паднал от строеж на бул. „Копривщица“"}
{"url": "http://www.focus-news.net/news/2018/01/31/2483436/afp-emanyuel-makron-predupredi-turtsiya-za-invaziyata-v-siriya.html", "text": "В интервю за вестник  държавният глава на Франция Еманюел Макрон заяви, че би било „истински проблем“, ако турската интервенция срещу кюрдските милиции в Сирия се превърне в открита „инвазия“, предава AFP.\r\n„Ако операцията прерасне в нещо повече от борба срещу потенциалната терористична заплаха на турската граница и се превърне в инвазия, то ние наистина бихме имали истински проблем с това“, предупреди Макрон в интервюто, дадено за френския ежедневник в сряда. Тереза Герова", "date": "2018.01.31", "title": "AFP: Еманюел Макрон предупреди Турция за „инвазията“ в Сирия"}
{"url": "http://www.focus-news.net/news/2018/01/31/2483443/prof-plamen-pavlov-istorik-ne-biva-da-zabravyame-che-osnovite-na-modernata-balgarska-armiya-sa-postaveni-imenno-po-vremeto-na-stefan-stambolov.html", "text": "Не бива да забравяме, че основите на модерната Българска армия, тази, която води Балканската война, са поставени именно по времето на Стефан Стамболов. Това припомни пред граждани и общественици историкът проф. Пламен Павлов по повод 164-годишнината от рождението на Стамболов, която отбелязваме днес, предаде репортер на Радио „Фокус“ – Велико Търново. Павлов уточни, че по времето на т.нар. Втори Стамболовистки режим, след смъртта на революционера, започва цялостното превъоръжаване на армията. „Тогава нашите офицери започнаха да посещават Генерал-щабни академии. Ние постигнахме тези чудеса във войните за национално обединение, благодарение на завещаното ни от Стефан Стамболов и неговите съмишленици. За съжаление през 1912-1918 година нямахме Стефан Стамболов, нямахме политик от такъв ранг, който да може да извади страната ни от катастрофата, в която тя изпадна, в резултат на световния заговор срещу България. Не изпадам в конспиративни теории, но на практика геополитиката тогава, реши съдбата ни и до днес“, каза още проф. Павлов. Той подчерта, че Стамболов е бил главен Апостол, както и приемник на Васил Левски. „Той е човек, който не  е участвал в Руско – Турската война, не защото не е искал, а защото руското командване гледа с подозрение на революционерите, но който е правил разузнавателна мисия в Добруджа и хранил тази същата руска войска, защото нейната логистика и снабдяването ѝ са била много лоши“, каза още историкът. Благодарение именно на Стефан Стамболов, са оцелели войниците, които са се били не само в Търновска област, но и тези, които са се сражавали при обсадата на Плевен и на връх Шипка. „През целия си живот той се бори за национално единствено, но то е една кауза, която е невъзможна без силна икономика, правов ред и армия. Затова и той е обвиняван в диктаторски методи и наистина по неговото време диктаторския  метод на управление не е само негов патент. Въпреки това той е един от хората, които изградиха една много силна демократична изборна система. Намесата в българските вътрешни работи е нещо напълно неприемливо за Стамболов и неговите съратници“, добави експертът. Като финал той припомни, че реабилитацията на Стефан Стамболов, след дълги години на охулване, е направена именно във Велико Търново и по-точно във Великотърновския университет през 1979 година по повод на 125-годишнината от рождението му. Той изрази надежда, че почитането на името му ще продължи не само в „столицата на оцелелите“, както акад. Иван Радев нарича Търново, но отбелязването на епохалната историческа личност ще се проведе и в София, Пловдив и други български градове, както до сега.\r\nЛуиза ТРАНЧЕВА", "date": "2018.01.31", "title": "Проф. Пламен Павлов, историк: Не бива да забравяме, че основите на модерната Българска армия, са поставени именно по времето на Стефан Стамболов"}
{"url": "http://www.focus-news.net/news/2018/01/31/2483448/s-dve-godini-se-udalzhava-srokat-za-tarsene-i-prouchvane-na-neft-i-priroden-gaz-v-blok-1-12-knezha.html", "text": "Разрешението за търсене и проучване на нефт и природен газ в „Блок 1-12 Кнежа“ ще бъде удължено с две години, реши правителството. Това съобщиха от правителствената информационна служба. Проучваната площ е разположена на територията на областите Враца, Плевен, Ловеч, Габрово и Велико Търново. В нея „Проучване и добив на нефт и газ“ АД извършва дейност от 2010 г. В резултат на проведените досега геолого-проучвателни дейности е регистрирано търговско откритие и e получена концесия за добив на природен газ и кондензат от находище „Искър-запад“ – част от „Блок 1-12 Кнежа“. От „Проучване и добив на нефт и газ“ считат, че площта има потенциал, който заслужава да бъде допълнително изследван и детайлно изучен. Поради това титулярът на разрешението е поискал двугодишно продължение на срока му. С друго решение на Министерския съвет се дава право на „България Алфа” ЕАД да търси и проучва метални полезни изкопаеми в площта „Песнопой“, разположена на територията на община Ардино. Разрешението се предоставя за срок от 3 години. За този период дружеството ще вложи минимум 1 244 365 лв. в търсещи и проучвателни дейности, които ще се осъществяват при спазване на ограниченията на законодателството. За срока на договора титулярът ще заплати съответната такса за площта, а за обезпечаване на задълженията по опазване на околната среда и земите ще представи банкова гаранция, валидна за целия срок на договора. Правителството разреши „Пирин БМК“ ЕООД да поеме изцяло правата и задълженията по концесионния договор за добив на кафяви въглища от находище „Ораново“. Промяната е поискана от досегашния концесионер - „Балкан МК“ ЕООД, договорът с когото е сключен през април 2005 г. за 35-годишен срок. Условията по концесионния договор остават без промяна.", "date": "2018.01.31", "title": "С две години се удължава срокът за търсене и проучване на нефт и природен газ в „Блок 1-12 Кнежа“"}
{"url": "http://www.focus-news.net/news/2018/01/31/2483430/press-24-makedoniya-matyu-nimits-pristigna-v-skopie-bez-izyavlenie-za-mediite.html", "text": "Специалният посредник на ООН в спора между Атина и Скопие Матю Нимиц пристигна в македонската столица, но в първите часове от двудневното си посещение отказа да направи изявление за медиите, коментира Press 24.\r\nОт Министерството на външните работи на Македония информираха, че изявление на Нимиц пред средствата за масова информация е предвидена след срещата му с държавния глава Георги Иванов, която ще се състои в четвъртък.\r\nВ програмата на Нимиц са предвидени още разговори с министър-председателя Зоран Заев, първия дипломат на Скопие Никола Димитров, с председателя на ДСИ Али Ахмети, а също и с лидера на опозиционната ВМРО-ДПМНЕ Християн Мицковски. \r\nАмериканският дипломат пристигна в Скопие след посещение в Атина, където се информира за позицията на гръцките политици по предложенията за името на Македония, които Нимиц изложи в рамките на срещата в Ню Йорк на 17 януари. Тереза Герова", "date": "2018.01.31", "title": "Press 24 (Македония): Матю Нимиц пристигна в Скопие без изявление за медиите"}
{"url": "http://www.focus-news.net/news/2018/01/31/2483450/balgariya-i-sasht-shte-prodalzhat-satrudnichestvoto-si-v-oblastta-na-yadrenata-bezopasnost.html", "text": "Правителството одобри проекта на споразумение между българската Агенция за ядрено регулиране и Комисията за ядрено регулиране на САЩ за обмен на техническа информация и сътрудничество в областта на ядрената безопасност. Това съобщиха от правителствената информационна служба. Подписването му се налага поради изтичане на срока на действащото споразумение.\r\nПроектът не се различава по същество от досегашния документ. Той предвижда предоставяне на информация между страните в областта на ядрената безопасност, радиационната защита, управлението на радиоактивни отпадъци, решенията, свързани с безопасността и въздействието върху околната среда, експлоатационния опит, включително инциденти в ядрени съоръжения.", "date": "2018.01.31", "title": "България и САЩ ще продължат сътрудничеството си в областта на ядрената безопасност"}
{"url": "http://www.focus-news.net/news/2018/01/31/2483457/osinovitelite-na-dete-do-5-godishna-vazrast-shte-mogat-da-polzvat-365-dni-otpusk.html", "text": "Осиновителите на дете до 5-годишна възраст ще имат право на 365 дни отпуск. Той ще може да се ползва от деня на предаването на детето за осиновяване, но не по-късно от навършване на 5-годишната му възраст. Това предвиждат промени в Кодекса на труда, които бяха одобрени от правителството. Те ще бъдат предложени за приемане от Народното събрание. Това съобщиха от правителствената информационна служба. Промените имат за цел да се гарантират равни права на осиновителите, да се осигури необходимата родителска грижа и семейна среда за отглеждане на децата и повишаване на мотивацията за осиновяване. С промените в Кодекса на труда се правят изменения и в разпоредбите на Кодекса за социално осигуряване, които регламентират обезщетенията при ползване на този вид отпуск. Размерът му ще е 90% от среднодневното брутно трудово възнаграждение или среднодневния осигурителен доход на лицето, върху който са внесени или дължими осигурителни вноски за периода от 24 календарни месеца, предхождащи месеца на настъпване на осигурителния риск. Когато осиновителката на дете до 5-годишна възраст или осиновителят, който сам е осиновил дете, не ползва отпуск за осиновяване, ще се изплаща парично обезщетение в размер на 50 на сто от обезщетението, на което са имали право. Ако след изтичане на отпуска в размер на 365 дни детето не е навършило 2-годишна възраст, осиновителката има право на допълнителен отпуск при отглеждане на дете до 2-годишна възраст, каквото право на отпуск има и рождената майка на детето. По време на този отпуск ще се изплаща обезщетение в размер, определен със Закона за бюджета на държавното обществено осигуряване за съответната година. Когато допълнителният отпуск не се ползва, осиновителката ще има право на обезщетение в размер 50 на сто от обезщетението, което се изплаща, ако се ползва отпускът.\r\nПредвид необходимостта да бъде променена подзаконовата нормативна уредба, която урежда редът, условията и необходимите документи за ползване на отпуските при осиновяване и за изплащане на обезщетения по време на ползването им, се предлага промените в Кодекса на труда да влязат в сила от 1 юли 2018 г.", "date": "2018.01.31", "title": "Осиновителите на дете до 5-годишна възраст ще могат да ползват 365 дни отпуск"}
{"url": "http://www.focus-news.net/news/2018/01/31/2483453/pravitelstvoto-odobri-aktualiziranata-strategiya-za-ustoychivo-razvitie-na-turizma-v-balgariya-do-2030-g.html", "text": "Правителството одобри на Актуализирана стратегия за устойчиво развитие на туризма в България до 2030 г. и план за действие към нея за периода 2017-2020 г. Това съобщиха от правителствената информационна служба. Целта на стратегията е да осигури трайна конкурентоспособност на България като туристическа дестинация. Тя представлява детайлизиран модел за развитие на туристическата индустрия, както и нужните управленски и административни действия на пазара, които да осигурят устойчиво развитие на сектора в краткосрочен, средносрочен и дългосрочен план.\r\nАктуализираната стратегия за устойчиво развитие на туризма е обезпечена с план за реализирането й до 2020 г. с конкретни времеви параметри за изпълнение. Планът за действие позволява предприемане на конкретни действия и мерки за стимулиране на устойчивия ръст в туризма.\r\nКато резултат от прилагането на Актуализираната национална стратегия през 2030 г. отличителните характеристики на България като туристическа дестинация ще бъдат: \r\n- туристическа дестилация с висококачествен туристически продукт, удовлетворяващ целевите потребители, с конкурентоспособно съотношение между качество и цена;\r\n- популярна туристическа дестинация за пътувания в четирите сезона, с добър имидж на туристическия пазар, разпознаваема и предпочитана от българските и чуждестранните туристи;\r\n- дестинация за устойчив туризъм – туризмът в България ще бъде сред водещите (структуро-определящи) сектори на националната икономика, който използва ефективно ресурсите на страната за създаване на нарастващ национален доход и добре платена трудова заетост, създава ресурси и условия за опазване и защита на околната среда и културно-историческото наследство, за социално благополучие на местните общности.\r\nКъм стратегията е разработен механизъм за мониторинг и оценка.", "date": "2018.01.31", "title": "Правителството одобри Актуализираната стратегия за устойчиво развитие на туризма в България до 2030 г."}
{"url": "http://www.focus-news.net/news/2018/01/31/2483454/dots-hristo-mihaylov-abv-turizmat-v-balgariya-tryabva-da-se-razviva-navsyakade-kadeto-ima-usloviya-za-tova-i-resornoto-ministerstvo-tryabva-da-utroi-usiliyata-si-v-tazi-posoka.html", "text": "Туризмът в България трябва да се развива навсякъде, където има условия за това. Ресорното министерство трябва да утрои усилията си в тази посока. Това заяви в ефира на телевизия „България он еър“ зам.-председателят на АБВ доц. Христо Михайлов, съобщиха от пресцентъра на ПП АБВ. Той посочи, че от партията вече са стартирали серия от срещи - с граждани, представители на местната власт и държавни институции - чиято цел е подобряване на инфраструктурата към различни туристически обекти в България. „От АБВ поехме ангажимент към наши избиратели, към кметове и общински ръководства в различни райони на страната, по примера на Самоков относно курорта „Боровец“. Осъществихме срещи с представители на отговорните институции и поставихме сериозно въпроса за ролята на държавата. Удовлетворени сме от позицията на регионалния министър Николай Нанков. Той споделя нашите виждания, че България има всички условия да развива на много места, както зимен, така и летен туризъм. Въпросите за зимния ни туризъм не бива да се ограничават само до казуса с Банско от последните дни. Северната част на Стара планина плаче за инвестиции, държавата да свърши своята роля от гледна точка на подобряване пътната инфраструктура, електроснабдяването и изграждане на водните цикли. Друга такава болка е Витоша, такъв е и случаят със Сапарева Баня и Боровец и др.“, посочи Михайлов. От регионалното министерство вече са стартирали процедури за частично реновиране на участъци от трасето, свързващо автомагистрала „Струма“ със Самоков и курорта „Боровец“ и са поели ангажимент да търсят варианти за ремонт и на останалите пътища, водещи до курортните зони в региона. \r\nВъв връзка с темата зам.-председателят на АБВ още веднъж подчерта, че България се нуждае от цялостна стратегия за развитие на туризма във всички региони. Той бе категоричен, че това ще подпомогне икономически тяхното развитие, ще осигури препитание на хората и възможност те да посещават туристически обекти в непосредствена близост до местата, в които живеят. „Трябва да развием туризма, но за това е нужна тройна енергия и от Министерството на туризма. Ролята му е да събере общините, кметовете им, да обърне лице към бизнеса, да създаде инфраструктура и да остави инвеститорите да си свършат работата\", каза още той.\r\nДоц. Михайлов коментира и казуса с Банско, като посочи, че решението на правителството от декември месец миналата година създава много неясноти и възможности за спекулация. По думите му то трябва да се преразгледа и да гарантира, че при строителството на втори кабинков лифт няма да следва ново строителство - както в ски зоната, така и извън нея, където има уникални растителни видове, които се срещат само в две държави в Европа, една от които е България. „От АБВ споделяме притесненията и тревогите на протестиращите в над 20 български града срещу решението на правителството. Смятаме, че има очевиден дефицит на справедливост по отношение на вземането на решение по казуса с Пирин и Банско. Затова считаме, че трябва да се намери по-балансирано и по-справедливо решение. От нашата партия категорично споделяме необходимостта от развитие на зимния туризъм в България, от развитие на инфраструктурата в Банско и Пирин, затова категорично споделяме и необходимостта от законосъобразно изграждане на втори кабинков лифт там. Но смятаме, че към момента има пропуски в решението за това изграждане, точно от гледна точка на неговата законосъобразност. По това ще се произнесе българският съд, а не е изключено да се произнесе и европейският, от гледна точка на спазването на Директивата за хабитатите и видовете. Умелата политика е в това да се постигне баланс на интересите, а от това, което виждаме в българското общество, той очевидно не е постигнат. Явно има притеснения, че при настоящите условия съществува опасност от „развихряне“ на инфраструктурата, както в Банско, така и в ски зоната. Примерът със Слънчев бряг виси като „дамоклиев меч“ над главите ни. Пораждат се въпроси какво ще следва оттук нататък. Дали на база на увеличения туристопоток в ски зоната няма да се поставя въпроса за лобистки инвестиционни намерения? И тук вече стигаме до същността на проблема, който е типично български“, посочи Михайлов и коментира думите на премира Борисов, че в курорта освен лифт няма да бъде построено нищо друго: „На нещо, което е само казано в България вече никой не вярва, а още по-странното е, че вече стигнахме до там премиерът на България да казва ежедневно за всичко какво да се прави. Какво да се прави с лъвчетата в зоопарка, с блатните кокичета, с костенурките… Това не е сериозно. Това говори за системен недостатък, свързан с възможността на институциите в държавата да вземат решения“, добави той.", "date": "2018.01.31", "title": "Доц. Христо Михайлов, АБВ: Туризмът в България трябва да се развива навсякъде, където има условия за това и ресорното министерство трябва да утрои усилията си в тази посока"}
{"url": "http://www.focus-news.net/news/2018/01/31/2483452/gabrovo-dve-zheni-sa-stanali-zhertvi-na-telefonni-izmami.html", "text": "Две жени от Габрово станаха жертви на телефонни измами, съобщиха от Областната дирекция на МВР – Габрово. На 30 януари в РУ - Габрово е получен сигнал от две жени от Габрово, че същия ден са станали жертви на измама. Едната от тях (64-годишна) била ощетена с 2 840 лева, а другата (74-годишна) – с 4 250 лева. И двете престъпления са извършени по сценария „оказване на съдействие при провеждане на полицейска операция за залавяне на телефонни измамници“. По случаите са образувани досъдебни производства.\r\nКриминалистите отново припомнят, че полицията не иска пари от гражданите, за да си свърши работата. Институциите не събират пари на ръка. Искането на пари по телефона е категоричен знак за измама. \"Не помагайте на измамниците! При всяко съмнително обаждане с искане на пари, незабавно позвънете на тел. 112 и се свържете с близките си!\", напомнят от ОДМВР.", "date": "2018.01.31", "title": "Габрово: Две жени са станали жертви на телефонни измами"}
{"url": "http://www.focus-news.net/news/2018/01/31/2483455/antonio-tayani-v-belgrad-es-priznava-napredaka-na-sarbiya.html", "text": "Европейският съюз признава напредъка, който Сърбия постига в усилията си за членство в Общността, и признава ролята й като мост към другите държави в региона. Това заяви председателят на Европейския парламент Антонио Таяни, който пристигна на посещение в западната ни съседка в сряда, предава Radio-televizija Srbije (RTS).\r\nВ Белград италианският политик се срещна с председателя на Скупщината Мая Гойкович, с която обсъди напредъка на Сърбия по пътя на интеграцията й в ЕС. Таяни подчерта, че е важно в страна като Сърбия именно парламентът да бъде „главен герой в тези действия“. \r\n„Мисля, че сме на прав път\", заяви Таяни, добавяйки, че Сърбия е голяма европейска държава по отношение на култура, традиции и идентичност.\r\nПредседателят на ЕП посочи, че в ситуацията, в която се намира регионът, ролята на Белград е изключително важна, защото – съгласно думите на италианеца, стабилни Балкани означават също и стабилен ЕС. Той увери, че шестмесечното председателство на България на Съвета на ЕС дава възможност на Брюксел за по-нататъшно подобряване на отношенията с балканските страни.\r\n„Имаме проблем с чуждестранни бойци, тероризма и нелегалната миграция\", припомни Таяни, добавяйки, че е необходимо да се обърне особено внимание на тези въпроси. \r\nЕС гледа на Сърбия като значима страна от гледна точка на икономическото сътрудничество, увери Таяни, и изрази надежда, че Белград ще получи съдействие за справяне с проблема с безработицата, особено сред младите хора. \r\nНа свой ред каза Гойкович заяви, че посещението на председателя на ЕП е от голямо значение за Сърбия, за регион, за страните, които са в процес на присъединяване към ЕС.Тереза Герова", "date": "2018.01.31", "title": "Антонио Таяни в Белград: ЕС признава напредъка на Сърбия"}
{"url": "http://www.focus-news.net/news/2018/01/31/2483451/normalno-se-osashtestvyava-preminavaneto-prez-granichnite-punktove-zlatograd-kapitan-petko-voyvoda-i-makaza.html", "text": "Нормално се осъществява автомобилният трафик през граничните пунктове „Златоград – Термес“, „Капитан Петко войвода – Орменион“ и „Маказа – Нимфея“ към 13.30 часа. Това съобщиха за Радио „Фокус“ – Смолян от пресцентъра на ГД „Гранична полиция“. Трафикът е интензивен за товарни автомобили на ГКПП „Кулата“.\r\nНели ГЕРГЬОВСКА", "date": "2018.01.31", "title": "Нормално се осъществява преминаването през граничните пунктове „Златоград“, „Капитан Петко войвода“ и „Маказа“"}
{"url": "http://www.focus-news.net/news/2018/01/31/2483456/simeon-karakolev-natsionalnata-ovtsevadna-i-kozevadna-asotsiatsiya-raboti-se-po-izgotvyaneto-na-memorandum-na-sayuza-na-ovtsevadite-v-evropa.html", "text": "Работи се по изготвянето на меморандум на Съюза на овцевъдите в Европа. Това каза Симеон Караколев, съпредседател на Националната овцевъдна и козевъдна асоциация (НОКА) и председател на Националната асоциация за развъждане на млечни овце в България (НАРМОБ), предаде репортер на Радио „Фокус“ – Велико Търново. Караколев припомни, че структурата е била учредена миналата година по време на Националния събор на овцевъдите в България, провел се край Петропавловския манастир до Лясковец. В нея влизат 16 държави членки на Европейския съюз. Вече са изчистени почти всички въпроси около меморандума. „Миналата година си бяхме поставили срок, но все още не сме официализирани, защото няколко държави са против Англия да участвам в Съюза. Когато тръгнах с идеята за създаване на такъв съюз, аз исках това да бъде един географски съюз, а не политически, но няколко държави, основно Унгария, се обявиха категорично против влизането на Англия“, посочи Караколев. Той изрази надежда, по време на тазгодишната среща на членовете на организацията, да се вземе решение по този въпрос и да се пристъпи към отъждествяване на организацията. По думите на Симеон Караколев, в синхрон с Българското европредседателство, трябва да се въври към обща селскостопанска политика и сдружаване в организации на производителите. „Това е бъдещето на малките, а в България и на средните, производители. Ние трябва да се стремим към една балансирана и субсидирана обща селскостопанска политика по примера на част от старите страни членки“, посочи Караколев. Той добави, че 80% от предложените от кръглата маса, проведена по време на Националния събор на овцевъдите миналата година, са залегнали в новата политика на Европейския съюз, касаеща сектора. Шест от общо седем направени предложения от овцевъдите са били уважени. По думите му това е една първа крачка на неформалния съюз на овцевъдите. Такава среща ще се проведе и на тазгодишното издание на Националния събор на овцевъдите. Тя ще е на 12 май 2018 г.\r\nНадежда КРЪСТЕВА", "date": "2018.01.31", "title": "Симеон Караколев, Националната овцевъдна и козевъдна асоциация: Работи се по изготвянето на меморандум на Съюза на овцевъдите в Европа"}
{"url": "http://www.focus-news.net/news/2018/01/31/2483439/blagoevgrad-okolo-50-sluzhiteli-na-sadebnata-ohrana-v-grada-uchastvaha-v-protest-na-otkrito-s-iskane-na-20-uvelichenie-na-zaplatite.html", "text": "Около 50 служители на съдебната охрана в Благоевград участваха в протест на открито с искане на 20% увеличение на заплатите, предаде репортер на Радио „Фокус“ – Пирин. Те излязоха по време на обедната си почивка и застанаха пред Съдебната палата. Те бяха подкрепени и от полицейски служители, като в ръцете си държаха плакати гласящи: „Кой и защо раздели сектор „Сигурност“, „Сектор сигурност за едни майка, за други мащеха“ и др. Служителите от съдебната охрана държаха балони в ръцете си, които според тях символизират обещанията на политиците.\r\nЛора КАЛЧЕВА", "date": "2018.01.31", "title": "Благоевград: Около 50 служители на съдебната охрана в града участваха в протест на открито с искане на 20% увеличение на заплатите"}
{"url": "http://www.focus-news.net/news/2018/01/31/2483458/stara-zagora-pod-rakovodstvoto-na-rayonna-prokuratura-kazanlak-se-provezhda-razsledvane-za-unishtozhavane-na-fontan-sobstvenost-na-obshtinata.html", "text": "Под ръководството на Районна прокуратура - Казанлък се провежда разследване за унищожаване на фонтан, собственост на Общината. Това съобщиха от пресцентъра на Апелативна прокуратура - Пловдив. На 27 януари 2018 г. около 4.00 часа 6 лица, на възраст 17 и 18 г., се връщали от дискотека и преминали през парк в центъра на Казанлък. В средата на парка е построен декоративен фонтан от бетон, собственост на Община Казанлък. 18-годишният А. А. решил да се качи на върха на фонтана, на около 2 метра височина. Там бил поставен бетонен орнамент, който А. А. се опитал чрез дърпане да извади. След като го издърпал, заедно с орнамента, А. А. загубил равновесие и паднал на земята върху основата на фонтана. Цялата конструкция е била разрушена, като отделни части са паднали на земята и са се счупили. Фонтана е на стойност около 2 000 лв.\r\nПо случая е образувано досъдебно производство за извършено престъпление по чл.216 ал.1 от Наказателния кодекс – за това, че на 27 януари 2018 г. в Казанлък противозаконно е унищожена чужда движима вещ - декоративен фонтан от бетон.\r\nИзвършен е първоначален оглед на местопроизшествие, разпитани са в качеството на свидетели всички участници в инцидента, назначени са: техническа експертиза, която ще даде информация от видеозаснемането в района и оценителна експертиза, която ще установи каква част от фонтана е унищожена и повредена и на каква стойност е причинената щета.\r\nАктивните действия по събиране на доказателства, под ръководството на прокурор от Районна прокуратура – Казанлък, продължават. След изготвяне на експертизите предстои привличане на обвиняемо лице. Срокът за разследване е двумесечен.", "date": "2018.01.31", "title": "Стара Загора: Под ръководството на Районна прокуратура - Казанлък се провежда разследване за унищожаване на фонтан, собственост на Общината"}
{"url": "http://www.focus-news.net/news/2018/01/31/2483463/akad-prof-d-r-petar-chervenyakov-e-predlozhen-za-udostoyavane-s-orden-stara-planina.html", "text": "Правителството предлага на Президента на Република България да издаде указ за награждаване на акад. проф. д-р Петър Червеняков, д.м.н., с орден „Стара планина“ – първа степен, за изключително големите му заслуги за медицинската наука и практика и за съществените му постижения в областта на гръдната и сърдечно-съдовата хирургия. Това съобщиха от правителствената информационна служба. \r\nАкад. проф. д-р Петър Червеняков е гръден хирург с дългогодишен опит и уважаван преподавател, който в продължение на 35 години е бил републикански консултант по коремна и гръдна хирургия. Член е на Научното хирургично дружество, на Българската асоциация по гръдна, сърдечна и съдова хирургия, на Съюза на учените в България. Той е първият български професор, поканен за учредител на Европейската асоциация по сърдечно-гръдна хирургия. Като преподавател и учен акад. проф. д-р Петър Червеняков се ползва с голям научен авторитет. Участвал е в редица международни конгреси в Германия, Великобритания и Русия. Автор е на 310 публикации, три монографии, две изобретения, 12 рационализации, 40 нови внедрени оперативни метода. Разработва в експеримент и внедрява в клинична обстановка нови съвременни методи за хирургично лечение на белодробните и медиастиналните заболявания. Консултирал и оперирал е в 52 лечебни заведения в България, Русия, Либия, където е бил главен хирург-консултант в продължение на 12 години, Чехословакия и Република Македония. Извършил е над 30 000 операции и асистенции. Въпреки навършените 92 години, акад. проф. д-р Петър Червеняков продьлжава и до днес своята активна дейност в хирургично отделение.\r\nНосител е на орден „Св. Св. Кирил и Методий“ – първа степен, медал „За заслуга“ и други отличия и награди.", "date": "2018.01.31", "title": "Акад. проф. д-р Петър Червеняков е предложен за удостояване с орден „Стара планина“"}
{"url": "http://www.focus-news.net/news/2018/01/31/2483465/kyustendil-mladezhkata-organizatsiya-na-bchk-otchita-uspeshna-rabota-prez-izminalata-godina.html", "text": "Младежката организация на БЧК в Кюстендил отчита успешна работа през изминалата година. Това съобщи за Радио „Фокус” – Кюстендил д-р Емилия Кацарска, директор на БЧК – Кюстендил. По думите ѝ младежката структура в региона работи много добре. Създадени са четири клуба, в организацията членуват 75 младежи. „През годината ние осъществяваме различни дейности, които бяха отразени в отчетния доклад на структурата”, каза д-р Емилия Кацарска. През изминалата година младежката организация е работила успешно по реализирането на проект, финансиран от страна на Община Кюстендил. Проектът е с името „Хората около нас” и е бил насочен към младежи на възраст от 15 до 29 години, които са осъществили разнообразни дейности с възрастни хора от село Шишковци. На 16 февруари БЧК в Кюстендил ще отчете цялостната дейност за 2016 година.\r\nВенцеслав ИЛЧЕВ", "date": "2018.01.31", "title": "Кюстендил: Младежката организация на БЧК отчита успешна работа през изминалата година"}
{"url": "http://www.focus-news.net/news/2018/01/31/2483462/dobrich-obshtinata-shte-tarsi-resheniya-za-tsyalosten-remont-na-parapeta-ot-mostovoto-saorazhenie-po-bul-dobrudzha.html", "text": "Общината ще търси решения за цялостен ремонт на парапета от мостовото съоръжение по бул. „Добруджа“ над бул. „Русия“. Това заяви арх. Боян Коларов, зам.-кмет „Устройство на територията“, предаде кореспондент на Радио „Фокус” – Варна. Арх. Коларов припомни, че парапетът падна при няколко часовата зимна буря преди около седмица. „За щастие както винаги вятърът беше северен, парапетът падна на юг, на площадката и не застрашава никого. Парапетът е много стар. Фактически откакто е сложен там при построяване на булеварда и мостовете, никога не е бил саниран, никога не е бил ремонтиран. Сега след като е паднал, си личи, че не е и монтиран кой знае колко сериозно. От друга страна той е много тежък елемент, много сериозна стоманена конструкция“, каза арх. Коларов. Той съобщи, че Общината ще възложи на фирма, която има достатъчен капацитет да се справи с проблема. Според зам.-кмета ремонтирането е възможно. Със съжаление арх. Коларов отбеляза, че падналата част „отваря очите“ на специалистите за проблеми, които досега не са били видни. Когато започне ремонтът на падналата част, ще започне ремонтиране и на останалата част на парапета по цялата му дължина за осигуряване на безопасност. Участъкът с падналия парапет е обозначен с лента и преминаването през него е забранено и опасно за пешеходците. \r\nЖулиета НИКОЛОВА", "date": "2018.01.31", "title": "Добрич: Общината ще търси решения за цялостен ремонт на парапета от мостовото съоръжение по бул. „Добруджа“"}
{"url": "http://www.focus-news.net/news/2018/01/31/2483461/blizo-470-mln-lv-shte-badat-sabrani-vav-fond-sigurnost-na-elektroenergiynata-sistema-prez-2018-g.html", "text": "Приходи в размер на 470 млн. лв. ще бъдат събрани във фонд „Сигурност на електроенергийната система“ през 2018 г. Това е предвидено в бюджета на фонда, одобрен от Министерския съвет. Близо половината от тези приходи – 220 млн. лв., се очаква да бъдат от продажба на квоти въглеродни емисии. Това съобщиха от правителствената информационна служба. Със събраните средства ще бъдат покривани разходите на Националната електрическа компания, включително и за минали регулаторни периоди, произтичащи от статута й на обществен доставчик според Закона за енергетиката. Фонд „Сигурност на електроенергийната система“ бе създаден през м. юли 2015 г. с цел покриване на разходите на обществения доставчик, произтичащи от задълженията му за изкупуване на електроенергия по преференциални цени. По закон във фонда се събират по 5% от месечните приходи от продажба на електроенергия на производителите и вносителите в страната, от таксите за достъп и пренос на електрическа енергия и природен газ, както и от достъп и съхраняване на природен газ. Във фонда постъпват и приходите от продажба на квоти емисии парникови газове.", "date": "2018.01.31", "title": "Близо 470 млн. лв. ще бъдат събрани във фонд „Сигурност на електроенергийната система“ през 2018 г."}
{"url": "http://www.focus-news.net/news/2018/01/31/2483466/priet-e-planat-za-deystvie-s-merkite-proiztichashti-ot-chlenstvoto-na-balgariya-v-es.html", "text": "Правителството прие План за действие за 2018 г. с мерките, произтичащи от членството на България в Европейския съюз, съобщиха от правителствената информационна служба. В него са включени 189 мерки, свързани с изготвянето на нормативни актове, въвеждащи изискванията на директиви на ЕС със срок на транспониране през настоящата година и до края на април 2019 г. Разписани са също все още невъведени директиви и рамкови решения. Планът съдържа и мерки, свързани с подготовката на българските позиции за 96 заседания на Съвета на ЕС.\r\nПриет беше и доклад за изпълнението на Плана за действие за 2017 г. От съдържащите се в него 217 мерки са изпълнени 150, в плана за 2018 г. се прехвърлят 59, а за осем мерки е преценена отпаднала необходимост от изпълнение. От неизпълнените мерки 20 са свързани със стартирали процедури за нарушения. Правителството възложи на съответните министри да предприемат действия за преодоляване на закъсненията и подобряване на координацията между отделните ведомства с цел своевременно въвеждане на директивите и недопускане стартирането на нови процедури за нарушения срещу страната ни.\r\nПланът за действие, който Министерският съвет приема в началото на всяка година, е важен инструмент за проследяване на навременното изпълнение на задълженията на България, произтичащи от действащото законодателство на ЕС, и за предотвратяване на евентуални процедури за нарушение. Изпълнението му се отчита ежемесечно в рамките на Съвета по европейските въпроси и на всеки три месеца – пред Министерския съвет.", "date": "2018.01.31", "title": "Приет е планът за действие с мерките, произтичащи от членството на България в ЕС"}
{"url": "http://www.focus-news.net/news/2018/01/31/2483459/sofiya-vremenno-dvizhenieto-se-osashtestvyava-dvuposochno-v-edna-lenta-po-pat-i-1-sofiya-pernik-v-rayona-na-vladaya-v-posoka-sofiya-poradi-patnotransportno-proizshestvie.html", "text": "Временно движението се осъществява двупосочно в една лента по път I-1 София - Перник, в района на Владая в посока София, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.01.31", "title": "София: Временно движението се осъществява двупосочно в една лента по път I-1 София - Перник, в района на Владая в посока София, поради пътнотранспортно произшествие"}
{"url": "http://www.focus-news.net/news/2018/01/31/2483469/v-burgas-se-otkriva-filial-na-natsionalnata-hudozhestvena-akademiya.html", "text": "Правителството прие постановление за откриване на филиал на Националната художествена академия в Бургас. Решението е взето по предложение на ръководството на висшето училище и въз основа на положително оценен от Националната агенция за оценяване и акредитация проект. Това съобщиха от правителствената информационна служба.\r\nВъв филиала на академията ще може да се обучават 300 студенти по специалности от професионално направление „Изобразително изкуство“ за придобиване на висше образование на степените „бакалавър“ и „магистър“.\r\nОткриването филиала е обосновано от изразената обществена потребност от творчески кадри в община като Бургас – културно средище с много млади хора, с динамично развиващи се туризъм, производство и услуги. Наличието на структура на висшето училище ще допринесе за задоволяване на нуждите от кадри с творчески професии – специалисти в областта на изящните и приложните изкуства, дизайна, консервацията, реставрацията и изкуствознанието.", "date": "2018.01.31", "title": "В Бургас се открива филиал на Националната художествена академия"}
{"url": "http://www.focus-news.net/news/2018/01/31/2483472/startira-izgrazhdaneto-na-tsentralizirana-sistema-za-elektronna-identifikatsiya-za-nuzhdite-na-balgarskite-lichni-dokumenti.html", "text": "Министерският съвет прие решение, с което допълни одобрения през миналата година модел за централизирано персонализиране на български лични документи (БЛД) с децентрализирано административно обслужване. Това съобщиха от правителствената информационна служба. Допълнението предвижда в дейностите по реализиране на Централизираната система за персонализация на БЛД да бъде включено проектирането и изграждането на Централизирана система за електронна идентификация (ЦСЕИ). Това е необходимо поради изискването за наличие на записани данни за електронна идентификация в БЛД. Към датата на одобрение на модела за централизирано персонализиране на БЛД с децентрализирано административно обслужване ЦСЕИ е била част от обхвата на обществена поръчка, поради което изграждането й не е включено в модела. Към момента обаче процедурата за възлагане на обществената поръчка е прекратена. За да се осигури изпълнение на законовото изискване БЛД да бъдат носители на удостоверение за електронна идентичност, е необходимо двете системи – за електронна идентификация и за персонализация на БЛД, да бъдат изградени едновременно и в необходимата логическа съвместимост. Това ще предотврати забавяне или блокиране на производствения процес на БЛД.", "date": "2018.01.31", "title": "Стартира изграждането на Централизирана система за електронна идентификация за нуждите на българските лични документи"}
{"url": "http://www.focus-news.net/news/2018/01/31/2483460/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.01.31", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/01/31/2483473/sport-zlatan-ibrahimovich-podpisa-s-la-galaksi.html", "text": "Нападателят на Манчестър Юнайтед Златан Ибрахимович е подписал договор с Лос Анджелис Галакси преди три седмици, съобщава френският \"Екип\". Не е ясно кога 36-годишният швед ще се премести в Съединените шати - сега или през юни, когато ще прекрати договора си с Юнайтед.  \r\nСделката можеше да се осъществи още през лятото на 2017 година. Тогава Ибрахимович беше свободен агент, след като се възстанови от травма на коляното, но по-късно той подписа нов договор с Юнайтед.  \r\nПрез текущия сезон шведът влезе игра в седем мача от всички турнири и отбеляза един гол.", "date": "2018.01.31", "title": "Спорт: Златан Ибрахимович подписа с ЛА Галакси"}
{"url": "http://www.focus-news.net/news/2018/01/31/2483470/simeon-karakolev-noka-shte-obzhalvame-reshenieto-na-varhovniya-administrativen-sad-za-naredba-3-za-usloviyata-i-reda-za-prilagane-na-shemite-za-direktni-plashtaniya.html", "text": "Ще обжалваме решението на Върховния административен съд за Наредба 3, свързана с условията и реда за прилагане на схемите за директни плащания. Това заяви Симеон Караколев, съпредседател на Националната овцевъдна и козевъдна асоциация (НОКА) и председател на Националната асоциация за развъждане на млечни овце в България (НАРМОБ), предаде репортер на Радио „Фокус“ – Велико Търново. Той заяви, че Прокуратурата е на страната на животновъдните организации. „ Протестът беше миналата година, по това време. Тогава бяхме черни и криви. Една година по-късно се видя, че Наредбата не е работеща“, посочи Караколев. Той добави, че потърпевши от Наредба 3 са 10% от овцевъдите, предимно от региони, където няма толкова преработватели като Северозападна и Югозападна България. „Голяма част от преработвателите са поставили  ултиматум – ако ми дадеш фактура, догодина си търси на кой да продаваш млякото. Това е доказателство, че някой от тях продължават да работят в сивия сектор. С оглед на Наредба 3 в Северозападната България сринаха цената на овчето мляко. За целия врачански и монтански регион има двама преработватели. В тези региони е най-тежко“, посочи Караколев. Той изрази надежда процедурата по обжалването на решението на ВАС да е по-кратко. Караколев добави, че има нов регламент, свързан с обвързаната подкрепа, и догодина всички наредби ще бъдат изменени, ако Съдът потвърди.„Фокус“ припомня, че Националната овцевъдна и козевъдна асоциация (НОКА) и Националната асоциация за развъждане на млечни овце в България (НАРМОБ) оспорваха пред ВАС чл. 23 от Наредба № 3 от 2015 година за условията и реда за прилагане на схемите за директни плащания. В жалбата се твърди, че по отношение на някои земеделски стопани има несправедливо и двойно разпределяне на европейски средства. Според тях текстовете по Наредба 3 са в ущърб на малките и средни стопани, тъй като хората трудно доказват производството. Върховният административен съд отхвърли жалбата на животновъдните организации.\r\nНадежда КРЪСТЕВА", "date": "2018.01.31", "title": "Симеон Караколев, НОКА: Ще обжалваме решението на Върховния административен съд за Наредба 3 за условията и реда за прилагане на схемите за директни плащания"}
{"url": "http://www.focus-news.net/news/2018/01/31/2483464/eu-observer-makedoniya-predpriema-stapki-za-reshavane-na-spora-s-imeto.html", "text": "Македония предприема стъпки към решаване на спора за името с Гърция, пише EU Оbserver в статия, посветена на  последните стъпки, които правителството в Скопие предприе в опит за излизане от патовата ситуация с Атина.\r\n„За да демонстрираме намерението ни да намерим решение, аз обявявам, че ние ще променим името на летището (в Скопие) и прилежащите му“, бе обещанието, дадено от македонския премиер Зоран Заев на 24 януари.\r\nЛетището носи името \"Александър Велики\", а с промяната му Скопие се надява да увери Гърция в решимостта на македонското правителство за уреждане на спора за името, което на свой ред да доведе до разблокиране на разговорите за приемане на страната в НАТО и Европейския съюз. Името на летището е само част от по-голямата тема за името на Република Македония. Освен него с ново име ще бъде и магистралата, пресичаща Македония - тя ще бъде прекръстена на \"Приятелство\".\r\n„Ние искаме не само да решим спора за името (на Македония), но да поставим отношенията между двете страни (Македония и Гърция) на здрави основи“, заяви Заев в рамките на Международния икономически форум в Давос след среща с гръцкия министър-председател Алексис Ципрас, продължила три часа.\r\nИзданието припомня, че Гърция блокира приемането на Македония в НАТО и разговорите й за членство в ЕС вече повече от десетилетие заради конституционното й име, в което Атина вижда опасността от предявяване на териториални претенции към северната част на Гърция. \r\n„Ние трябва да намерим решение, за да може те (македонците) да отбележат напредък в евроатлантическия процес. Преговорите наближават своя край“, заяви от своя страна Алексис Ципрас.\r\nДвете страни доближават позициите си с посредничеството на ООН, благодарение на премиера Заев, който се дистанцира от политиката на своя предшественик Никола Груевски (ВМРО-ДПМНЕ). Според Заев мнозинството граждани и от двете страни искат по-добри отношения, взаимоизгодно сътрудничество и партньорски отношения - както в НАТО, така и в ЕС. Дипломатите очакват Бивша югославска Република Македония - името, с което страната е призната в ООН, да се съгласи на промяна на името - като например на Нова Македония или Горна Македония. \r\n„Съюзниците решиха,че ще поканят вашата страна (Македония), веднага щом бъде постигнато взаимно приемливо решение на спора за името в рамките на ООН“, заяви генералният секретар на НАТО Йенс Столтенберг в рамките на посещението си в Скопие по-рано през януари.\r\nИзданието разглежда и ролята на Русия, като допуска, че Москва ще се опита да блокира тези процеси.\r\n„Русия се намеси в опита за преврат в Черна гора, след като страната извърши множество реформи и получи покана за НАТО, като имаше готовност да продължи напред и има готовност да опита отново подобно нещо“, припомни Кърт Волкър, бивш постоянен представител на САЩ при НАТО. Според  него  Русия не се е отказала да попречи на присъединяването на Македония към НАТО и ако има възможност, то със сигурност ще опита да го осуети. Разрешаването на спора за името, блокиращ гръцко-македонските отношения, ще допринесе за стабилността на Западните Балкани. \r\n„Западните Балкани са все още взривоопасен район и всяка тема, която води до разделение, ако може трябва да бъде приключена“, допълни Волкър.", "date": "2018.01.31", "title": "EU Оbserver: Македония предприема стъпки за решаване на спора с името"}
{"url": "http://www.focus-news.net/news/2018/01/31/2483474/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В това издание на предаването „Симитли – минало, настояще и бъдеще“ на Радио „Фокус“ – Пирин ще продължим да Ви разказваме за отзвука от 15-ото юбилейно издание на фестивала на кукерските и маскарадни игри „Симитлия – Древната земя на кукерите“, който се проведе на 13 януари на стадион „Септември“ в града. Причината да посветим поредни 60 минути именно на тази проява, на този празник, както го нарекоха голяма част участниците, които бяха над 5000 души, и а публиката, която трудно се събра на стадиона, е че просто за него хора ще говорят дълго. Може би годините натрупан опит на организаторите, може би ентусиазма на участниците или пък необходимостта от завръщането към българските традиции направиха така, че поредното издание на традиционния фестивал да блесне и да се открои сред другите такива в страната с невероятната игра на участниците и изключително добра координация в организаторски екип на Община Симитли и кметът Апостол Апостолов, който съвсем заслужено всички наричат „най-големият приятел на кукерите“. Наши гости днес ще бъдат Иван Манчев, кмет на село Полето и Димитър Тренчев, ръководител на кукерска група от село Коларово, Община Петрич. Каква е тяхната равносметка от игрите ще разберете само ако слушате Радио „Фокус“ – Пирин. В края на предаването няма да пропуснем да направим и обзор на по-важните новини и събития за общината от последните 7 дни.\r\nТелефоните за връзка със студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.01.31", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/01/31/2483467/petrana-popkocheva-kashta-muzey-vanga-prorochitsata-vanga-e-bila-vrazkata-mezhdu-nebesnoto-otvadnoto-i-zemnoto.html", "text": "Пророчицата Ванга е била връзката между небесното, отвъдното и земното. Това каза за Радио „Фокус“ – Пирин Петрана Попкочева, уредник в къща музей „Ванга“ към Исторически музей – Петрич. Тя обясни, че Ванга е била на 12 години, когато е привлечена от буря след която получава дарбата си. „Според думите на Ванга в този ден тя била заедно с две свои приятели. Заедно те решават да си починат до Анската чешма, която се намира на територията на днешна Македония. Тогава Ванга описва едно притъмняване на синьото небе, завихряне на страшна вихрушка, която я привлича в себе си, а след това я захвърля на 2 км по-далеч. След това Ванга не помни нищо, а също така спира да вижда“, каза още Попкочева. Тя добави, че при този нелеп инцидент, Ванга губи зрението си. „По-късно започва да ѝ говори един глас, който самата тя описва като „непрестанен неин спътник“. Това продължава до 6 април 1941 година, когато този глас ѝ казва, че тя е призована да бъде вестител. Така започва всъщност нейното гледачество. Този глас всъщност и е казвал, че ще я напътства, ще ѝ казва какво и на кого да казва, че просто трябва тя да бъде човекът, който ще дава информация на земните хора, че ще бъде връзката между небесното, отвъдното и земното“, добави Попкочева. Тя коментира, че макар Ванга да не е вече сред нас споменът за нея все още е жив. „Ние също се стремим постоянно да запознаваме хората, но и да ги информираме за живота и делото на Ванга. Стараем се да работим много с по-младото поколение, защото много от по-възрастните хора са добре запознати с делата на Ванга, дори са се срещали с нея. Нашата цел е да разкажем на младите за Ванга, да я опознаят и най-вече да знаят какво тя е направила за целият свят – не само за България“, подчерта Попкочева.\r\nЛивия НИНОВА", "date": "2018.01.31", "title": "Петрана Попкочева, къща музей „Ванга“: Пророчицата Ванга е била връзката между небесното, отвъдното и земното"}
{"url": "http://www.focus-news.net/news/2018/01/31/2483476/ria-novosti-severna-koreya-izpitva-seriozen-nedostig-na-benzin-i-dizelovo-gorivo.html", "text": "Северна Корея изпитва сериозен недостиг на бензин и дизелово гориво. Това заяви в интервю за РИА Новости руският посланик в Пхенян  Александър Мацегор, като предупреди, че подобна ситуация ще доведе до сериозни проблеми в страната, включително хуманитарни. \r\n„Съгласно квотите, установени с последната резолюция на Съвета за сигурност на ООН, в Северна Корея годишно може да се доставят около 540 хил. суров петрол по нефтопровода от Китай, и едва 60 хил. тона петролни продукти от Русия, Китай и други страни. За страна с 25 млн. души население това е една капка, повече няма накъде да се намалява“, отбеляза дипломатът. \r\nМацегор подчерта, че прекратяването на доставките на петролни продукти ще означава пълна блокада на комунистическата страна – нещо, което Пхенян ще възприеме като обявяването на война. Тереза Герова", "date": "2018.01.31", "title": "РИА Новости: Северна Корея изпитва сериозен недостиг на бензин и дизелово гориво"}
{"url": "http://www.focus-news.net/news/2018/01/31/2483471/odobreni-sa-promeni-v-diferentsiranite-normativi-za-izdrazhka-na-obuchenieto-na-studenti.html", "text": "Правителството одобри промени в начина на определяне на диференцирани нормативи за издръжка на обучението за един студент по професионални направления, съобщиха от правителствената информационна служба.\r\nНеобходимостта от корекция на съотношенията в нормативите между отделните професионални направления възниква от създадения към момента дисбаланс във държавното финансиране. При сегашните коефициенти се формират излишъци на средства при финансирането на определени професионални направления като „Медицина“, „Стоматология“ и „Фармация“ и се наблюдават съществени дефицити на средства в определени области на висшето образование (педагогически, хуманитарни, технически и изкуства). Освен това, те не изразяват себестойността на образователния процес на обучаващите се.\r\nНатрупването на огромни финансови ресурси само в определени области на висше образование е показател за нецелесъобразно и неефективно разпределение на средства, което води до явен дисбаланс в системата. Намаляването на диференцираните нормативи за обучение някои професионални направления няма да доведе до липса на средства в нито един аспект на тяхната дейност.\r\nСред мотивите за промяна е и уеднаквяването на образователната инфраструктура в страната с европейската практика по отношение на държавното финансиране. В изследването на Националния център за информация и документация „Модели на публично финансиране на висшето образование. Нова програма на ЕС за развитие на висшето образование“ е направен анализ на финансирането на висшето образование в редица европейски държави. От него е видна голямата диференциация на финансиране, най-вече на база постигнати резултати в областта на стимулиране на иновациите. Различните области на висше образование също биват финансирани с различни коефициенти и тежести, като отношението между най-силно финансираните професионални направления и най-слабо финансираните не е по-голямо от 5 към 1. При сега действащите в България разпоредби се наблюдава наличие на големи диспропорции между отделните професионални направления. Например, за професионални направления „Медицина“, „Стоматология“ и „Фармация“ диференцираният норматив е с коефициент 9,40, докато при „Икономика“, „Администрация и управление“ и „Туризъм“ е 1,00.\r\nПредложените промени са израз на усилията, които Министерството на образованието и науката полага за повишаване ефективността на публичните разходи в системата на висшето образование.", "date": "2018.01.31", "title": "Одобрени са промени в диференцираните нормативи за издръжка на обучението на студенти"}
{"url": "http://www.focus-news.net/news/2018/01/31/2483477/darzhavata-garantira-do-50-mln-leva-za-kreditirane-na-studenti-i-doktoranti.html", "text": "Правителството издаде държавна гаранция до 50 млн. лв. по Закона за кредитиране на студентите и докторантите за 2018 г. за новите отпуснати кредити през бюджетната година. Финансовата подкрепа се изразява в гарантиране на главницата и лихвите по кредитните задължения. Това съобщиха от правителствената информационна служба.\r\nВъз основа на решението министърът на образованието и науката подписва от името на правителството споразуменията за издаване на държавна гаранция за отпускане на кредити по ЗКСД през 2018 г. с петте банки, подписали типовия договор – „Банка ДСК“ ЕАД, „Райфайзенбанк (България)“ ЕАД, „Алианц Банк България“ АД, „Юробанк България“ АД и „Първа инвестиционна банка“ АД.\r\nДоговорените кредити по реда на ЗКСД през предходните години са гарантирани от държавата до тяхното пълно погасяване.", "date": "2018.01.31", "title": "Държавата гарантира до 50 млн. лева за кредитиране на студенти и докторанти"}
{"url": "http://www.focus-news.net/news/2018/01/31/2483479/stefan-shivachev-istorik-stefan-stambolov-i-negovoto-pravitelstvo-chertayat-patya-na-stopanskoto-i-ikonomichesko-razvitie-na-balgariya.html", "text": "Стефан Стамболов и неговото правителство чертаят пътя на стопанското и икономическо развитие на България. Това каза за Радио „Фокус“ – Пловдив Стефан Шивачев, историк и директор на Регионален исторически музей – Пловдив по повод навършването на 164 години от рождението на бележития български държавник. По думите му, Стефан Стамболов влиза в новата българската история с един изключително висок рейтинг. „Той е един от апостолите на Гюргевския революционен комитет, също поет. Неговите стихове се пеят като песни от българите, наред със стиховете на Христо Ботев. От Учредителното събрание през 1879 година нататък, Стефан Стамболов се изявява като един от лидерите на Либералната партия, като един от изявените политици в България. Но върхът в неговата кариера, годините, в които той остава в българската история, това е периодът от 1885-та до 1894-1895 година. Тоест, едно десетилетие, което съвсем спокойно може да наречем „десетилетието на Стамболов“. Като председател на Народното събрание, той навлиза не само в политическите, но и в държавните дела на България. Това е един изключително сложен момент за страната ни. Един момент, в който, само година след Съединението, с явната руска намеса, е инспириран военен преврат срещу княз Александър. Група офицери-русофили правят този преврат, свалят княза и го изпращат в Русия. Успоредно с това, Стефан Стамболов, болшинството от офицерите и огромната част от Българската армия застават зад своя княз. В крайна сметка, той е върнат в България, но по стечение на обстоятелствата, поради това че няма подкрепата на Русия, княз Александър е принуден да абдикира. Така в един момент България се озовава в безпътица, в един страшно сложен момент от историческото й развитие. Няма княз, няма владетел, никой не иска да управлява България. Ясни са намеренията на Русия да превърне България в своя балканска провинция. Русия предлага за владетел грузинския княз Мингрели, който не излиза от кръчмите и е постоянно пиян, тоест някаква кукла, която да бъде сложена на българския престол. В Европа никой от тези, на които се предлага българската корона, да станат български владетели, не приема“, разказа Шивачев и посочи, че в този момент Стефан Стамболов, като водещ регент, като човек, който поема съдбините на България казва, че ако има княз, ще има България, ако няма – няма да има.\r\n„Така за княз е избран Фердинанд Сакскобургготски, който не знае български и няма опит в държавните дела. През следващите 7-8 години, от 1887-ма до 1893-1894 година, човекът, който поема управленските дела в България, това е Стефан Стамболов като министър-председател. За този период Княжество България прави огромна крачка напред. Успоредно с това, Стамболов е наричан диктатор, Стамболов е охулван и мразен. Аз мисля, че когато даваме оценка за него, за тези години, в които той е министър-председател на България, трябва да се отървем от всички тези високопарни приказки за диктатура, за охулването, за това как той се налага в българския политически живот. Трябва да видим резултатите от това управление“, коментира историкът.\r\nСтефан Шивачев разказа още, че по времето на Стамболов България изживява един изключително ползотворен период и то не само в политическото си развитие. „Има един момент, в който Стамболов е приеман от султана в Турция. Стефан Стамболов прави изключително важни крачки за утвърждаването на българщината в Македония. Успоредно с това, той влиза в конфликт с много от македонските дейци, които мислят, че пътят на българските владици и училища в Македония не е правилен. Последващото развитие на България доказва, че Стамболов е прав. Той прави едно правителство, в което привлича най-кадърните българи в този момент. Той е министър-председател, но министър на финансите е Григор Начович – консерватор, негов политически противник, но най-добрият финансист. Министър на правосъдието е д-р Константин Стоилов – консерватор, негов политически противник, но най-добрият български юрист. Стамболов и неговото правителство организират първото на Балканите Земеделско-промишлено изложение, което се провежда в Пловдив през 1892 година с огромен успех“, подчерта историкът и директор на Регионален исторически музей-Пловдив.\r\nТони МИХАЙЛОВ", "date": "2018.01.31", "title": "Стефан Шивачев, историк: Стефан Стамболов и неговото правителство чертаят пътя на стопанското и икономическо развитие на България"}
{"url": "http://www.focus-news.net/news/2018/01/31/2483475/petrana-popkocheva-kashta-muzey-vanga-mnogo-hora-priemat-vanga-kato-svetitsa-no-za-sebe-si-tya-e-kazvala-che-e-machenitsa.html", "text": "Много хора приемат Ванга като светица, но за себе си тя е казвала, че е мъченица. Това каза за Радио „Фокус“ – Пирин Петрана Попкочева, уредник в къща музей „Ванга“ към Исторически музей – Петрич. Що се отнася до позицията на църквата и твърдението, че някои от нейните дейности са извън канона, Попкочева отказа да коментира, заявявайки че като служител в къща музей „Ванга“ няма как да бъде на позицията на църквата. „Изключително вярваща съм, но също така мога да потвърдя, че в къщата на Ванга се носи една необяснима положителна енергия. Относно иконите – в къщата, където има общо 10 помещения, има едно, което е изцяло отделено за молитви. До ден днешен това е единственото място, което не е отделено с ограничителни ленти и може да бъде посетено от всеки. Освен това посетителите са свободни да се помолят там“, каза още Попкочева. Тя заяви, че в това помещение се намира и чудотворната икона на Ванга, за която има две истории. „Според някои източници иконката е подарена на Ванга от жена, чието име не мога да Ви кажа, защото никъде не е записано. Тази жена е била от Мелник и е казала, че е намерила иконата в своята градина чрез видение. Затова решава да я подари на Ванга. От своя страна петричката пророчица чрез своите сетива, които са всевиждащи казва, че иконата е с толкова силна енергия, че не бива да бъде докосвана. Пред нея може само да се преклоним и да се помолим. Ванга решава да постави иконата зад стъкло. Така може да я видите и днес – в една уникална дърворезба“, добави Попкочева. Тя коментира, че до ден днешен не е ясно как Ванга е получавала виденията си, но е факт, че е можела да разговаря с цветята, че е можела да разчита всеки един знак. „Ние не може да си обясним как Ванга е получавала информацията, как е пророкувала. Може би тя е била от хората, които до такава степен са развили епифизната си железа или така нареченото „трето око“, че чрез него е получава информацията. Сетивата на Ванга са били изключително изострени след като губи зрението си. Факт е, че тя е учила и Брайловото писмо, докато е била в училище за слепи хора в град Земен, Сърбия“, обясни Попкочева. Според нея трудно е да се каже как Ванга е комуникирала с мъртвите. „Ако обаче изгледате документален филм, свързан с нейната дейност, ще видите как в момента, в който посетител влезе при нея, с него се появяват и покойните му близки, с които тя прави контакт. Понякога дори не е можела да различи мъртвия от живия. Самата тя е казвала: „Те стоят пред мен като живи“. Към цветята също е имала специално отношение, като дори е държала всеки един от посетилите ѝ да носи със себе си цвете, но не откъснато, а живо“, добави Попкочева. Тя отбеляза, че Ванга дори е казвала, че ако, например, откъснеш кокиче, то това е като да вземеш единственото дете от неговата майка.\r\nЛивия НИНОВА", "date": "2018.01.31", "title": "Петрана Попкочева, къща музей „Ванга“: Много хора приемат Ванга като светица, но за себе си тя е казвала, че е мъченица"}
{"url": "http://www.focus-news.net/news/2018/01/31/2483468/kyustendil-kukerite-ot-selo-dzherman-sa-nagradeni-sas-zlatna-maska-za-predstavyaneto-si-na-mezhdunarodniya-festival-surva-v-pernik.html", "text": "Кукерите от село Джерман са наградени със „Златна маска” за представянето си на Международния фестивал „Сурва” в Перник. Това съобщи за Радио „Фокус” – Кюстендил Пантелина Караманска, секретар на читалището в село Джерман. 181 сурвакари са представили селото и читалище „Пробуда“ в международния фестивал. „Наградата „Златната маска” беше нашата мечта, за която бяхме убедени, че ще получим. Това е най-голямото признание. От 2009 година участваме във фестивала и имаме бронзов, сребърен и два златни медала. Единият от златните медали ни беше връчен миналата година. Кукерите са изключително щастливи, аз също”, каза Пантелина Караманска – секретар на читалище „Пробуда 1926” – с. Джерман. По думите ѝ джерманските сурвакари са били и единствените участници във фестивала от община Дупница.\r\nВенцеслав ИЛЧЕВ", "date": "2018.01.31", "title": "Кюстендил: Кукерите от село Джерман са наградени със „Златна маска” за представянето си на Международния фестивал „Сурва” в Перник"}
{"url": "http://www.focus-news.net/news/2018/01/31/2483480/kolyo-nikolov-oblasten-chitalishten-savet-burgas-tryabva-da-se-izraboti-nov-zakon-za-narodnite-chitalishta.html", "text": "Трябва да се изработи нов Закон за народните читалища. Това каза за Радио „Фокус“ - Бургас инж. ик. Кольо Николов, председател на Областния читалищен съвет - Бургас и член на Върховния читалищен съвет. По думите му Законът е в сила от 1996 година, но промените, които са направени, не помагат, тъй като е трябвало да се издаден подзаконов нормативен акт, но до момента такъв липсва. „И колкото да не е съвършен Законът, той донякъде върши работа, но идва моментът, в който или трябва да се направи нов Закон или да се издаде подзаконов нормативен акт, в който много от нещата да бъдат регламентирани, а не както е сега да са пожелателни“, каза още Николов. Той добави, че читалищата са делегирани държавни дейности, но отпусканите средства стигат само за фонд работна заплата и за осигуровки. За тази година субсидията е 8 375 лева, които са за издръжката за фонд работна заплата, закупуването на нова литература, заплащане да всички консумативи като ток, вода, интернет и др. По думите му затова читалищните дейци не могат да си позволят да заделят средства за участия в проекти, в конкурси или фестивали в страната и в чужбина. \"Почти няма читалищата на територията на Бургаска област, което да има такива капиталови вложения, които да бъдат замразени за месеци или година“, каза още Николов. Общо читалищата в Бургаски регион са 181. 171 са юридически лица, регистрирани в съда. След 28 февруари трябва да бъдат пререгистрирани в Агенцията по вписванията. Има 10 филиала към читалището в Камено, в село Каменар и Синеморец. Състоянието на читалищата в региона е добро с изключение на тези в Карнобат и Руен, където има изгорели и пропаднали сгради.\r\nМария РУСЕВА", "date": "2018.01.31", "title": "Кольо Николов, Областен читалищен съвет - Бургас: Трябва да се изработи нов Закон за народните читалища"}
{"url": "http://www.focus-news.net/news/2018/01/31/2483482/yana-vangelova-kachestvoto-na-obrazovanieto-i-sotsialno-bitovite-usloviya-sa-nay-golemite-problemi-pred-balgarskite-studenti.html", "text": "Качеството на образованието и социално-битовите условия са най-големите проблеми пред българските студенти. Това каза в интервю за рубриката „България обича младите“ по Радио „Фокус“ Яна Вангелова, председател на Националното представителство на студентските съвети. По думите й Националното представителство на студентските съвети работи активно с всички студентски съвети, които подават информация за проблемите на локално ниво. Тя увери, че студентската общност остава активна част и в събитията около европредседателството. „Голям брой доброволци участват в организацията по посрещането и престоя на делегациите от другите страни“, допълни Вангелова. „Имаме няколко събития, върху които се фокусираме повече. Един от приоритетите на председателството е провеждането на среща с националните студентски организации на Балканските държави. През месец май, малко след конференцията, посветена на Западните Балкани, ще се състои и самата среща. Ние сме част и от европейския студентски съюз и подобен род дискусии могат да се поставят за обсъждане и пред колегите от студентските организации от цяла Европа“, обясни Вангелова. По отношение на сътрудничеството между Националното представителство и националното сдружението „Младежки глас“ Яна Вангелова добави, че най-важното е да се акцентира върху образованието като основополагащ елемент за изграждането на активни личности.", "date": "2018.01.31", "title": "Яна Вангелова: Качеството на образованието и социално-битовите условия са най-големите проблеми пред българските студенти"}
{"url": "http://www.focus-news.net/news/2018/01/31/2483481/antonio-tayani-v-belgrad-balgarskoto-predsedatelstvo-na-saveta-na-es-e-vazmozhnost-za-bryuksel-da-prodalzhi-da-podobryava-otnosheniyata-si-s-balkanskite-strani.html", "text": "В рамките на посещението си в сръбската столица председателят на Европейския парламент Антонио Таяни отбеляза, че шестмесечното ротационно председателство на Съвета на ЕС, което България пое в началото на годината, е възможност за Брюксел да продължи да подобрява отношенията си със страните от Балканския полуостров, отбелязва сръбското електронно издание „Политика“.\r\nВ Белград италианският политик се срещна с председателя на парламента Мая Гойкович, с която обсъди усилията на Сърбия за членство в Общността и увери, че Брюксел признава напредъка, постигнат от страната. \r\nПредседателят на ЕП посочи, че в ситуацията, в която се намира регионът, ролята на Белград е изключително важна, защото – съгласно думите на италианеца, стабилни Балкани означават също и стабилен ЕС. Тереза Герова", "date": "2018.01.31", "title": "Антонио Таяни в Белград: Българското председателство на Съвета на ЕС е възможност за Брюксел да продължи да подобрява отношенията си с балканските страни"}
{"url": "http://www.focus-news.net/news/2018/01/31/2483483/dobrich-konsultativniyat-savet-po-turizam-zasedava-dnes-shte-bade-predstaven-otchet-na-deynostta.html", "text": "Консултативният съвет по туризъм заседава днес, ще бъде представен отчет на дейността. Това съобщи Росица Йорданова, зам.-кмет „Икономическо развитие и европейски фондове“ в Община град Добрич,  предаде кореспондентът на Радио „Фокус” – Варна. Заседанието е насрочено за 15,00 часа. Зам.-кметът припомни, че бе проведен конкурс за избор на лого на Община град Добрич. Разгледани са били четири предложения за лого и след продължителни и разгорещени дискусии Комисията не е избрала нито едно с мотива, че никое от предложенията не е успяло максимално добре да представи Добрич като определена туристическа дестинация. „Предстои да бъде организиран нов конкурс с тази тема”, каза Росица Йорданова. \r\nЖулиета НИКОЛОВА", "date": "2018.01.31", "title": "Добрич: Консултативният съвет по туризъм заседава днес, ще бъде представен отчет на дейността"}
{"url": "http://www.focus-news.net/news/2018/01/31/2483488/pravitelstvoto-prie-strategiya-za-namalyavane-riska-ot-oblachvane-ot-radon.html", "text": "Правителството прие 10-годишна Стратегия и петгодишен Национален план за действие за намаляване риска от облъчване oт радон. Това съобщиха от правителствената информационна служба. Радонът е естествен източник на йонизиращо лъчение и има най-голям принос за вътрешното облъчване на населението в световен мащаб. Това облъчване води до повишен риск за развитие на рак на белите дробове, като рискът е пропорционален на средната концентрация на радон и на времето на облъчване. Световната здравна организация определя радона за втори по значимост фактор, предизвикващ рак на белия дроб след тютюнопушенето и фактор номер едно за хора, които никога не са пушили.\r\nОсновна цел на Стратегията е намаляването на колективния и индивидуалния риск за българското населението от облъчване от радон в сгради. Мерките в двата документа предвиждат да бъдат прецизирани видовете работни места под земната повърхност, както и в райони, където се изискват измервания въз основа на оценка на риска. Ще се установява степента на облъчване от радон в сгради с обществен достъп, училища, детски градини, болници и т. н. Предстои да бъдат разработени насоки относно методите и инструментите за извършване на измервания и за предприемане на мерки. Ще бъдат утвърдени подходите и критериите, които да се използват за определяне на зони за места с потенциално високо облъчване от радон. Въвеждат се и правила за прилагането на превантивни мерки при строеж на нови сгради, както и коригиращи мерки – за сградите в експлоатация.\r\nПредвидено е и разработването на комуникационна стратегия за повишаване на обществената осведоменост и за информиране на работодателите и служителите за рисковете от облъчване от радон.", "date": "2018.01.31", "title": "Правителството прие стратегия за намаляване риска от облъчване от радон"}
{"url": "http://www.focus-news.net/news/2018/01/31/2483489/evropeyskata-komisiya-predlaga-zasilvane-na-satrudnichestvoto-mezhdu-darzhavite-chlenki-pri-otsenka-na-zdravnite-tehnologii.html", "text": "Комисията представи предложение, чиято цел е да се засили сътрудничеството между държавите — членки на ЕС, при извършването на оценки на здравните технологии, съобщиха от Представителството на Европейската комисия в България. По-голямата прозрачност ще позволи на пациентите да вземат информирани решения, като им се осигури достъп до данни относно добавената клинична стойност на новите технологии, които евентуално биха могли да са от полза за тях. \r\nПредложеният регламент относно оценката на здравните технологии (ОЗТ) обхваща нови лекарствени продукти и някои нови медицински изделия, като предоставя основа за трайно и устойчиво сътрудничество на равнището на ЕС в сферата на съвместните клинични оценки в тези области. Държавите членки ще имат възможност да използват съвместни инструменти, методики и процедури за оценката на здравните технологии в целия ЕС, като работят съвместно в четири основни области: \r\n1) съвместни клинични оценки с насоченост към най-иновативните технологии в областта на здравеопазването, които имат най-голямо потенциално въздействие върху пациентите; \r\n2) съвместни научни консултации, при които разработчиците могат да се допитват до органите, извършващи оценка на здравни технологии; \r\n3) идентифициране на нововъзникващи здравни технологии с цел ранното определяне на тези, които са обещаващи; \r\n4) продължаване на доброволното сътрудничество в други области. \r\nДържавите от ЕС ще продължат да носят отговорност за оценката на неклиничните (например икономическите, социалните и етичните) аспекти на здравните технологии, както и да вземат решения относно ценообразуването и възстановяването на разходите.", "date": "2018.01.31", "title": "Европейската комисия предлага засилване на сътрудничеството между държавите членки при оценка на здравните технологии"}
{"url": "http://www.focus-news.net/news/2018/01/31/2483486/pravitelstvoto-utvardi-godishnite-razcheti-na-smetkata-za-sredstvata-ot-es-na-natsionalniya-fond-za-2018-g.html", "text": "Правителството утвърди годишните разчети на сметката за средствата от Европейския съюз на Националния фонд за 2018 г., съобщиха от правителствената информационна служба. Така се осигурява финансов ресурс за приключване на предприсъединителните инструменти ФАР и САПАРД, на Преходния финансов инструмент, на Кохезионния фонд (Регламент (ЕО) 1164/94), както и за ефективното и ефикасното изпълнение на оперативните програми, съфинансирани от Европейския фонд за регионално развитие, Европейския социален фонд, Кохезионния фонд на ЕС за финансовата рамка 2014-2020 г., на програмите за трансгранично сътрудничество по външни граници на ЕС и на другите инструменти за финансова помощ.\r\nРешението е прието в изпълнение на разпоредбата на чл. 80, ал. 1 от Закона за държавния бюджет на Република България за 2018 година. Чрез него се гарантира прозрачността при разходването на публични средства.", "date": "2018.01.31", "title": "Правителството утвърди годишните разчети на сметката за средствата от ЕС на Националния фонд за 2018 г."}
{"url": "http://www.focus-news.net/news/2018/01/31/2483478/varna-nadziratelite-ot-zatvora-v-grada-i-sadebnata-ohrana-shte-izlyazat-na-protest-na-pl-nezavisimost-s-iskane-za-izravnyavane-na-zaplashtaniyata-v-sektora.html", "text": "Надзирателите от затвора във Варна и съдебната охрана излизат на протест пред Съдебната палата на пл. „Независимост“ в града. Това каза за Радио „Фокус“ – Варна Николай Тонев, член на Управителния съвет към Синдиката на служителите в затворите в България и председател на организацията във Варна. Протестът, който се организира от другия синдикат към министерството – синдикат „Охрана“, ще започне в 17.00 часа и ще бъде подкрепен от Синдиката на служителите в затворите в България, както и от Синдикалната федерация на служителите в МВР. Те настояват за спазване на закона и изравняване на заплащанията в сектора. Основните искания на служителите са за увеличаване на трудовото възнаграждение с 20%, изравняване на специфичните условия на труд с тези на МВР, както и подобряване условията на труд. „Ние настояваме за изравняване, не за увеличаване“, заяви Николай Тонев.\r\nМарияна ВАЛЕНТИНОВА", "date": "2018.01.31", "title": "Варна: Надзирателите от затвора в града и съдебната охрана ще излязат на протест на пл. „Независимост“ с искане за изравняване на заплащанията в сектора"}
{"url": "http://www.focus-news.net/news/2018/01/31/2483484/siyka-surkova-kmet-na-selo-momchilovtsi-neobhodimite-30-000-lv-za-remont-na-opozharenata-kashta-v-seloto-sa-sabrani.html", "text": "Необходимите 30 000 лв. за ремонт на опожарената къща в Момчиловци са събрани. Това каза за Радио „Фокус“ – Смолян кметът на родопското село Сийка Суркова. Покривът на многофамилната къща изгоря при пожар на 18 декември, а 10 души останаха без дом заради щети и в помещенията на сградата. Според Суркова покривът на къщата вече е готов, като дървеният материал за конструкцията му е изцяло от дарения. Вече се ремонтират и жилищата в многофамилната къща – измазване на стените, поставяне на гипсокартон, като има и желаещи да дарят мебели за обзавеждането на етажите. „Много хора се включиха в дарителската акция, което доказва, че едно нещастие може да ни обедини и всеки би могъл да помогне с каквото може, съпричастен към чуждата болка. Хората, чийто дом изгоря, са изключително благодарни на дарителите. Кампанията по набиране на средства бе придружена от няколко събития – благотворително новогодишно парти, концерт на самодейци от селото и народната певица Нина Иванова“, припомни Суркова. \"Средства за ремонт дариха и много фирми от Смолян и региона, членовете на Строителната камари и фондация „Крос“, а хората вече са спокойни, че имат средствата, с които да завършат ремонта и в най-скоро време да се приберат в къщи\", отбеляза кметът на Момчиловци.\r\nСуркова подчерта, че жителите на селото искат да има пожарна кола в Момчиловци. Те са изпратили подписка до Общински съвет – Смолян, Община Смолян и Областна управа – Смолян, като от Общината са заявили, че вече има отправено искане до министерството за това. Суркова изрази надежда скоро да има развитие по въпроса, защото в най-добрия случай пожарен автомобил пристига в селото за 30 минути. „Това не е, защото се отзовават късно, а защото пътят е толкова и понякога повече. 30 минути са изключително много за разрастване на огъня, а ако огнената стихия не бъде потушена в началото, пораженията са много големи. За последните 2.5 години това е седми пожар в селото, като при три от тях хората останаха без покрив над главите си“, припомни Суркова. Тя добави, че жителите на Момчиловци искат да има противопожарен автомобил или водоноска с помпа, с които да може да се потуши огъня в самото начало при възникване на пожар, за да не се стига до такива поражения.\r\nНели ГЕРГЬОВСКА", "date": "2018.01.31", "title": "Сийка Суркова, кмет на село Момчиловци: Необходимите 30 000 лв. за ремонт на опожарената къща в селото са събрани"}
{"url": "http://www.focus-news.net/news/2018/01/31/2483491/haskovo-politsiyata-zadarzha-dvama-izdirvani-mazhe.html", "text": "Полицията задържа двама издирвани мъже. Това съобщиха от пресцентъра на МВР. При проверка на лек автомобил Фолксваген „Поло“ на улица „Искър“ в областния град водачът направил опит да избяга и потегляйки е наранил 44-годишен полицай. След намесата на колегите му, колата била спряна. Било установено, че в нея пътувал още един 36-годишен мъж, обявен за общодържавно издирване с Европейска заповед за арест с разпореждане на Окръжен съд „задържане под стража“. По случая е образувано досъдебно производство по чл.131 от НК. Пострадалият полицай е с контузия на лява ръка.", "date": "2018.01.31", "title": "Хасково: Полицията задържа двама издирвани мъже"}
{"url": "http://www.focus-news.net/news/2018/01/31/2483487/simeon-karakolev-natsionalnata-ovtsevadna-i-kozevadna-asotsiatsiya-tvardenieto-che-balgariya-mozhe-da-iznasya-agneshko-meso-za-arabskiya-svyat-e-populizam.html", "text": "Твърдението, че България може да изнася агнешко месо за Арабския свят, е популизъм. Това каза Симеон Караколев, съпредседател на Националната овцевъдна и козевъдна асоциация (НОКА) и председател на Националната асоциация за развъждане на млечни овце в България (НАРМОБ), предаде репортер на Радио „Фокус“ – Велико Търново. По думите му страната ни не може да бъде по никакъв начин конкурентен вносител на овче месо в арабските страни, редом с Австралия и Нова Зелнадия. „Тези приказки, които стигат до фермерите, са безсмислени, тъй като и те имат очаквания да реализират продукция на катарския пазар или на други пазари в Арабския свят. В тези страни се внася агнешко месо, което се продава за 4 - 4.50 долара за килограм. Това е абсурдна цена за българското агне. За да пробием, ние трябва да произвеждаме някакъв скъп продукт. Агнето само по себе си не е скъпо, но ако произвеждаш тлъстоопашато агне например, което те търсят, можем да пробием“, посочи Караколев. По думите му в Йордания се продава агнешко месо местно производство и такова с произход от Австралия и Румъния. Вносът е бил на цена от 4.50 долара на килограм охладено, а местното около 8 долара. Той добави, че Австралия месечно изнася около 3 млн. агнета. Австралийските фермери отглеждат около 80 - 90 млн. овце, румънските – 10 млн., в българските – около 1 млн. „Дори да има пазар ние не можем да изнасяме повече от 50 000 – 70 000 агнета, тъй като има и вътрешна консумация, която не е чак толкова слаба, въпреки че е предимно по празниците – Великден и Гергьовден. Овцевъдството се определя спрямо празниците. Затова ние не сме интересни, защото не можем да поддържаме такива големи количества“, заяви Караколев.\r\nНадежда КРЪСТЕВА", "date": "2018.01.31", "title": "Симеон Караколев, Националната овцевъдна и козевъдна асоциация: Твърдението, че България може да изнася агнешко месо за Арабския свят, е популизъм"}
{"url": "http://www.focus-news.net/news/2018/01/31/2483492/burgas-okrazhnata-prokuratura-protestira-predsrochnoto-osvobozhdavane-na-mazh-priznat-za-vinoven-za-ubiystvoto-na-brat-si.html", "text": "Окръжна прокуратура – Бургас протестира определение на съда, с което Дончо П. е освободен предсрочно от затвора, съобщиха от пресцентъра на Окръжната прокуратура. \r\nДончо П. е признат за виновен за това, че на 3 юли 2011 г., в с. Аспарухово, общ. Карнобат, обл. Бургас, умишлено е умъртвил своя брат Стоян, като престъплението е извършено по особено мъчителен за убития начин и с особена жестокост, поради което и на основание чл.116 ал.1 т.6, вр. чл.115 от НК  му е наложено наказание от 12 години „лишаване от свобода“, като делото се е провело по реда на съкратеното производство.\r\nКъм датата на постановяване на определеното (25.01.2018г.) Дончо П. е изтърпял фактически 6 години, 6 месеца и 27 дни, респ. остатъкът от наложеното му наказание към посочената дата е 5 години, 5 месеца и 3 дни.\r\nОкръжна прокуратура – Бургас счита постановеното съдебно определение за неправилно. Държавното обвинение се мотивира с факта,  че Дончо П. е изтърпял фактически повече от половината от наложеното му наказание, респективно налице е първата от формалните предпоставки  в  чл.70, ал.1 от НК, за постановяване на условно предсрочно освобождаване, но от приложените по делото доказателства не е налице втората формална предпоставка, а именно че осъденото лице не се е поправило. \r\nПротестът на Окръжна прокуратура – Бургас е внесен в Апелативния съд  в града, който ще се произнесе по него.", "date": "2018.01.31", "title": "Бургас: Окръжната прокуратура протестира предсрочното освобождаване на мъж, признат за виновен за убийството на брат си"}
{"url": "http://www.focus-news.net/news/2018/01/31/2483493/opredeleni-sa-vtorostepennite-razporediteli-s-byudzhet-kam-ministara-na-obrazovanieto-i-naukata.html", "text": "Правителството прие постановление за определяне на второстепенните разпоредители с бюджет към министъра на образованието и науката. Промените са в следствие на въведените със Закона за предучилищното и училищното образование нови институции, както и на преобразуваните в системата на висшето образование. Това съобщиха от правителствената информационна служба.\r\nСъс заключителните разпоредби на постановлението се правят изменения в Устройствения правилник на МОН. Те са в изпълнение на отправени от Европейската комисия препоръки за ясно разграничаване между функциите на звената, изпълняващи административни дейности за подпомагане на министъра, от една страна, и на конкретния бенефициент по проекти, финансирани от ОП НОИР, от друга. За целта е обособена самостоятелна дирекция, която да осигурява дейностите по изпълнение и управление на проекти или програми, финансирани със средства от европейските структурни и инвестиционни фондове или от други международни финансови институции, по които министърът на образованието и науката или министерството са бенефициенти.\r\nДруга промяна в правилника на МОН е разделянето на досегашната дирекция „Политики за стратегическо развитие и информационно осигуряване“ на две дирекции поради големия обем функции и задължения в областта на информационни и комуникационни технологии в министерството.\r\nСтруктурните промени в МОН са направени в съответствие с разпоредбите на Закона за администрацията, предвиждащ възможност за извършване на компенсирани промени в рамките на числеността на персонала на администрацията на изпълнителната власт.", "date": "2018.01.31", "title": "Определени са второстепенните разпоредители с бюджет към министъра на образованието и науката"}
{"url": "http://www.focus-news.net/news/2018/01/31/2483494/haskovo-41-godishen-mazh-e-zadarzhan-pri-opit-za-telefonna-izmama.html", "text": "41-годишен варненец е задържан при опит да реализира измама на територията на Хасково. Това съобщиха от пресцентъра на МВР. По схемата „съдействие на полицията“, мъжът се опитал да вземе наличните 6 800 лева на двама възрастни. След като ги заплашил, мъжът разпоредил на жената да хвърли парите през терасата на жилището. Тя обаче се усъмнила, напъхала в плика вместо пари – торби, междувременно сигнализирала и в полицейското управление. В резултат на предприетите светкавични действия, в момент на вземането на „плячката“, криминалистите засекли мъжа, изпълнявал ролята на муле. Задържаният е направил самопризнания. В процес на издирване е и друг негов помагач от Варна. Продължава документиране на цялостната им престъпна дейност.", "date": "2018.01.31", "title": "Хасково: 41-годишен мъж е задържан при опит за телефонна измама"}
{"url": "http://www.focus-news.net/news/2018/01/31/2483485/stefan-shivachev-istorik-deloto-na-stefan-stambolov-e-v-zashtita-na-interesite-na-balgariya-toy-e-istinski-balgarofil.html", "text": "Делото на Стефан Стамболов – това е дело в защита на интересите на България. Той не е русофил, англофил или германофил, той е истински българофил. Това каза за Радио „Фокус“ – Пловдив Стефан Шивачев, историк и директор на Регионален исторически музей – Пловдив по повод навършването на 164 години от рождението на бележития български държавник. По думите му най-важно в политиката на Стефан Стамболов е, че той винаги управлява държавните дела в интерес на България. „Това, което той прави, е в защита на българските национални интереси. Той преценява, че съдбините на Македония могат да бъдат решени само чрез разбирателство с Османската империя и прокарва тази политика, като си печели страшно много врагове. Стамболов заявява, че в душата си е русофил, но не може в този момент да защитава интересите на Русия, защото те са против интересите на България. Все пак Русия иска да превърне България в една балканска провинция. Стамболов прокарва пътя на стопанското развитие, на развитие на земеделието, на развитие на индустрията по европейски образец, защото в този момент са изключително силни всичките тежнения към запазване на националната специфика, запазване на занаятите и на това старо, останало в миналото, развитие на България. Стефан Стамболов никога не се е притеснявал от това, че избирайки един път, който е правилен за България, той го защитава докрай. В този смисъл, мисля че и съвременните български политици и държавници могат и трябва, познавайки и анализирайки историята, да с поучат от него, защото делото на Стамболов – това е дело в защита на интересите на България“, коментира Стефан Шивачев. Историкът посочи, че Стефан Стамболов е защитавал интересите на България така, както ги е разбирал. „Да, може и да е бъркал. Един човек, който 10 години управлява съдбините на България, не може без грешки и без да си спечели врагове. Но Стамболов винаги и докрай отстоява собствените си позиции в интерес на България“, заяви Шивачев.\r\nДиректорът на Регионален исторически музей - Пловдив каза още, че през 1894-та година Стамболов е свален от поста си, като князът приема неговата оставка. „През следващата година става една политическа разправа със Стефан Стамболов. Князът се дърпа от него, Стамболов е преследван от една част от македонските дейци, преследван е също от своите политически противници. Всичко това довежда до поредния атентат срещу него и до смъртта му, която идва една година след като е свален от власт. Но в българската история се получава нещо много интересно. Шест години след смъртта на Стефан Стамболов умира и д-р Константин Стоилов, още един много голям български държавник. След това умира Петко Каравелов, а при атентат е убит Димитър Петков, министър-председател на България. Тоест, едни от най-големите политически мъже на България загиват от атентати, от тази атмосфера, която налага новият княз Фердинанд при управлението на България, или от това огромно напрежение, което се получава. Какво би станало с последващата история на България, с Балканските войни, с Първата и Втората световна война, ако политици и държавници като Стефан Стамболов, д-р Константин Стоилов, Димитър Петков и Петко Каравелов бяха живи? Мисля, че съдбата на България щеше да бъде съвсем различна“, коментира Стефан Шивачев.\r\nТони МИХАЙЛОВ", "date": "2018.01.31", "title": "Стефан Шивачев, историк: Делото на Стефан Стамболов е в защита на интересите на България, той е истински българофил"}
{"url": "http://www.focus-news.net/news/2018/01/31/2483495/pravitelstvoto-odobri-dopalnitelni-razhodi-v-razmer-na-208-mln-lv.html", "text": "Правителството одобри допълнителни разходи в общ размер на 2 085 хил. лв. Средствата са предназначени за дължими плащания към бенефициенти по влезли в сила съдебни решения за отменени финансови корекции от програмен период 2007-2013 г. Това съобщиха от правителствената информационна служба.\r\nПредвиждат се промени по бюджетите на Министерството на икономиката в размер на 237 хил. лв., на Министерството на околната среда и водите – 1 626 хил. лв. и на Министерството на транспорта, информационните технологии и съобщенията – 222 хил. лв.\r\nСредствата се предоставят за сметка на преструктуриране на разходи и/или трансфери по централния бюджет за 2018 г.", "date": "2018.01.31", "title": "Правителството одобри допълнителни разходи в размер на 2,08 млн. лв."}
{"url": "http://www.focus-news.net/news/2018/01/31/2483490/afp-istanbulski-sad-postanovi-osvobozhdavaneto-na-direktora-na-amnesti-interneshanal-za-turtsiya.html", "text": "В сряда съдът в Истанбул постанови освобождаването на Танер Килич, директор на турския клон на правозащитната организация „Амнести Интернешънъл“, предава AFP.\r\nОбщо 11 активисти, включително и Килич, бяха изправени на съд за терористични обвинения, които организацията определи като „безпочвени“. Те бяха задържани през юни 2017 г. за предполагаеми връзки с гюленистите, сочени от Анкара като организатори на опита за неуспешен преврат от лятото на 2016 г. Тереза Герова", "date": "2018.01.31", "title": "AFP: Истанбулски съд постанови освобождаването на директора на „Амнести Интернешънъл“ за Турция"}
{"url": "http://www.focus-news.net/news/2018/01/31/2483498/bbc-dete-ot-evreyski-proizhod-e-napadnato-v-predgradie-na-parizh.html", "text": "Осемгодишно дете от еврейски произход е нападнато в предградието Сарсел на френската столица Париж, предава BBC. То е носело традиционната за евреите шапка „кипа“. Нападението е извършено от двама тийнейджъри, които са избягали. Президентът на Франция Еманюел Макрон осъди нaсилието, катo го нарече „нападение срещу републиката“.", "date": "2018.01.31", "title": "BBC: Дете от еврейски произход е нападнато в предградие на Париж"}
{"url": "http://www.focus-news.net/news/2018/01/31/2483500/otchuzhdavat-se-imoti-za-izgrazhdaneto-na-patna-infrastruktura.html", "text": "Правителството прие решения за отчуждаване на имоти и части от имоти за изграждането на пътна инфраструктура, съобщиха от правителствената информационна служба.\r\nЗа модернизацията на участък от път І-1 (Е 79) Мездра – Ботевград се отчуждават имоти в землищата на селата Люти дол, Типченица, Ребърково, Дърманци и Крета и на гр. Мездра, община Мездра, както и в землищата на Ботевград и ботевградските села Скравена, Новачене и Рашково. Финансирането на процедурата по отчуждаване се осигурява от Агенция „Пътна инфраструктура“.\r\nЗа изграждането на ж. п. линия София - Пловдив в участъка Ихтиман – Септември се отчуждават части от имоти в землището на гр. Септември, област Пазарджик. Средствата за обезщетяване на собствениците или правоимащите лица са за сметка на Национална компания „Железопътна инфраструктура“.\r\nРешенията може да бъдат обжалвани пред Върховния административен съд в 14-дневен срок от съобщаването им на заинтересованите лица.", "date": "2018.01.31", "title": "Отчуждават се имоти за изграждането на пътна инфраструктура"}
{"url": "http://www.focus-news.net/news/2018/01/31/2483497/odobreni-sa-promeni-v-spisatsite-na-republikanskite-i-obshtinskite-patishta.html", "text": "Правителството одобри промени в списъците на републиканските и общинските пътища, съобщиха от правителствената информационна служба.\r\nОт държавна в общинска се променя собствеността на участъците Средногорци - Мадан - Златоград - Бенковски - Подкова - (Момчилград - Маказа) с дължина 5,395 км и (Бенковски - Подкова) - Кирково с обща дължина 1,921 км. Промените са по предложение на община Кирково, на чиято територия се намират пътищата.\r\nТретокласният републикански път №508 се преименува на (Кърджали - Маказа) - Джебел - Рогозче - Фотиново - Домище - Подкова, а наименованието на третокласния републикански път №867 става Средногорци - Мадан - Златоград - Бенковски - (Кърджали - Маказа).\r\nС промените в списъка на общинските пътища дължината им на територията на община Кирково се увеличава на 181,686 км.\r\nПромените ще спомогнат за постигане на по-безопасна, комфортна, добре поддържана общинска пътна инфраструктура на територията на общината, което е важно за създаването на условия за икономически растеж в региона.", "date": "2018.01.31", "title": "Одобрени са промени в списъците на републиканските и общинските пътища"}
{"url": "http://www.focus-news.net/news/2018/01/31/2483496/aktsenti-v-predavaneto-belovo-gradat-na-trite-planini-po-radio-fokus-pazardzhik.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще разговаряме с кмета на Община Белово инж. Костадин Варев за работата по проекти. Темата ще продължи и Анета Кечева от „Специализираната администрация“ в Общината. Ще разговаряме и с кмета на село Габровица Кирил Симеонов за състоянието на читалището в населеното място. Във втората част на предаването ще разговаряме със Севдалина Попова от Музейната сбирка в Белово за един нов проект, по който ще работят. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.01.31", "title": "Акценти в предаването „Белово – градът на трите планини“ по Радио \"Фокус\" - Пазарджик"}
{"url": "http://www.focus-news.net/news/2018/01/31/2483499/stefan-shivachev-istorik-stefan-stambolov-e-nay-vazhvalyavaniyat-i-sashtevremenno-nay-kritikuvaniyat-balgarski-darzhavnik.html", "text": "Стефан Стамболов е най-възхваляваният и същевременно най-критикуваният български държавник. Това каза за Радио „Фокус“ – Пловдив Стефан Шивачев, историк и директор на Регионален исторически музей – Пловдив, по повод навършването на 164 години от рождението на бележития български държавник. По думите му през годините личността и делото на Стамболов са получавали крайно разнопосочни оценки. „Не е необходимо да привеждам много от тях, а само тази оценка, която английската кралица дава за него. Тя казва, че държавник като Стефан Стамболов се ражда във Великобритания веднъж на 100 години. Успоредно с това и в България, и извън страната той много често е бил наричан диктатор, много често е получавал крайно отрицателни оценки за това, което е правил. Не бива да забравяме, че диктатурата на Стамболов е предназначена да ликвидира разбойничеството в България, тази политическа партизанщина в интерес на чужди държави, която в крайна сметка разбива българския политически живот“, коментира Стефан Шивачев.\r\nИсторикът добави, че в страшно трудният момент, в който се е намирала България по това време, няма как министър-председателят Стефан Стамболов да не наложи волята си. „Обвиняват го, че той изгонва от София различни политици, изселва ги, но сред тях например е Драган Цанков – един човек, за който всички знаят, че всяка година е „купуван“ от Русия, човек, който защитава ясно руските интереси. Обвиняват Стамболов, че се отнася жестоко към офицерите, подготвящи бунтове. Това са български офицери, които пренебрегват своята клетва към българския княз и в името на интересите на Русия правят бунтове, опитват се да променят историческата съдба в ущърб на България. Стамболов не се поколебава, когато трябва да потвърди смъртната присъда на един от най-големите си приятели – майор Коста Паница. Обвиняват Стамболов в това, че по време на избори има намеса на полицията там, на шайкаджий, но това не идва в България по негово време. Това в Княжество България е една практика, която идва още от времето преди Стамболов да поеме съдбините на България“, посочи Шивачев.\r\nИсторикът каза още, че на 31 януари всяка година ние трябва да се прекланяме пред делото на Стефан Стамболов, да си спомняме за него и за българският държавник, който получава изключително висока оценка в Европа и то още във времето, в което управлява съдбините на България.\r\nТони МИХАЙЛОВ", "date": "2018.01.31", "title": "Стефан Шивачев, историк: Стефан Стамболов е най-възхваляваният и същевременно най-критикуваният български държавник"}
{"url": "http://www.focus-news.net/news/2018/01/31/2483505/izpalnyavat-se-usloviyata-po-kontsesiyata-za-dobiv-na-blatno-kokiche.html", "text": "Правителството одобри годишния доклад за 2016 г. на комисията за контрол по предоставена концесия за добив на блатно кокиче при условията на опазване и регулирано ползване от защитена местност „Блатото”, съобщиха от правителствената информационна служба. Теренът се намира в землището на с. Палаузово, община Стралджа.\r\nКонцесионният договор е сключен през октомври 2012 г. с „Фито Палаузово” АД и е за срок от 20 г. Текущият контрол по изпълнението му показва, че се изпълняват условията на концесията и основните задължения по нея.", "date": "2018.01.31", "title": "Изпълняват се условията по концесията за добив на блатно кокиче"}
{"url": "http://www.focus-news.net/news/2018/01/31/2483503/stara-zagora-byudzhetat-na-obshtina-kazanlak-za-2018-godina-be-priet-na-vtoro-chetene-na-zasedanie-na-obshtinskiya-savet.html", "text": "Бюджетът и Инвестиционната програма на Община Казанлък за 2018 година бяха приети на второ четене, по време на редовно заседание на Общинския съвет, предаде кореспондент на Радио „Фокус“.\r\nСпрямо бюджета за 2017 година, който е 47 милиона лева, бюджетът за 2018 година е в рамките на 51 363 884 лева - с 4 178 647 лв. повече. \r\nСред акцентите, заложени от Общинска администрация в него, е и подобряване на образователната инфраструктура в община Казанлък. Работата по проект „Обновяване на образователната инфраструктура в община Казанлък“ по Оперативна програма „Региони в растеж 2014 – 2020“ ще завърши до края на 2019 година. Той е на обща стойност 9 504 532 лв. В рамките на проекта ще бъде извършен основен ремонт, внедряване на мерки за енергийна ефективност и облагородяване на дворните пространства на три детски градини в жк „Изток“ и на пет основните училища в градовете Крън и Шипка, и селата Хаджидимитрово, Овощник и Ръжена. Предстоят и ремонти в Детска градина „Мечо Пух“ и Защитено жилище в село Дунавци.\r\nСред главните инфраструктурни проекти е „Обновяване на градската среда в град Казанлък“, като по Оперативна програма „Региони в растеж“ 2014-2020г. до края 2018г. ще приключи проектът за 5 655 048 лв. в жк „Изток“ с реконструкция и рехабилитация на 4 улици и обновяване на 2 междублокови пространства и реконструкция на трето.  Две дългосрочни екологични цели предвижда Бюджет 2018-та – рекултивиране на Депото за отпадъци в местността „Каракос“, което е затворено и проектиране на канализация на квартал „Цанко Минков“, който в момента е извън канализационната мрежа на Казанлък. През 2018 година ще започнат реалните дейности по ключовия за Община Казанлък проект за интегриран градски транспорт - етап 1 по Оперативна програма „Региони в растеж 2014 – 2020“. Проектът е в размер на 3 690 050 лв. \r\nЗакупуването на земята под съществуващите бунгала на Община Казанлък в Несебър е един от акцентите за Общината през 2018 година. Идеята е в дългосрочен план пространството да бъде развито в място за отдих. \r\nПо време на обсъждане на бюджета отношение по него бе взето от представители на групите съветници в Общинския съвет в Казанлък от ПП ГЕРБ, ПК „Експерти за Казанлък“ и „БСП – лява България“.\r\nПо време на дебата бе обяснено и защо Общинска администрация не приема предложенията на съветниците от БСП. \r\nПредложенията им са свързани със завишаване на приходната част на бюджета с близо половин милион лева, като за да  бъдат изпълнени предложенията им в разходната част, завишаването на приходната част трябва да дойде от завишаване на приходите от данъци и такси на Община Казанлък. Другият вариант, предложен от съветниците на БСП е гласуването на  кух бюджет, в който приходната част е нереалистична и несъбираема с половин милион лева. От Общинска администрация са категорични, че това също не е правено през последните шест години, няма да бъде направено и сега. \r\nОбърнато бе внимание на БСП – съветниците от председателя на водещата комисия по финанси и бюджет в Общинския съвет Драгомир Петков, че за да бъдат взети под внимание предложенията им е необходимо те да бъдат ясно формулирани и реално изпълними. Той апелира и за по-активно участие на тези съветници при обсъждане на проблемите в комисиите на Общинския съвет.\r\nСлавяна ГАЙДАРОВА", "date": "2018.01.31", "title": "Стара Загора: Бюджетът на Община Казанлък за 2018 година бе приет на второ четене на заседание на Общинския съвет"}
{"url": "http://www.focus-news.net/news/2018/01/31/2483504/pravitelstvoto-se-razporedi-s-imoti.html", "text": "Правителството прехвърли в собственост на общините Долни чифлик и Велинград имотите, ползвани от професионалните гимназии по селско стопанство „Ив. Мичурин“ и по дървообработване „Иван Вазов“. Преди преобразуването на учебните заведения в общински, имотите са били в управление на Министерството на земеделието, храните и горите. Това съобщиха от правителствената информационна служба.\r\nНа Икономическия университет във Варна беше прехвърлено правото на управление върху имот – публична държавна собственост. Сградите на ул. „Д-р Борис Божков“ №1 във Варна са с отпаднала необходимост за Департамента за информация, квалификация и продължаващо образование на Шуменския университет „Епископ Константин Преславски“. В подкрепа на промяната има решения на ръководствата на двете висши училища.\r\nМинистерството на земеделието, храните и горите получава управлението върху две помещения и гараж на ул. „Христо Ботев“ №1 в Търговище. Те ще се ползват за нуждите на областната дирекция „Земеделие“. В същата административна сграда са разположени и други структури на земеделското ведомство, което ще допринесе за по-доброто административно обслужване на гражданите.\r\nУправляван от Държавната агенция „Държавен резерв и военновременни запаси“ имот – частна държавна собственост, е обявен за публична държавна собственост. Това е терен с площ 655 кв. м край Батак, който е свързан функционално с склад за съхранение на държавен резерв и военновременни запаси.\r\nОт публична в частна държавна собственост беше променен статутът на два поземлени имота, управлявани от Национална компания „Железопътна инфраструктура“. Те се намират в Свиленград и нямат функционално и технологично значение за сигурността и осъществяването на железопътните превози. Решението ще позволи на компанията да извърши разпоредителни действия с имотите и така да реализира необходими за подобряване на финансовото й състояние приходи.\r\nПравителството разреши да бъде извършена продажба на недвижими имоти, собственост на „Напоителни системи“ ЕАД. За продажба ще бъдат обявени поземлен имот в землището на с. Старчево, община Петрич, с площ 7,655 дка, заедно с построените в него административна сграда и кантон; поземлен имот в землището на с. Софрониево, община Мизия, с площ 2,837 дка, заедно с построената в него сграда; поземлен имот в Стара Загора с площ 2,6 дка, заедно с построената в него сграда; две сгради със застроена площ 45 кв. м и 83 кв. м в Пещера. Продажбата на недвижимия имот в община Петрич ще се осъществи чрез пряко договаряне с общината, а на останалите имоти – чрез търг, при начална цена не по-ниска от пазарната стойност, определена от независим оценител.", "date": "2018.01.31", "title": "Правителството се разпореди с имоти"}
{"url": "http://www.focus-news.net/news/2018/01/31/2483507/evrokomisarite-mariya-gabriel-i-vera-yourova-napraviha-savmestno-izyavlenie-otnosno-konventsiyata-na-saveta-na-evropa-za-preventsiya-i-borba-s-nasilieto-nad-zheni-i-domashnoto-nasilie.html", "text": "Еврокомисарите Мария Габриел и Вера Йоурова направиха съвместно изявление относно Конвенция на Съвета на Европа за превенция и борба с насилието над жени и домашното насилие, съобщиха от Представителството на Европейската комисия в България. \"Фокус\" публикува изявлението без редакторска намеса:", "date": "2018.01.31", "title": "Еврокомисарите Мария Габриел и Вера Йоурова направиха съвместно изявление относно Конвенцията на Съвета на Европа за превенция и борба с насилието над жени и домашното насилие"}
{"url": "http://www.focus-news.net/news/2018/01/31/2483508/prieta-e-mezhdunarodnata-konventsiya-za-kontrol-i-upravlenie-na-korabnite-balastni-vodi-i-sedimenti.html", "text": "Правителството предлага на Народното събрание да ратифицира Международната конвенция за контрол и управление на корабните баластни води и седименти. Документът бе приет от Дипломатическата конференция в Лондон през 2004 г. и е в сила от 8 септември 2017 г. Това съобщиха от правителствената информационна служба.\r\nС въвеждането на правилата в националното законодателство се цели да се сведе до минимум пренасянето на вредни водни организми и патогени чрез контрол и управление на корабните баластни води и седименти. Чрез тях се изпълняват препоръки в областта на околната среда от доклад на Икономическата комисия за Европа на ООН, както и изискванията на Регламент (ЕС) 1143/2014.", "date": "2018.01.31", "title": "Приета е Международната конвенция за контрол и управление на корабните баластни води и седименти"}
{"url": "http://www.focus-news.net/news/2018/01/31/2483510/sport-tsska-sreshtu-ruskiya-shampion-spartak-moskva-v-kontrola-dnes-ot-1830-chasa.html", "text": "ЦСКА ще премери сили днес от 18:30 часа с руския шампион Спартак Москва. Още в дебютния си сезон начело на тима италианският специалист Масимо Карера го преобрази и изведе до първа титла от 2001 г. насам. Интересното е, че 53-годишният Карера за първи път в кариерата си води отбор в лицето на Спартак, но началото е повече от обещаващо. Освен първото място в Премиер лигата той спечели и Суперкупата на Русия, а беше избран и за треньор №1 на първенството. Карера има среща с ЦСКА по време на футболната си кариера, когато е част от Ювентус. Бившият защитник остава резерва в двата сблъсъка с армейците за Купата на УЕФА през есента на 1994 г. През този сезон Спартак бележи отстъпление, като в момента заема 3-то място с пасив от 8 точки спрямо лидера Локо Москва и равен актив (по 37 т.) със Зенит. Спартак е най-резултатният отбор в Премиер лигата с 32 гола в 20 мача, а се намира и в серия от 5 шампионатни успеха. Между тях обаче катастрофира на \"Анфилд\" на 6 декември - 0:7 от Ливърпул в последен мач от груповата фаза на Шампионската лига. Спартак завърши 3-ти в групата и ще играе на 1/16-фи-нал в Лига Европа срещу Атлетик Билбао. Една от звездите на московчани е бразилският нападател Луис Адриано (екс-Шахтьор и Милан). Водещ голмайстор е Куинси Промес, който има ключова роля вече четвърти сезон. Холандецът обаче е пред трансфер в Саутхемптън срещу 30 милиона евро и е възможно да премине в Англия буквално до часове. Треньорът на московчани Карера поти здраво футболистите на лагера в Испания, като се водят тежки двуразови занимания. Контролата с ЦСКА ще е трета през зимата след загубите с 0:1 от Шанхай СИПГ u 2:3 от Астана. Спартак има 12 титли на СССР (2-ри след Динамо К) и 10 на Русия (рекорд). Още един бивш играч на отбора отива в Мексико Бившето крило на ЦСКА Кевин Mepкадо е на часове от подпис с елитен клуб в Мексико. Медиите в родината на играча Еквадор съобщиха, че днес той ще проведе финални преговори с Веракрус. Според публикациите в Южна Америка Меркадо може да се счита за сигурно попълнение на акулите, като подписването на контракта било чиста формалност. ЦСКА искаше да задържи Меркадо, но така и не се разбра с неговите мениджъри и завръщането му след едногодишния наем през 2017-а е пропаднало окончателно. В последния момент от привличането на Кевин се отказа и силният еквадорски тим. Барселона Гуякил. Така Меркадо е на път да стане вторият бивш футболист на ЦСКА, който преминава в елита на Мексико през тази зима. Густаво Кулма подписа с 12-ия в шампионата Некакса. Отборът на Меркадо- Bepaкpуc, заема 16-а позиция от 18 тима.", "date": "2018.01.31", "title": "Спорт: ЦСКА срещу руския шампион Спартак Москва в контрола днес от 18:30 часа"}
{"url": "http://www.focus-news.net/news/2018/01/31/2483506/interfaks-moskva-saobshtava-za-nyakolkostotin-zaginali-za-parvite-10-dni-ot-turskata-operatsiya-maslinova-klonka-v-siriya.html", "text": "Москва е „сериозно загрижена“ по повод ситуацията в северната част на Сирия и призовава към сдържаност в региона. Това заяви в сряда говорителят на Министерството на външните работи на Руската федерация Мария Захарова, предава Интерфакс.\r\n„Съгласно постъпващата информация, за десетте дни на бойни действия броят на загиналите вече е достигнал до няколкостотин души, сред които и цивилни граждани“, разкри Захарова в рамките на брифинг в Москва. \r\nРуският дипломат напомни, че Анкара уверява, че военната операция в Африн се провежда в съответствие с включеното в устава на ООН право на държавата на самозащита и има за цел единствено ликвидирането на терористични групировки. \r\nТурция започна операцията „Маслинова клонка“ в следобедните часове на 20 януари. Тя е насочена срещу кюрдските милиции в региона, а също и срещу „Ислямска държава“. Това е втората военна кампания, която Анкара провежда в съседната й държава. Първата – „Щита на Ефрат“, приключи през пролетта на 2017 г. .Тереза Герова", "date": "2018.01.31", "title": "Интерфакс: Москва съобщава за „няколкостотин“ загинали за първите 10 дни от турската операция „Маслинова клонка“ в Сирия"}
{"url": "http://www.focus-news.net/news/2018/01/31/2483509/tazi-vecher-shte-ima-lunno-zatamnenie-super-luna-i-sinya-luna.html", "text": "На 31 януари ще има едновременно Супер Луна и Синя Луна, като това ще бъде последната Супер Луна за 2018 година. Това каза за Радио „Фокус“ – Варна Свежина Димитрова, директор на ЦПЛР-Народна астрономическа обсерватория и планетариум „Николай Коперник“ във Варна. „Синя Луна – това е названието на второто пълнолуние в рамките на един календарен месец“, уточни Свежина Димитрова. По думите й на 31 януари ще има и лунно затъмнение, но то ще бъде видимо предимно в Тихия океан, Източна Азия и Австралия. На 31 март ще бъде втората Синя Луна за годината.\r\nМарияна ВАЛЕНТИНОВА", "date": "2018.01.31", "title": "Тази вечер ще има лунно затъмнение, Супер луна и Синя луна"}
{"url": "http://www.focus-news.net/news/2018/01/31/2483511/odobren-e-proekt-na-sporazumenie-za-satrudnichestvo-mezhdu-mz-i-regionalniya-ofis-za-evropa-na-szo.html", "text": "Правителството одобри проект на Двугодишно споразумение за сътрудничество между Министерството на здравеопазването и Регионалния офис за Европа на Световната здравна организация. То обхваща периода 2018-2019 г. и е с общ бюджет 183 330 щатски долара. Включените в проекта средства са отпуснати от СЗО. Това съобщиха от правителствената информационна служба.\r\nПрограмните области на сътрудничество са определени в съответствие със стратегическата оценка на потребностите на България, както и с глобалните и регионалните приоритети на СЗО. Това са: „Заразни болести“, които включват ХИВ и хепатит, туберкулоза, ваксинопредотвратими заболявания и антимикробна резистентност; „Незаразни болести“ – незаразни болести, психично здраве и злоупотреба в вещества, хранене; „Подобряване на здравето през целия жизнен цикъл“ – репродуктивно здраве, майки, новородени, деца и юноши, социални детерминанти на здравето, равенство между половете и човешки права; „Здравни системи“ – национални здравни политики, стратегии и планове, интегрирани и ориентирани към хората здравни услуги, информация и сведения за здравните системи; „Извънредни ситуации“ – подготвеност на държавата при здравни извънредни ситуации, оценка на информацията и риска при здравни извънредни ситуации.\r\nПланираните дейности за сътрудничество със СЗО са функция от политиките на организацията в глобален и регионален план и приложението им на национално равнище в съответствие с националните здравни приоритети на България.", "date": "2018.01.31", "title": "Одобрен е проект на споразумение за сътрудничество между МЗ и Регионалния офис за Европа на СЗО"}
{"url": "http://www.focus-news.net/news/2018/01/31/2483513/vidin-prieta-e-oblastnata-programa-za-energiyna-efektivnost-za-2018-2020-g.html", "text": "На свое заседание Областният съвет по енергийна ефективност прие Областната програма за периода 2018-2020 г., съобщиха от Областна администрация - Видин. Областният съвет бе ръководен от заместник областния управител Анжело Методиев и в него участваха представители на  всичките 11 общини от област Видин, представители на държавни и обществени организации, и на бизнеса. Петър Добрев, главен експерт в Териториално звено на Агенция за устойчиво енергийно развитие /АУЕР/ отчете изпълнението на общините от област Видин на задълженията по Закона за енергийната ефективност и Закона за енергията от възобновяеми източници. Отчетена бе и Областната програма на област Видин по енергийната ефективност за периода 2014-2017 г. Община Видин отчете, че за периода от три години – 2014-2016 г. за енергийна ефективност на сгради общинска собственост са изразходвани над 530 000 лв., а за 2017 г. изразходваните средства за енергийна ефективност са за близо 660 000 лв., като са обхванати 46 общински сгради. Спестените  средства за 2016 и 2017 г.  от горива и енергия са за над  147 000 лв. През 2016 г. в община Белоградчик в изпълнение на мерките по енергийна ефективност са договорени 8 проекта за 16 сгради – 9 публични и 7 многофамилни, финансирани по ОП „Региони в растеж”. В тези проекти инвестициите възлизат на над  4 млн.лв. През 2017 г. в община Белоградчик са инвестирани в различни сгради за подобряване на енергийната ефективност  над  500 000 лв. В община Бойница направените инвестиции в изпълнение на мерките по енергийната ефективност са за близо 119 000  лв., а спестените горива и енергии годишно в общината са за 3,5 хил.лв.", "date": "2018.01.31", "title": "Видин: Приета е Областната програма за енергийна ефективност за 2018-2020 г."}
{"url": "http://www.focus-news.net/news/2018/01/31/2483512/pravitelstvoto-odobri-byudzhetnata-protsedura-za-2019-g.html", "text": "Министерският съвет прие решение за бюджетната процедура за 2019 г. в срока, определен от Закона за публичните финанси. С решението се създава необходимата организация и координация между отделните разпоредители с бюджет в процеса на бюджетно планиране и съставяне на средносрочната бюджетна прогноза за периода 2019-2021 г. и на проекта на държавния бюджет за 2019 година. Това съобщиха от правителствената информационна служба.\r\nВ решението са включени етапите, сроковете, разпределението на отговорностите и изискванията към разпоредителите с бюджет по съставянето на средносрочната бюджетна прогноза за периода 2019-2021 г. и проекта на държавния бюджет за 2019 година. Определят се основните правила, които следва да се спазват в рамките на бюджетния процес. Базата за разработване и актуализиране на средносрочната бюджетна прогноза за периода 2019-2021 г. и за съставяне на законопроекта за държавния бюджет на България за 2019 г. също са определени с акта.\r\nС бюджетната процедура за 2019 г. се определят сроковете и отговорностите на изпълнителната власт във връзка с функциите на Фискалния съвет в рамките на процеса по съставяне на бюджета.\r\nБюджетната процедура е съобразена със сроковете по прилагането на механизмите и мерките, заложени в основните етапи на Европейския семестър за координация на икономическите политики през 2018 г. с цел укрепване на икономическото управление и осъществяване на наблюдение на макроикономическите дисбаланси. Спазването на процедурата създава условия за прозрачност и е елемент на доброто управление на публичните финанси. Тя обхваща всички бюджетни организации и юридически лица, контролирани от държавата и/или от общините, които не са част от консолидираната фискална програма, но попадат в обхвата на сектор „Държавно управление“.", "date": "2018.01.31", "title": "Правителството одобри бюджетната процедура за 2019 г."}
{"url": "http://www.focus-news.net/news/2018/01/31/2483514/afp-frenskata-politsiya-zadarzha-shveytsarskiya-teolog-tarik-ramadan.html", "text": "Френската полиция задържа известния швейцарски професор Тарик Рамадан, месец след като срещу него бяха подадени жалби за изнасилване от две жени, предава AFP.\r\nПрофесорът от Оксфордски университет е задържан за разпит в полицейско управление в Париж, „като част от предварителното разследване за изнасилване и нападение“, съобщава източник на агенцията.\r\nРамадан, внукът на основателя на движението „Мюсюлманско братство“ в Египет, отрече обвиненията на двете жени, които бяха отправени в момент, в който светът бе разтърсен от скандала с Харви Уейнщайн.\r\nПрез ноември Оксфордският университет съобщи, че 55-годишният Рамазан е освободен от длъжност „по взаимно съгласие\".Тереза Герова", "date": "2018.01.31", "title": "AFP: Френската полиция задържа швейцарския теолог Тарик Рамадан"}
{"url": "http://www.focus-news.net/news/2018/01/31/2483516/pravitelstvoto-odobri-pozitsiyata-na-balgariya-za-uchastie-v-svetovniya-gradski-forum.html", "text": "Министерският съвет одобри позицията на България за участие в Световния градски форум, който ще се проведе в Куала Лумпур, Малайзия, между 7 и 13 февруари 2018 г. Това съобщиха от правителствената информационна служба.\r\nВ рамките на форума, за първи път след конференцията в Кито от октомври 2016 г., ще бъде обсъдено на високо ниво изпълнението на Новия градски дневен ред на ООН. Темата на събитието е „Градовете 2030, градове за всички: изпълнение на Новия градски дневен ред на ООН“. Форумът ще постави фокус върху Новия градски дневен ред на ООН като инструмент и ускорител за постигане на Дневния ред за устойчиво развитие 2030 и целите за устойчивото развитие.\r\nПозицията на България гласи, че Новият градски дневен ред на ООН отбелязва общата визия и политически ангажимент за устойчиво градско развитие и призовава за конкретни действия на глобално, национално и местно ниво. Страната ни ще отбележи, че е важно да се полагат повече усилия за балансирано териториално развитие, като се спомогне и финансирането на по-малките населени места с цел намаляване на негативните демографски тенденции. Новият градски дневен ред на ООН има надежден партньор за постигане на целите си – Градският дневен ред на ЕС, който предоставя рамка, ориентирана към резултатите, като определя 12 партньорства за сътрудничество. България подкрепя изпълнението на Новия дневен ред за градовете и ще продължи да предприема действия за прилагането му на национално ниво.", "date": "2018.01.31", "title": "Правителството одобри позицията на България за участие в Световния градски форум"}
{"url": "http://www.focus-news.net/news/2018/01/31/2483517/vitsepremierat-valeri-simeonov-promenite-v-zakona-za-trudovata-migratsiya-i-trudovata-mobilnost-ne-byaha-podkrepeni-edinstveno-ot-kt-podkrepa.html", "text": "Проектът за изменение и допълнение на Закона за трудовата миграция и трудовата мобилност не беше подкрепен единствено от КТ „Подкрепа. Това каза вицепремиерът Валери Симеонов след провеждането на Националния съвет за тристранно сътрудничество във връзка с проекта на Закон за изменение и допълнение на Закона за трудовата миграция и трудовата мобилност, предаде репортер на Агенция „Фокус“. „Нямаше кой знае какви противоречия в днешното заседание. След изразените позиции мога да уведомя, че е обсъден проектът, като той беше подкрепен от всички присъстващи представители на организациите, с изключение на КТ „Подкрепа“. А вторият проект за постановление на Министерски съвет за изменение и допълнение на Наредбата за трудовите и непосредствено свързаните с тях отношения между членовете на екипажа и на кораби и корабопритежателя беше приет единодушно“, обясни Симеонов. \r\nОт КТ „Подкрепа“ уточниха, че това, което не е срещнало подкрепа, е била промяна, свързана с процедурата на издаване на разрешение от страна на министъра на труда и социалната политика във връзка с наемането на граждани от трети държави и това тяхната квота да надвишава 10% от персонала на съответния работодател. Сегашните текстове на закона казват, че при част от тази процедура е задължително съгласуване от страна на министъра с всички заинтересовани страни, включително и със социалните партньори. Предложението в законопроекта е тази норма да не бъде императивна.\r\nВаня Григорова - икономически съветник на КТ \"Подкрепа\", уточни, че КТ „Подкрепа“ е категорично против добавката, която по думите ѝ е окачествена като „изчистване на несъвършенства“.  „Не е несъвършенство допитването на министерството до социалните партньори, когато  се надвишават тези 10% от персонала от трети страни. Предложенията за промени не са обсъдени от тези съвети, от които са част“, коментира тя.\r\nЦветилена СИМЕОНОВА", "date": "2018.01.31", "title": "Вицепремиерът Валери Симеонов: Промените в Закона за трудовата миграция и трудовата мобилност не бяха подкрепени единствено от КТ „Подкрепа“"}
{"url": "http://www.focus-news.net/news/2018/01/31/2483502/veliko-tarnovo-pochti-dvoyno-se-e-ponizhila-zabolevaemostta-ot-grip-i-ostri-respiratorni-zabolyavaniya-v-oblastta-v-ramkite-na-den.html", "text": "Почти двойно се е понижила заболеваемостта от грип и остри респираторни заболявания във Великотърновска област за ден. От Регионалната здравна инспекция уточниха за Радио „Фокус“ – Велико Търново, че за вчера средното ниво при броя на заболелите е било 18.98 на 10 000 души, като на национално ниво цифрата е 42.78 на 10 000 човека. Само ден преди това - на 29 януари, заболелите от грип и ОРЗ във Великотърновска област са били 33.59 на 10 000 души. От Инспекцията заявиха, че епидемичният процес е в обичайните за сезона граници, отговарящи на средно ниво на заболеваемост от грип и остри респираторни заболявания. Опасност от обявяването на грипна епидемия или ваканция за ученици поради повишен брой на пациентите с подобни оплаквания засега няма. Въпреки това с цел предотвратяването на сериозни последствия, от РЗИ препоръчват ограничаване на контактите, посещения на масови мероприятия, пътувания в области с по-висока заболеваемост.\r\nЛуиза ТРАНЧЕВА", "date": "2018.01.31", "title": "Велико Търново: Почти двойно се е понижила заболеваемостта от грип и остри респираторни заболявания в областта в рамките на ден"}
{"url": "http://www.focus-news.net/news/2018/01/31/2483519/vliza-v-sila-nov-kodeks-na-povedenie-s-po-striktni-etichni-pravila-za-chlenovete-na-evropeyskata-komisiya.html", "text": "Европейската комисия прие официално днес новия Кодекс за поведение на членовете на Европейската комисия, обявен от председателя Юнкер в речта му относно състоянието на Съюза. След консултация с Европейския парламент новите правила влизат в сила от днес. Това съобщиха от Представителството на Европейската комисия в България.\r\nНовият Кодекс за поведение на членовете на Комисията съдържа, по-специално, следните подобрения: \r\n- Дейности след изтичането на мандата: С новия Кодекс за поведение „периодът на прекъсване“ се удължава от настоящите 18 месеца на две години за бивши членове на Комисията и на три години за председателя на Комисията. През периода на прекъсване бившите членове на Комисията трябва да уведомяват Комисията, преди да започнат нова работа, като подлежат също на ограничения по отношение на някои дейности. \r\n- Предотвратяване на конфликти на интереси: В новия Кодекс за поведение за първи път се определя понятието „конфликт на интереси“ и се въвежда принципът, че членовете на Комисията не само следва да избягват ситуации на конфликт на интереси, но и такива, които могат да бъдат счетени за конфликт на интереси. \r\n- Финансови интереси: Също така ще се прилагат по-строги правила по отношение на финансовите интереси на членовете на Комисията. Те ще трябва да декларират инвестициите, които надвишават 10 000 евро, независимо дали е налице възможен конфликт на интереси. \r\n- Прозрачност и докладване: Членовете на Комисията са най-добрите посланици на Европейския съюз във всички държави и навсякъде по света, поради което председателят Юнкер ги насърчава да продължат да пътуват. Те трябва да правят това по най-ефективния от гледна точка на разходите начин, като на всеки два месеца ще бъде публикувана информация относно разходите за пътуване на всеки член на Комисията. \r\n- Прилагане на правилата: При прилагането на кодекса Комисията ще бъде подпомагана от новия независим Комитет по етика, който ще може да предоставя съвети по всички свързани с етиката въпроси и да отправя препоръки във връзка с кодекса. \r\n- Възможност за членовете на Комисията да участват като кандидати в изборите за Европейски парламент, без да се налага да вземат отпуск.", "date": "2018.01.31", "title": "Влиза в сила нов Кодекс на поведение с по-стриктни етични правила за членовете на Европейската комисия"}
{"url": "http://www.focus-news.net/news/2018/01/31/2483501/sliven-v-grada-se-sastoya-protest-na-nadzirateli-i-sluzhebna-ohrana-s-iskane-za-uednakvyavane-na-vaznagrazhdeniyata-im-s-tezi-na-sluzhitelite-na-mvr.html", "text": "Десетки надзиратели от женския затвор и служители на „Съдебна охрана“ в Сливен протестираха пред сградата на Съдебната палата в града, предаде репортер на Радио „Фокус“ – Сливен. Протестиращите държаха плакати „С обещания затвор не се охранява“, „Оттук нататък за нас е въпрос на чест“, „Протест за достойно заплащане“ и др. Така служителите на затвора продължават протестната си кампания под надслов „Европа и за нас“. За пореден път служителите на сигурността напомниха за исканията си за уеднаквяване на възнагражденията им с тези на служителите на МВР, подобряване условията на труд, увеличаване на щатната численост и защита от страна на държавата в случаите на посегателство на служителите. \r\n„Протестите ще продължат, защото е налице пълно нежелание от страна на правителството и на ресорното министерство за решаване на проблемите, за което настояваме от осем години“, заяви Цветан Михайлов, председател на Синдикалното дружество при Синдиката на служителите в затворите в България.\r\nЛюдмила ЙОРГОВА", "date": "2018.01.31", "title": "Сливен: В града се състоя протест на надзиратели и служебна охрана с искане за уеднаквяване на възнагражденията им с тези на служителите на МВР"}
{"url": "http://www.focus-news.net/news/2018/01/31/2483515/gabrovo-ot-1-fevruari-se-vazobnovyavat-redovnite-uchebni-zanyatiya-na-teritoriyata-na-obshtinata.html", "text": "От утре се възобновяват редовните учебни занятия на територията на община Габрово. Това съобщи за Радио „Фокус“ – Велико Търново д-р Татяна Велиславова, директор Дирекция „Надзор на заразните болести“ в Регионалната здравна инспекция. Тя посочи, че заболеваемостта от грип и остри респираторни заболявания в габровска община в първите дни на настоящата седмица е спаднала рязко. Въпреки че учебните занятия се възобновяват, за лечебните заведения за болнична и доболнична помощ, противоепидемичните мерките по време на грипна епидемия, остават в сила.\r\n„Фокус“ припомня, че дните 26, 29, 30 и 31 януари бяха обявени за неучебни на територията на Община Габрово, заради високата заболеваемост от грип и остри респираторни заболявания. От 23 до 26 януари бе обявена грипна епидемия и в общините Дряново и Трявна. Учебните занятия там бяха възобновени в понеделник.\r\nНадежда КРЪСТЕВА", "date": "2018.01.31", "title": "Габрово: От 1 февруари се възобновяват редовните учебни занятия на територията на общината"}
{"url": "http://www.focus-news.net/news/2018/01/31/2483520/nova-makedoniya-makedoniya-nad-400-zoopolitsai-shte-rabotyat-na-teritoriyata-na-balgariya.html", "text": "Над 400 зоополицаи ще работят на територията на България. Това обяви директорът на „Национална полиция“ Христо Терзийски в рамките на редовен брифинг в София, отбелязва скопското електронно издание „Нова Македония“ .\r\nПо думите на Терзийски, 433 полицаи и оперативни служители са изявили желание да работят в тази сфера. „Ако възникне инцидент с животно, те ще реагират с преимущество, тъй като са запознати с процедурите при предприемане на действия при такива сигнали. Това не са служители извън щата и ще съвместяват няколко дейности\", подчерта Терзийски, като допълни, че към момента има 298 сигнала за проява на жестокост към гръбначни животни, като над 20% от тези престъпления са разкрити и работата по тях продължава.Тереза Герова", "date": "2018.01.31", "title": "„Нова Македония“ (Македония): Над 400 зоополицаи ще работят на територията на България"}
{"url": "http://www.focus-news.net/news/2018/01/31/2483522/temata-balgariya-v-chuzhdestrannite-medii-predsedatelstvoto-na-es-kato-shans-za-podobryavane-na-otnosheniyata-mezhdu-bryuksel-i-zapadnite-balkani-v-germaniya-razsledvat-balgarin-za-trafik-na-migranti-nad-400-zoopolitsai-zapochvat-rabota-agentsiya-fokus.html", "text": "В рамките на посещението си в сръбската столица председателят на Европейския парламент Антонио Таяни отбеляза, че шестмесечното ротационно председателство на Съвета на ЕС, което България пое в началото на годината, е възможност за Брюксел да продължи да подобрява отношенията си със страните от Балканския полуостров, отбелязва сръбското електронно издание „Политика“.\r\nВ Белград италианският политик се срещна с председателя на парламента Мая Гойкович, с която обсъди усилията на Сърбия за членство в Общността и увери, че Брюксел признава напредъка, постигнат от страната. \r\nПредседателят на ЕП посочи, че в ситуацията, в която се намира регионът, ролята на Белград е изключително важна, защото – съгласно думите на италианеца, стабилни Балкани означават също и стабилен ЕС.\r\n*** В сутрешните часове на сряда, 31 януари, германската полиция стартира национална операция срещу група предполагаеми трафиканти, заподозрени в превеждане на нелегални мигранти по Балканския маршрут към Германия. Съгласно медийни доклади, заподозрените са българин, поляк и турчин, съобщава националният ежедневник Die Zeit.\r\nВ операцията, проведена на територията на федералните провинции Берлин, Саксония, Бремен и Северен Рейн-Вестфалия, са задействани около 200 полицейски служители. Говорител на правоохранителните органи поясни, че са издадени три заповеди за арест. Заподозрените са част от контрабандна мрежа, която е превела нелегално десетки мигранти до Германия. \r\nУточнява се, че към настоящия момент тримата заподозрени са разпитвани. Следователите се надяват да получат от тях информация за организационните структури на контрабандистите. \r\nMitteldeutscher Rundfunk съобщава, че тримата заподозрени от България, Полша и Турция, са транспортирали в Германия най-малко 160 мигранти. Те са били натоварени в ремарке на камион. За „услугата“ всеки един от мигрантите е бил принуден да плати сума в размер на осем хиляди евро.\r\n***  Над 400 зоополицаи ще работят на територията на България. Това обяви директорът на „Национална полиция“ Христо Терзийски в рамките на редовен брифинг в София, отбелязва скопското електронно издание „Нова Македония“ .\r\nПо думите на Терзийски, 433 полицаи и оперативни служители са изявили желание да работят в тази сфера. „Ако възникне инцидент с животно, те ще реагират с преимущество, тъй като са запознати с процедурите при предприемане на действия при такива сигнали. Това не са служители извън щата и ще съвместяват няколко дейности\", подчерта Терзийски, като допълни, че към момента има 298 сигнала за проява на жестокост към гръбначни животни, като над 20% от тези престъпления са разкрити и работата по тях продължава.\r\n***", "date": "2018.01.31", "title": "Темата България в чуждестранните медии – председателството на ЕС като шанс за подобряване на отношенията между Брюксел и Западните Балкани, в Германия разследват българин за трафик на мигранти, над 400 зоополицаи започват работа (Агенция „Фокус“)"}
{"url": "http://www.focus-news.net/news/2018/01/31/2483524/osaditelni-prisadi-poluchiha-dvama-podsadimi-za-narkooranzheriya-ediniyat-i-za-darzhane-na-kokain-s-tsel-razprostranenie-na-stoynost-65-000-leva.html", "text": "Осъдителни присъди получиха двама подсъдими за наркооранжерия, единият – и за държане на кокаин с цел разпространение на стойност 65 000 лева, съобщиха от пресцентъра на Апелативна прокуратура – Варна. 34-годишният Душо Д. от варненското село Голица бе осъден на 3 години лишаване от свобода с 5-годишен изпитателен срок и глоба в размер на 20 000 лева от състав на Варненския окръжен съд днес, 31 януари 2018 г. Той действал като подбудител и помагач на съучастника си, когото склонил чрез обещание за облаги да засее и отглежда марихуана в наркооранжерия в имота си. Освен за това престъпление при специализираната операция на полицията у подсъдимия Душо Д. били открити 296 грама кокаин на стойност 65 225 лева, които държал с цел разпространение. До присъдата му се стигна след поискано от подсъдимия съкратено съдебно следствие с цел редукция на наложеното наказание с една трета.  Съучастникът му – 68-годишният Чавдар Кр. от село Бенковски, получи наказание 1 година лишаване от свобода с 3-годишен изпитателен срок. \r\nДвамата мъже са били предадени на съд с обвинителен акт на Окръжната прокуратура във Варна, след като престъпната им дейност била разкрита при полицейска операция в местността Черешова градина край село Бенковски, проведена на 7 юли 2017 год. \r\nТогава в имота на 68-годишния Чавдар Кр. били открити насаждения от рода на конопа, като разсадът за тях предоставил Душо. Той обяснил на Чавдар как да ги отглежда, предоставил му и тор и често идвал да провери дали се грижи правилно за растенията срещу обещаното заплащане. Душо обитавал съседен имот. \r\nСлед като полицейските служители влезли в имота на Чавдар, той повикал Душо. При вида на полицаите 34-годишният мъж грабнал торба, в която държал кокаина, скочил през прозореца и избягал към близката гора. По време на преследването част от съдържанието на торбата се разсипало. Беглецът бил спрян с предупредителни изстрели и задържан. При ареста се оказало, че в джоба на късите му панталонки имало торбичка с кокаин, който Душо успял да изхвърли на пода в наркооранжерията. \r\nПри претърсването на имота били намерени и иззети 39 зелени растения и 636 грама суха маса марихуана, чиято обща стойност се изчислява на близо 4000 лева.", "date": "2018.01.31", "title": "Осъдителни присъди получиха двама подсъдими за наркооранжерия, единият – и за държане на кокаин с цел разпространение на стойност 65 000 лева"}
{"url": "http://www.focus-news.net/news/2018/01/31/2483526/dzhema-grozdanova-gerb-osnovnite-temi-na-neformalniya-savet-na-vanshnite-ministri-gimnih-shte-badat-siriya-severna-koreya-i-zapadnite-balkani.html", "text": "В дневния ред на Неформалния съвет ще бъдат темите Сирия, Северна Корея и Западни Балкани. Това каза председателят на парламентарната Комисия по външна политика и депутат от ГЕРБ Джема Грозданова след заседание на комисията за Неформалния съвет на министрите на външните работи „Гимних“, който ще се проведе от 15 до 16 февруари в НДК, предаде репортер на Агенция „Фокус“. „Основна тема в конференцията ни ще бъдат Западните Балкани. Накрая очакваме да се приеме финален документ преди този, който ще се приеме на Срещата на върха на 17 май в София“, обясни тя. „Всички национални депутати вече са изразили позициите си. Това ще бъде основа за бъдещите заключения на Срещата на върха“, посочи депутатът. „Смятам, че сме свършили добра работа и ще подпомогнем външно министерство“, коментира Джема Грозданова. „Съветът ще завърши с темата Западни Балкани. След това Федерика Могерини ще отчете пред депутатите от всички национални парламенти на държавите членки, от държавите от Западните Балкани и от три страни от Източното партньорство темите и резултатите, постигнати от съвета“, поясни депутатът от ГЕРБ. Джема Грозданова каза още, че на заседанието на външна комисия, не е обсъждана темата Истанбулска конвенция.\r\nБиляна ИВАНОВА", "date": "2018.01.31", "title": "Джема Грозданова, ГЕРБ: Основните теми на Неформалния съвет на външните министри „Гимних“ ще бъдат Сирия, Северна Корея и Западните Балкани"}
{"url": "http://www.focus-news.net/news/2018/01/31/2483527/ria-novosti-vladimir-putin-pomoli-za-proshka-ruskite-sportisti.html", "text": "В рамките на среща с участниците в предстоящите Зимни олимпийски игри в Пьончан, президентът на Руската федерация поиска прошка от спортистите за това, че държавата не е успяла да ги защити в настоящата ситуация около руското участие в олимпийските игри в Пьончан, предава РИА Новости.\r\n„Двойно по-сложно е, когато спортът се смесва с несвойствени и чужди за него събития, насложени обстоятелства, с политиката или с нещо подобно“, заяви Владимир Путин. Президентът отбеляза, че в такава ситуация трудно се постигат резултати. Той пожела успех на атлетите и ги призова да не мислят за негативното, а да се съсредоточат в спортната надпревара. Също така той обеща подкрепа на спортистите, недопуснати до Олимпиадата по причини, които не са свързани с употребата на допинг.\r\nМеждународният олимпийски комитет (МОК) допусна  участие на руските състезатели под неутрален флаг, припомня агенцията.", "date": "2018.01.31", "title": "РИА Новости: Владимир Путин помоли за прошка руските спортисти"}
{"url": "http://www.focus-news.net/news/2018/01/31/2483529/predsedatelyat-na-narodnoto-sabranie-tsveta-karayancheva-shte-prisastva-na-tseremoniyata-po-otdavane-na-pochit-na-zhertvite-na-komunisticheskiya-rezhim.html", "text": "Председателят на парламента Цвета Караянчева ще присъства на церемонията по отдаване на почит на жертвите на комунистическия режим, съобщиха от пресцентъра на Народното събрание. Събитието ще се проведе пред параклиса и мемориалната стена до НДК на 1 февруари от 11.00 часа.", "date": "2018.01.31", "title": "Председателят на Народното събрание Цвета Караянчева ще присъства на церемонията по отдаване на почит на жертвите на комунистическия режим"}
{"url": "http://www.focus-news.net/news/2018/01/31/2483531/varna-parvite-detegledachi-po-proekt-roditeli-v-zaetost-veche-sa-naznacheni-na-rabota.html", "text": "Към момента 35 родители от област Варна, подали заявление за участие в схема „Родители в заетост” по Оперативна програма „Развитие на човешките ресурси”, са избрали вече своите помощници в отглеждането на децата си. Това съобщиха за Радио „Фокус“ – Варна от Дирекция „Регионална служба по заетостта” във Варна. Всички подадени заявления на родители са разгледани и са изпратени уведомителни писма за резултатите от извършената оценка. На неодобрените е дадена възможност да представят документ, удостоверяващ промяна в обстоятелствата, касаещ допустимостта им, след което заявленията ще се разгледат отново.\r\nСхема „Родители в заетост” по Оперативна програма „Развитие на човешките ресурси” дава възможност за осигуряване на детегледачи на деца от 0 до 5 години, чиито родители желаят да се върнат на работа и да продължат кариерното си развитие. До 31 октомври 2017 година се приемаха заявления от родители на малки деца, които не са записани в детска ясла/градина и към датата на подаване на заявлението са дългосрочно ползващи отпуск или дългосрочно отсъстващи от работа поради отглеждане на деца до 5-годишна възраст. Всички родители, които не са заети или не са самонаети при подаване на заявлението, ще бъдат включени в дейности по трудово посредничество за срок до 4 месеца. През това време на детето/децата се осигурява грижа от детегледач по проекта. Участието в проекта на родителите, които в четиримесечния срок се включат в заетост, се продължава до 18 месеца.\r\nНабирането на кандидати за детегледачи продължава и след приключване на приема на заявления от родителите. Целта е пълно удовлетворяване нуждите от наемна грижа на родителите, подали заявления и одобрени за участие в процедурата. Безработните и неактивни лица, желаещи да работят като детегледачи, могат да заявят своя интерес като подадат заявление на хартиен носител, лично, във всички бюра по труда в страната, в работни дни между 8.30 и 17.00 часа. Към момента 121 безработни/неактиви лица от Варненска област, желаещи да бъдат детегледачи, са подали заявления за участие в проекта. Одобрение са получили 82 от тях.\r\nМарияна ВАЛЕНТИНОВА", "date": "2018.01.31", "title": "Варна: Първите детегледачи по проект „Родители в заетост” вече са назначени на работа"}
{"url": "http://www.focus-news.net/news/2018/01/31/2483530/kyustendil-obshtinata-e-izgotvila-strategiya-za-podkrepa-na-lichnostnoto-razvitie-na-detsata-i-uchenitsite.html", "text": "Община Кюстендил е изготвила стратегия за подкрепа на личностното развитие на децата и учениците. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” в Община Кюстендил. По думите й стратегията за личностно развитие на децата и учениците е понятие, което е въведено с новия закон за предучилищното и училищно образование, което не означава, че преди това не е съществувала тази подкрепа, но сега е облечена в нормативни документи. Съгласно Закона за предучилищно и училищно образование, институциите в системата на предучилищно и училищно образование трябва да осигуряват подкрепа за личностно развитие на децата и учениците, заедно с държавните и местни органи и структури и доставчиците на социални услуги. „Във връзка с това първоначално беше разработен анализ на потребностите от подкрепа за личностно развитие на децата и учениците в oбщина Кюстендил, който беше приет от Общински съвет – Кюстендил през месец август 2017 година. Този анализ, заедно с анализите на останалите общини в област Кюстендил, са предоставени на Oбластна администрация – Кюстендил, която разработи \"Областна стратегия за подкрепа на личностно развитие на децата и учениците в област Кюстендил\", одобрена със заповед на областния управител и съгласувана с началника на Регионалното управление на образованието – Кюстендил”, каза Нели Петкова. По думите й на базата на тази областна стратегия, Община Кюстендил разработва общинска стратегия за подкрепа за личностно развитие за децата и учениците на община Кюстендил за периода 2018 – 2019 година, като от друга страна това е регламентирано в Закона за предучилищно и училищно образование, тоест има задължителен характер, и в Наредбата за приобщаващо образование.\r\nВенцеслав ИЛЧЕВ", "date": "2018.01.31", "title": "Кюстендил: Общината е изготвила стратегия за подкрепа на личностното развитие на децата и учениците"}
{"url": "http://www.focus-news.net/news/2018/01/31/2483528/plovdiv-v-grada-byaha-otbelyazani-164-godini-ot-rozhdenieto-na-stefan-stambolov.html", "text": "Десетки пловдивчани отбелязаха 164-годишнина от рождението на Стефан Стамболов и почетоха паметта му на едноименния площад пред Общината, съобщиха от репортер на Радио \"Фокус\" - Пловдив. „Неговият принос и роля го нареждат сред най-значимите личности в историята. Той оставя своя неповторим почерк във формирането и укрепването на българската държавност. Неговият образ е противоречив, но едно е неоспоримо - той няма аналог“, каза във встъпителното си слово водещият на церемонията Симеон Алексиев. В тържествената церемония участваха военен духов оркестър, представителен взвод, венценосци и членовете на комитет „Родолюбие“ и представители на местната власт. Слово за държавника произнесе председателят на Дружеството на пловдивските писатели Антон Баев.\r\nВесела КРЪСТЕВА", "date": "2018.01.31", "title": "Пловдив: В града бяха отбелязани 164 години от рождението на Стефан Стамболов"}
{"url": "http://www.focus-news.net/news/2018/01/31/2483518/veliko-tarnovo-v-pika-na-gripnata-zabolevaemost-v-stranata-v-grada-prodalzhava-da-nyama-osnovaniya-za-obyavyavaneto-na-izvanredna-vakantsiya-za-uchenitsite.html", "text": "В пика на грипната заболеваемост в страната, във Велико Търново продължава да няма основания за обявяването на извънредна ваканция за учениците. Това сочи справка за посещаемостта във всички училища на територията на града и общината, съобщиха от пресцентъра на Община Велико Търново. Последните данни показват, че отсъстващите от занятия са 14,4% от общия брой ученици, при необходими 30% за обявяване на неучебни дни. \r\n1275 от общо 8829 деца и тийнейджъри не са били в клас на 30 януари. Средната посещаемост от началото на седмицата, включително и през днешния ден, варира между 85,6 и 86,3%. Ситуацията е сходна във всички 27 училища на територията на Велико Търново и населените места от общината.\r\nПо изискване на кмета на Старата столица Даниел Панов общинската дирекция „Образование, младежки дейности и спорт“ отчита присъствието в класните стаи по два пъти ежедневно. Проверките ще продължат през целия период, в който здравните институции регистрират увеличен брой пациенти с остри респираторни заболявания.", "date": "2018.01.31", "title": "Велико Търново: В пика на грипната заболеваемост в страната, в града продължава да няма основания за обявяването на извънредна ваканция за учениците"}
{"url": "http://www.focus-news.net/news/2018/01/31/2483532/dzhema-grozdanova-gerb-s-politicheskata-si-situatsiya-v-momenta-rumaniya-ne-ni-izprevarva-po-mehanizma-za-satrudnichestvo-i-proverka-balgariya-ima-shans-da-si-svarshi-rabotata.html", "text": "В момента в тази политическа ситуация, в която е, Румъния не ни изпреварва. Оттук нататък България има своя шанс да си свърши работата и да видим дали този закон срещу корупцията ще бъде прилаган добре и ще работи. Това каза председателят на парламентарната външна комисия и депутат от ГЕРБ Джема Грозданова  в отговор на въпрос изпреварва ли ни Румъния в напредъка по Механизма за сътрудничество и проверка, предаде репортер на Агенция „Фокус“. „Би следвало да изпълним всички 17 препоръки, по които последният доклад по Механизма за сътрудничество и проверка даде своето становище докъде са стигнали. В следващата година ще имат съответните резултати“, обясни тя. В отговор на въпрос достигнала ли е до нея информация, че бившият шеф на НСО Ангел Антонов ще бъде назначен за консул в Санкт Петербург Джема Грозданова коментира: „Нямам такава информация. Днес разбрах, че е напуснал НСО, но не знам къде ще ходи“.\r\nБиляна ИВАНОВА", "date": "2018.01.31", "title": "Джема Грозданова, ГЕРБ: С политическата си ситуация в момента Румъния не ни изпреварва по Механизма за сътрудничество и проверка, България има шанс да си свърши работата"}
{"url": "http://www.focus-news.net/news/2018/01/31/2483533/balgarskoto-predsedatelstvo-na-saveta-na-es-se-otkriva-v-bryuksel-s-kontsert-v-tsentar-bozar.html", "text": "Българското председателство на Съвета на ЕС ще бъде официално открито с концерт в центъра за изящни изкуства „Бозар” в Брюксел на 1 февруари (четвъртък). Тържествената церемония в София, която даде старт на председателството, беше на 11 януари в Народния театър „Иван Вазов“. Това съобщиха от пресцентъра на Министерството на културата.\r\nУчастие в откриването в Брюксел ще вземат президентът Румен Радев, министър-председателят Бойко Борисов, министрите за българското председателство и на културата Лиляна Павлова и Боил Банов. \r\nГости ще са представители на дипломатическия корпус и на водещите институции в Брюксел, чуждестранни и български културни дейци и почитатели на българското изкуство. Специално приветствие към тях ще отправи генералният директор на „Бозар” Пол Дюжарден.\r\nПразничният концерт в зала „Henry le Boeuf Theatre” е с начало 20.00 ч. Програмата съчетава значими произведения както от българската класика и фолклор, така и от европейската музика. Те ще бъдат представени от Софийската филхармония с диригент Найден Тодоров, хор „Ваня Монева“ с диригент Ваня Монева и със специалното участие на сопраното Соня Йончева и пианиста Людмил Ангелов.\r\nГостите ще чуят „Увертюра“ на Веселин Стоянов, „Корени“ на Александър Текелиев, четири арии от знакови опери на Верди, един от най-красивите концерти за пиано и оркестър в европейската класика  - no. 2, op. 21 от Фредерик Шопен  и българските народни песни „Полегнала е Тудора“ и „Бре, Петрунко“.\r\nЦентърът за изкуства „Бозар” е най-престижното пространство за изкуство в Брюксел. Той е създаден след Първата световна война и е разположен на площ от 33 000 кв. м. Концертната му зала с 2 200 места е дом на Националния симфоничен оркестър на Белгия и е сред най-известните музикални пространства в света.", "date": "2018.01.31", "title": "Българското председателство на Съвета на ЕС се открива в Брюксел с концерт в център „Бозар“"}
{"url": "http://www.focus-news.net/news/2018/01/31/2483535/pazardzhik-obshtinskiyat-savet-na-peshtera-prie-byudzheta-na-obshtinata.html", "text": "Общинският съвет на Пещера прие бюджета на Общината, съобщи за Радио „Фокус“ – Пазарджик Стоян Йовчев от общинската администрация. Той уточни, че по отношение на приходите финансовата рамка е в размер на 19 075 157 лева. В тази сума са приходите за делегирани от държавата дейности, които са в размер на 8 815 807 лева. „Приходите за местни дейности са в размер на 10 259 350 лева, в т.ч. данъчни приходи в размер на 1 434 000 лева, неданъчни приходи в размер на 1 885 847 лева и трансфери за местни дейности в размер 1 154 000 лева. Целевата субсидия за капиталови разходи в местни дейности е в размер на 241 400 лева. С тези средства ще се финансира проектиране на реконструкции на ВиК мрежи на 7 улици, благоустрояването на публични пространства, ремонт на Общинския пазар. Освен това е планирано проектиране на реконструкция на улица „Хан Пресиян“ /Околовръстен път/, включително изграждане на кръгово кръстовище на кръстовището с републикански път Пещера – Брацигово. Ще се финансира и работен проект за рекултивация на депо за битови отпадъци. Цялостната програма за капиталовите разходи е в размер на 9 081 772 лева, в т.ч. 6 266 601 лева по бюджета и 2 815 171 лева по ОП “Региони в растеж“ 2014-2020 г.“, коментира Йовчев. Той каза също, че през 2018 година не се предвижда увеличаване на местните данъци и такси.\r\nВаня НИКОЛОВА", "date": "2018.01.31", "title": "Пазарджик: Общинският съвет на Пещера прие бюджета на Общината"}
{"url": "http://www.focus-news.net/news/2018/01/31/2483536/blagoevgrad-zhena-e-zaginala-sled-srutvane-na-tuhli-v-sandanskoto-selo-sklave.html", "text": "58-годишна жена е загинала след срутване на тухли в санданското село Склаве. Това съобщиха за Радио „Фокус“- Пирин от Спешен център - Благоевград. Сигналът за инцидента е подаден около 12,30 часа днес. Жената е починала на място. Екип на Спешния център само е констатирал смъртта й. На място са пристигнали полицаи, които са започнали разследване на случая.\r\nЛора КАЛЧЕВА", "date": "2018.01.31", "title": "Благоевград: Жена е загинала след срутване на тухли в санданското село Склаве"}
{"url": "http://www.focus-news.net/news/2018/01/31/2483534/dvama-dushi-sa-postradali-pri-katastrofa-mezhdu-dva-avtomobila-na-patya-sofiya-pernik-kray-vladaya.html", "text": "Двама души са пострадали при катастрофа между два автомобила на пътя София-Перник край Владая. Това съобщиха за Агенция \"Фокус\" от МВР. Инцидентът е станал в 12.50 часа. Пострадалите са с леки наранявания и са откарани в болница за преглед.", "date": "2018.01.31", "title": "Двама души са пострадали при катастрофа между два автомобила на пътя София-Перник край Владая"}
{"url": "http://www.focus-news.net/news/2018/01/31/2483539/plovdiv-obshtinskiyat-savet-v-asenovgrad-prie-byudzheta-na-obshtinata-za-2018-godina.html", "text": "Общинският съвет в Асеновград прие бюджета на Общината за 2018 година. Това съобщиха от пресцентъра на Община Асеновград. Бюджетът е приет на първото за годината заседание на Общинския съвет с 23 гласа „за” и 10 „въздържал се”. Съветниците не са направили никакви забележки и коментари по така представената от администрацията финансова рамка.\r\nСлед гласуването кметът на Асеновград д-р Емил Караиванов се е обърнал към общинските съветници с думите: „Благодаря на всички, които подкрепиха проекта за бюджет и по този начин го превърнаха в инструмент за работа на Община Асеновград за 2018 г. Благодаря и на тези, които се въздържаха, а не гласуваха против. Това е показателно за това, че бюджетът, въпреки някои забележки, вие вярвате в него и в това, че той дава една добра посока на развитие на община Асеновград. Той е резултат от едномесечната работа както на администрацията, така и на вас – съветниците, които дадохте предложения за включване в него. Както и предходните години, това ще бъде един балансиран бюджет, чиято политика по отношение на разходите отново ще бъде тяхното прецизиране, повишаване на възможностите в приходната част, което да ни даде възможност за повече инвестиции. Продължаваме работата по четирите големи проекта в града, също и множеството по-малки проекти с евро финансиране – заложили сме над 44 млн. лв. Продължаваме инвестициите в инфраструктурата на града и селата, където сме предвидили 5 млн. лв. Ще продължаваме да водим  такава политика за един балансиран бюджет, но който е поставил високи цели за изпълнение в интерес на жителите на община Асеновград.”\r\nОбщата рамка на бюджета на общината е в размер на 32 188 382 млн. лв. За социални дейности са предвидени 2 330 00 лв., за изграждане и ремонт на улична мрежи – 3 130 000 лв. Размерът на капиталовите разходи възлиза на 5 263 453 лв. При тях са предвидени 44 млн. лв. по оперативни програми от Европейския съюз, с което общата им стойност става близо 50 млн. лв.", "date": "2018.01.31", "title": "Пловдив: Общинският съвет в Асеновград прие бюджета на Общината за 2018 година"}
{"url": "http://www.focus-news.net/news/2018/01/31/2483538/varna-pri-spetsializirana-politseyska-operatsiya-sa-zadarzhani-izvarshiteli-na-seriya-vaorazheni-grabezhi-v-grada.html", "text": "В резултат от мащабна полицейска операция във Варна и предприетите заградителни мероприятия на всички входове, изходи и централни кръстовища в града, бяха задържани извършителите на серия въоръжени грабежи. Това съобщиха от пресцентъра на Областната дирекция на МВР – Варна. Четиримата не са известни на органите на реда и са задържани за срок до 24 часа. Посегателствата са извършени през месец януари.\r\nРаботата по документиране и доказвани на извършените престъпления продължава. Материалите са докладвани на прокурор от Районна прокуратура – Варна.", "date": "2018.01.31", "title": "Варна: При специализирана полицейска операция са задържани извършители на серия въоръжени грабежи в града"}
{"url": "http://www.focus-news.net/news/2018/01/31/2483540/stara-zagora-saniranata-sgrada-na-ou-georgi-raychev-v-grada-e-s-obnoven-fizkulturen-salon.html", "text": "С училищно тържество, в присъствието на много гости, родители, учители и ученици, официално беше открит обновеният физкултурен салон на ОУ „Георги Райчев“ в кв. „Три чучура - север“ в Стара Загора. Със средства от Инвестиционната програма на Община Стара Загора салонът е оборудван с нови настилки и ново осветление, напълно обновени са и сервизните помещения. Лентата прерязаха зам.-кметът Красимира Чахова, Милена Йолдова от Регионалното управление на образованието и директорът на учебното заведение Николай Широв. Това съобщиха от пресцентъра на Общината.\r\nСъбитието бе част от проявите, свързани с патронния празник на училището и продължи със спортни демонстрации  в новата зала. Първокласници и второкласници представиха пластични танцувални умения, а шестокласници и седмокласници демонстрираха баскетболни, волейболни и атрактивни гимнастически упражнения.\r\nВ ремонтните дейности на изцяло обновения физкултурен салон са инвестирани 130 хил. лв. Базата осигурява възможности за пълноценно провеждане на учебните часове и занимания по физкултура и спорт. В училището функционират и две групи – по модерни танци и по бойни изкуства, които също ще могат да провеждат своите занятия там.\r\n„Изказвам благодарност на целия ръководен екип на Община Стара Загора и на кмета Живко Тодоров. Той пое ангажимент, че след основния ремонт на училищната сграда, ще бъде извършен ремонт и на физкултурния салон. Днес имаме удоволствието да го открием“, каза директорът на училището Николай Широв. \r\nПреди две години на сградата бяха извършени строително-ремонтни дейности на стойност 930 хиляди лева, осигурени със съдействието на Община Стара Загора от Националния Доверителен Еко Фонд. Тя беше изцяло санирана, сменена беше дограмата, изградена бе нова покривна конструкция и бяха поставени нови осветителни тела.\r\nВ ОУ \"Георги Райчев\" се обучават 280 деца и ученици, въведено е ранно езиково обучение по английски език и информационни технологии.", "date": "2018.01.31", "title": "Стара Загора: Санираната сграда на ОУ „Георги Райчев“ в града е с обновен физкултурен салон"}
{"url": "http://www.focus-news.net/news/2018/01/31/2483542/plovdiv-byudzhetat-na-obshtinata-se-uvelichava-s-2-500-000-leva.html", "text": "Бюджетът на Община Пловдив се увеличава с 2 500 000 лева и е вече близо 324 милиона лева. Общинските съветници приеха на днешното заседание бюджета с 32 гласа „за“, 10 „против“ и 3 въздържали се, предаде репортер на Радио „Фокус“ – Пловдив. „Бюджетът на Пловдив се прие по начин, по който дава възможност тази година да се извърши доста работа и да не наблюдаваме приходни остатъци, които ги имахме през последните години“, каза Иван Тотев. По думите му винаги се е правила най-точната бюджетна прогноза. „Тази година направихме една друга философия на бюджета с доста оптимистична приходна част, което дава възможност да се стартират и повече проекти в града. Факт е, че 2017 година е годината, в която настъпи едно осъзнаване в Пловдив с проектите, които имаме и се опитваме да реализираме във връзка с края на периода, в който се подготвяме за културна столица“, каза Иван Тотев. По думите му допълнителните средства в бюджета ще дойдат от увеличената приходна част.\r\nВесела КРЪСТЕВА", "date": "2018.01.31", "title": "Пловдив: Бюджетът на Общината се увеличава с 2 500 000 лева"}
{"url": "http://www.focus-news.net/news/2018/01/31/2483543/zheni-gerb-shte-pochetat-zhertvite-na-komunisticheskiya-rezhim.html", "text": "В Деня на признателност и почит към жертвите на комунизма – 1 февруари, представители на Жени ГЕРБ от цялата страна ще поднесат венци и цветя пред мемориала на жертвите на комунистическия режим в парка пред НДК. Паметта на хилядите загинали наши съграждани ще почетат председателят на Жени ГЕРБ Ирена Соколова и членове на женската структура на партията. Това съобщиха от пресцентъра на ПП ГЕРБ.\r\nСъбитието ще започне в 11.00 ч., като на него ще бъде прочетен и поздравителен адрес от евродепутата от ГЕРБ/ЕНП и зам.-председател на групата на ЕНП в ЕП Андрей Ковачев. Почитането на паметта на жертвите от кървавия режим е традиция за дамската структура на ГЕРБ.", "date": "2018.01.31", "title": "Жени ГЕРБ ще почетат жертвите на комунистическия режим"}
{"url": "http://www.focus-news.net/news/2018/01/31/2483537/reuters-pregovorite-za-nova-golyama-koalitsiya-v-germaniya-sayuzat-hdshss-i-gsdp-sa-postignali-sporazumenie-po-vaprosa-za-pensionnoto-osiguryavane.html", "text": "Съюзът (ХДС/ХСС) и Германската социалдемократическа партия са постигнали споразумение за още един от въпросите в официалните преговори за нова голяма коалиция, предава Reuters. След като по-рано бе постигната договорка по ключовия въпрос за събиране на семействата на бежанците, в сряда двете политически формации се съгласиха да поставят тавана на пенсионните вноски на 20% от индивидуалната работна заплата. В предварителното коалиционно споразумение, постигнато по-рано този месец, Съюзът (ХДС/ХСС) и ГСДП също така се договориха пенсиите да достигнат до 48% от средната работна заплата в страната до 2025 г. : Цанко Цолов", "date": "2018.01.31", "title": "Reuters: Преговорите за нова голяма коалиция в Германия: Съюзът (ХДС/ХСС) и ГСДП са постигнали споразумение по въпроса за пенсионното осигуряване"}
{"url": "http://www.focus-news.net/news/2018/01/31/2483544/stara-zagora-okrazhnata-prokuratura-predade-na-sad-zhena-za-dokumentna-izmama-v-osobeno-golemi-razmeri.html", "text": "Вчера Окръжна прокуратура – Стара Загора внесе обвинителен акт в Окръжен съд – Стара Загора, с който на съд е предадена обвиняемата Петя Л., съобщиха от пресцентъра на Апелативна прокуратура-Пловдив. В периода от 5.08.2015 г. – до 16.03.2016 г. в условията на продължавано престъпление, чрез използване на неистински документи – 55 броя договори за потребителски кредит, сключени между кредитна институция със седалище в гр. Варна и кредитополучателите – физически лица, е получила без правно основание чуждо движимо имущество - отпуснатите по потребителските  кредити /сключени  без знанието на лицата, чиито данни са използвани/ парични средства в размер от 118 700 лв. /сто и осемнадесет хиляди и седемстотин лева / - собственост на кредитна институция със седалище в гр.  Варна, които са и били приведени по 13 банкови сметки - нейни и на управлявани от нея дружества, открити в клонове на 11 банки в гр.Стара Загора, с намерение да ги присвои,като полученото имущество е в особено големи размери  и  случая е особено тежък - престъпление по чл.212 ал.5 вр.с чл.212 ал.1 вр. с чл.26 ал.1 от Наказателния кодекс.\r\nНа 4.08.2015 г. обвиняемата Петя Л. е започнала работа на длъжността мобилен кредитен консултант в дружеството в гр.Варна, за област Стара Загора и незабавно на 5.08.2015 г. е сключила първия договор за отпускане на потребителски кредит без знанието на лицето,чиито данни са били използвани. Впоследствие са били сключени още 54 бр. договори за отпускане на потребителски кредит без знанието на лицата, сочени като кредитополучатели, като последния е бил сключен на 16.03.2016 г.\r\nОбвиняемата Петя Л. е  сключила общо 55 договора за потребителски кредити, като за тях създала и използвала неистински документи- договори за потребителски кредит, ведно с приложенията му:  Искания за потребителски кредит, Погасителни планове и Удостоверения за  банкова сметка на клиентите, които е \r\nОбвиняемата Петя Л. е създавала и използвала Договорите за отпускане на  потребителски кредити ведно с приложенията им:  Искане за потребителски кредит, Погасителен план и Удостоверенията за  банкови сметки на клиентите, в които подписите  на кредитополучателите не са били техни. В Удостоверенията за  банкови сметки на клиентите – кредитополучатели вписвала номерата на 13 нейни банкови сметки, а не на клиентите. При комплектоване на преписките за отпускане на кредити били използвани фотокопия от лични карти на кредитополучателите. Тези фотокопията от личните карти са били набавяни от обвиняемата чрез  обяви за работа в нейна фирма, лични контакти с неустановени по делото Така изготвените и подписани документи изпращала към офиса на дружеството в гр.Варна за одобрение на искания кредит. Вписаните клиенти кредитополучатели не са  знаели, че са одобрени за поисканите от тях суми.\r\nОбвиняемата получавала лично отпуснатите потребителски кредити, които са били привеждани по 13 банкови сметки - нейни и на управлявани от нея дружества,открити в 11 от клоновете на банки в гр.Стара Загора.\r\nОбвиняемата  Петя Л.  разполагала с получените парични средства, като с една част от получените и усвоени от нея кредити е внасяла суми за погасяване на получените в по-ранен етап кредити, а с другите се е разпореждала в личен интерес.\r\nОтпуснатата сума от кредитната институция в гр. Варна по посочените 55 броя кредити е в размер на 118 700 лв., а общо внесените вноски /върнати суми/ по същите 55 броя кредити са в размер на 38 468 лева. За това престъпление се предвижда наказание „Лишаване от свобода” от 10 до 20 години. Предстои насрочване на съдебно заседание в Окръжен съд – Стара Загора.", "date": "2018.01.31", "title": "Стара Загора: Окръжната прокуратура предаде на съд жена за документна измама в особено големи размери"}
{"url": "http://www.focus-news.net/news/2018/01/31/2483546/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в региона са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Пътните настилки навсякъде са сухи, а видимостта е добра. С нормална интензивност е движението по автомагистрала „Струма” и път Е-79. Слаб е трафикът в посока ГКПП „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна.\r\nВенцеслав ИЛЧЕВ", "date": "2018.01.31", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/01/31/2483548/zadarzhan-e-izvarshitel-na-izmama-ot-koyato-e-postradal-vazrasten-mazh.html", "text": "Под ръководството и надзора на Софийска районна прокуратура е установено и задържано лице, извършител на измама, от която е пострадал възрастен мъж, съобщиха от пресцентъра на Прокуратурата на Р България. Във връзка с излъчен репортаж в ефира на една от националните телевизии тази сутрин, касаещ възрастен мъж, станал жертва на измама при получаване на пенсията си, Софийска районна прокуратура съобщава, че по случая вече е образувано досъдебно производство. След проведени множество действия по разследването, днес е изготвено постановление за привличане на обвиняем към наказателна отговорност. Извършителят на деянието – Александър Митев е обвинен в това, че на 9 януари 2018 г., в гр. София, с цел да набави за себе си имотна облага, е възбудил заблуждение у пострадалия Йордан Б., като му казал, че служител от пощата е сбъркал и му е дал по-малко пари при изплащане на пенсията му, с което му причинил имотна вреда в размер на 240 лв. Описаното деяние представлява извършено престъпление по чл. 211, вр. чл. 209, ал. 1, вр. чл. 29, ал. 1, б. „Б“ НК (тъй като деянието е извършено при условията на опасен рецидив).\r\nПредвид високата обществена опасност на деянието и дееца, наблюдаващият прокурор е постановил задържане на извършителя за срок до 72 часа, като е постановено привеждането му в сградата на СРС на 1 февруари – за разглеждане на искане за вземане спрямо него на мярка за неотклонение „Задържане под стража“.", "date": "2018.01.31", "title": "Задържан е извършител на измама, от която е пострадал възрастен мъж"}
{"url": "http://www.focus-news.net/news/2018/01/31/2483525/gavril-mitushev-predsedatel-na-sindikalnata-organizatsiya-kam-okrazhen-sad-blagoevgrad-trudat-v-sektor-sigurnost-ne-biva-da-se-deli.html", "text": "Трудът в сектор „Сигурност“ не бива да се дели. Това каза за Радио „Фокус“- Пирин Гаврил Митушев, председател на синдикалната организация към Окръжен съд - Благоевград. „Исканията на служителите на главните дирекции „Изпълнение на наказанията и „Охрана“ в Благоевград са три и са същите като на колегите в цялата страна. От години искаме едни и същи неща, а винаги ни се обещава, че това ще стане при следващия път. Исканията ни са прости – 20% увеличение на заплатите, изравняване на плащанията на вички силови министерства и нови щатни бройки за затворите, арестите и съдебна охрана“, отбеляза Митушев. Той уточни, че исканото увеличение на заплатите е необходимо, тъй като те не са повишавани от години. „Не може средната работна заплата да бъде 510 лв., а заплатата на новоназначен служител при нас да започва от 540 лв. Отделно от това, в полицията се дават специфични суми, като разликата им с тези, които се дават на нас е 100 лв., което не е малко“, каза още Митушев.\r\nЛора КАЛЧЕВА", "date": "2018.01.31", "title": "Гаврил Митушев, председател на синдикалната организация към Окръжен съд - Благоевград: Трудът в сектор „Сигурност“ не бива да се дели"}
{"url": "http://www.focus-news.net/news/2018/01/31/2483549/tass-v-nachaloto-na-mart-se-planira-poseshtenie-na-ruskiya-patriarh-kiril-v-balgariya.html", "text": "В началото на месец март Патриархът на Москва и цяла Русия Кирил ще посети България, съобщава ТАСС, като се позовава на информация от говорителя на руското външно министерство Мария Захарова. \r\n„За участие в честванията (по случай 140 години от Освободителната война), в България се планира посещение на патриарх Кирил“, заяви Захарова. Съгласно нейните думи, „програмата на посещението все още е в процес на разработка“. \r\nГоворителят отбеляза, че „за целта са в ход активни контакти по линия на двете Църкви, Народните събрания и различни ведомства“.: Цанко Цолов", "date": "2018.01.31", "title": "ТАСС: В началото на март се планира посещение на руския патриарх Кирил в България"}
{"url": "http://www.focus-news.net/news/2018/01/31/2483523/premierat-boyko-borisov-shte-uchastva-v-ofitsialnoto-otkrivane-v-bryuksel-na-balgarskoto-predsedatelstvo-na-saveta-na-es.html", "text": "Министър-председателят Бойко Борисов ще бъде в Брюксел на 1 февруари, четвъртък, за официалния концерт по повод откриването на Българското председателство на Съвета на ЕС , съобщиха от правителствената информационна служба. На събитието, което ще се проведе в Центъра за изящни изкуства „Бозар“, премиерът ще изнесе реч в чест на първото председателство, което България поема.\r\nПри посещението си в Брюксел, министър-председателят ще участва в конференция „Нова роля за Балканите: Решения за повече сигурност и по-добро управление на миграцията“, организирана от фондация „Ханс Зайдел“. В програмата му са предвидени и работни срещи, свързани с теми от европейския дневен ред.", "date": "2018.01.31", "title": "Премиерът Бойко Борисов ще участва в официалното откриване в Брюксел на Българското председателство на Съвета на ЕС"}
{"url": "http://www.focus-news.net/news/2018/01/31/2483521/prodalzhava-mieneto-na-osnovni-ulitsi-v-sofiya.html", "text": "И днес, 31 януари, се извършват дейности по миене на улици и булеварди в София, съобщиха от пресцентъра на Столична община. Дейността се извършва през деня, затова от Столичната община призовават водачите на моторните превозни средства да имат предвид организацията по осъществяване на миене.\r\nМиене се извършва в районите „Надежда“ – ул. „Хан Кубрат“, „Сердика“ бул. „Мария Луиза“, „Илинден“ - бул. „Тодор Александров“, „Красна поляна“ – бул. „Константин Величков“, „Слатина“ – площад на „Авиацията“, „Триадица“ – ул. „Костенски водопад“, бул. „Витоша“ от бул. „П. Евтимий“ до Южен парк и бул. „Тодор Каблешков“. Дейностите ще продължат и в утрешния ден. \r\nИзвършването на тази мярка цели подобряване качеството на атмосферния въздух и намаляване нивата на фини прахови частици.", "date": "2018.01.31", "title": "Продължава миенето на основни улици в София"}
{"url": "http://www.focus-news.net/news/2018/01/31/2483553/nachalnitsite-na-otbranata-ot-osem-darzhavi-v-tsentralna-evropa-obsadiha-sredata-za-sigurnost-v-regiona.html", "text": "Конференция на началниците на отбраната от държавите в Централна Европа се проведе от 29 до 30 януари 2018 г. в Братислава, Словакия. Форумът се организира от Европейското командване на САЩ и Въоръжените сили на Словакия и цели засилване на взаимното сътрудничество в областта на отбраната, укрепване на взаимодействието и единството на усилията в борбата с настоящите и бъдещите предизвикателства пред сигурността. Това съобщиха от пресцентъра на Министерството на отбраната.\r\nНачалникът на отбраната генерал-лейтенант Андрей Боцев и неговите  колегите от Словакия, Чехия, Полша, Унгария, Словения, Хърватия и Румъния обсъдиха средата за сигурност в Европа. Участниците в конференцията дискутираха по ключови теми, свързани с основите на интегрирането на въздушната и противоракетна отбрана, единството на НАТО, военните учения за регионална сигурност и стратегията за военна мобилност. \r\nПо време на конференцията се проведе и работна среща на главните сержанти на армиите на държавите-участници във форума. \r\nВ конференцията взеха участие и представители на ръководството на Националната гвардия на САЩ.", "date": "2018.01.31", "title": "Началниците на отбраната от осем държави в Централна Европа обсъдиха средата за сигурност в региона"}
{"url": "http://www.focus-news.net/news/2018/01/31/2483551/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.01.31", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/01/31/2483541/makfaksmakedoniya-matyu-nimits-se-nadyava-na-polzotvorni-sreshti-v-skopie.html", "text": "Специалният представител на ООН по спора за името Матю Нимиц изрази надеждата си, че ще проведе ползотворни срещи с представителите на политическия връх в Скопие, предава македонската агенция Макфакс. \r\n„Имахме добри срещи в Атина. Надявам се същото да се случи и тук“, заяви американският дипломат, като отбеляза, че „с нетърпение очаквам срещите с хора от правителството и други водещи фигури“.\r\nВ четвъртък, първи февруари, Нимиц ще проведе разговори с президента Георги Иванов, премиерът Зоран Заев, министърът на външните работи Никола Димитров, както и с лидерите на ВМРО-ДМПНЕ и Демократическия съюз за интеграция съответно Християн Мицковски и Али Ахмети. : Цанко Цолов", "date": "2018.01.31", "title": "„Макфакс“(Македония): Матю Нимиц се надява на ползотворни срещи в Скопие"}
{"url": "http://www.focus-news.net/news/2018/01/31/2483547/yambol-zaradi-visoka-epidemichna-zabolyaemost-v-oblastta-uchebnite-zanyatiya-se-preustanovyavat-za-oshte-6-dni.html", "text": "На основание поддържане на висока епидемична заболяемост от грип за периода 29 -31 януари, учебните занятия във всички учебни заведения в област Ямбол се преустановяват за още 6 дни - от 1 февруари до 6 февруари, включително. Всички останали противоепидемични мерки остават в сила до второ нареждане. Това съобщиха от пресцентъра на Министерството на здравеопазването.\r\nПоради рязкото спадане на заболяемостта от грип на Регионално управление на образованието – Габрово е предложено учебните занятия в училищата на територията на община Габрово да бъдат възстановени от 1 февруари. Всички останали противоепидемични мерки остават в сила до второ нареждане. \r\nРегионалните здравни инспекции следят епидемичните показатели и предприемат незабавни мерки, тъй като картината на заболяемостта е динамична.", "date": "2018.01.31", "title": "Ямбол: Заради висока епидемична заболяемост в областта учебните занятия се преустановяват за още 6 дни"}
{"url": "http://www.focus-news.net/news/2018/01/31/2483557/yambol-trima-otivat-na-sad-za-vzrivovete-kray-paten-vazel-petolachkata-prez-2012-g.html", "text": "Окръжна прокуратура – Ямбол предаде на съд Десислав Д., Иван П. и Иван Т., подсъдими за причиняване на смърт по непредпазливост и телесни повреди при нерегламентирано унищожаване на боеприпаси, в района на пътен възел „Петолъчката“. Това съобщиха от пресцентъра на Окръжната прокуратура.\r\nОкръжна прокуратура – Ямбол предаде на съд Десислав Д. (на 52 г., от гр. София). Той е подсъдим за това, че във времето от 08.02.2012 г. до 05.06.2012 г. в производствено-складова база за боеприпаси, в землището на с. Лозенец, общ. Стралджа, обл. Ямбол, в района на пътен възел „Петолъчката”, в качеството си на едноличен собственик и управител на търговско дружество, при изпълняван от дружеството договор между него (изпълнител) и Министерството на отбраната на Република България (възложител), като държал и работил с взривни вещества, съставни на и съдържащи се в боеприпаси за зенитно управляеми ракети, не взел необходимите мерки за сигурност за тяхното унищожаване, предвидени в законовите разпоредби, като вместо тяхното унищожаване чрез взривяване, в изпълнение на „Технология за цялостен процес на унищожаване на бойна част“ разработена от Иван Т., съгласувана с Иван П. и утвърдена от него, както и на Технологична инструкция за работа с установка за термична обработка на бойна част на ракета и Технологична инструкция за работа с установка за механична обработка на бойна част на ракета, организирал, утвърдил, ръководил и допуснал извършването на опасен и недопустим поради това производствен процес за необратимо преобразуване чрез разснарядяване на бойните части на отделни техни съставни елементи – отпадъчни взривни вещества, в цех № 1 на базата, в резултат прилагането на който производствен процес на 05.06.2012 г. в цех № 1 последвал взрив и причиняване на смъртта на трима души и средни телесни повреди на други трима души, като не е искал и не е допускал това и деянието съставлява особено тежък случай – престъпление по чл. 338, ал. 3, вр.ал. 1 от НК.\r\nНа съд е предаден и Иван П. (на 55 г., от гр. София). Той е подсъдим за това, че в горепосочените време и място, в качеството си на „Началник производство“ в базата, при изпълняван договор между Министерство на отбраната на Р.България (възложител) и търговско дружество (изпълнител), като държал и работил с взривни вещества, съставни на и съдържащи се в бойни части за зенитно управляеми, не взел необходимите мерки за сигурност за тяхното унищожаване, предвидени в законовите разпоредби и като вместо тяхното унищожаване чрез взривяване, в изпълнение на „Технология за цялостен процес на унищожаване на бойна част“ разработена от Иван Т., съгласувана с него и утвърдена от Десислав Д., на Технологична инструкция за работа с установка за термична обработка на бойна част на ракета и на Технологична инструкция за работа с установка за механична обработка на бойна част на ракета, организирал, ръководил и допуснал извършването на опасен и недопустим поради това производствен процес за необратимо преобразуване чрез разснарядяване на боеприпасите на отделни техни съставни елементи – отпадъчни взривни вещества, в цех № 1 на базата, в резултат прилагането на който производствен процес на 05.06.2012 г. в цех № 1 последвал взрив и причиняване на смъртта и средни телесни повреди на горепосочените пострадали, като не е искал и не е допускал това и деянието съставлява особено тежък случай – престъпление по чл. 338, ал. 3, вр.ал. 1 от НК.\r\nНа съд е предаден и Иван Т. (на 56 г., от гр. София). Той е подсъдим за това, че в качеството си на проектант на взривни работи в търговско дружество във времето след 20.12.2011 г. до 02.04.2012 г. в производствено-складова база за боеприпаси, в землището на с. Лозенец, общ. Стралджа, обл. Ямбол, в района на пътен възел „Петолъчката”, стопанисвана от търговското дружество, като държал и работил с взривни вещества, съставни на и съдържащи се в бойни части за зенитно управляеми ракети, за изпълнение на договор между Министерство на отбраната на Р.България (възложител) и търговското дружество (изпълнител), разработил „Технология за цялостен процес на унищожаване на бойна част“, Технологична инструкция за работа с установка за термична обработка на бойна част на ракета и Технологична инструкция за работа с установка за механична обработка на бойна част на ракета, като не взел необходимите мерки за сигурност за унищожаване на взривните вещества, съдържащи се в бойните части и на тях самите, предвидени в законовите разпоредби, като вместо унищожаване на взривните вещества, съдържащи се в бойните части и на тях самите, чрез взривяване, с технологията и двете технологични инструкции, проектирал и разработил извършването на опасен и недопустим поради това производствен процес за необратимо преобразуване чрез разснарядяване на бойните части на отделни техни съставни елементи – отпадъчни взривни вещества, в цех № 1 на базата, в резултат прилагането на който производствен процес, на 05.06.2012 г., в цех № 1 на базата последвал взрив и причиняване на смъртта и средни телесни повреди на горепосочените пострадали, като не е искал и не е допускал това и деянието съставлява особено тежък случай – престъпление по чл. 338, ал. 3, вр.ал. 1 от НК.\r\nРайонен съд – Ямбол е насрочил заседанието си за 01.02.2018 г.", "date": "2018.01.31", "title": "Ямбол: Трима отиват на съд за взривовете край пътен възел „Петолъчката“ през 2012 г."}
{"url": "http://www.focus-news.net/news/2018/01/31/2483554/tanjug-aleksandar-vuchich-prie-pokanata-za-poseshtenie-v-zagreb.html", "text": "Сръбският президент Александър Вучич ще посети Загреб на 12 и 13 февруари по покана на хърватския си колега Колинда Грабар-Китарович, съобщава информационната агенция Tanjug. Държавнията глава на Хърватия отправи предложението си по-рано в сряда. \r\nПо думите на Вучич, между двете държави има множество проблеми и той в никакъв случай не очаква леки разговори. Агенция „Фокус“ припомня: \r\nВ последните няколко дни тонът между Белград и Загреб се изостри заради изложбата, която Сърбия организира в седалището на ООН за усташкия концентрационен лагер в Ясеновац. : Цанко Цолов", "date": "2018.01.31", "title": "Tanjug: Александър Вучич прие поканата за посещение в Загреб"}
{"url": "http://www.focus-news.net/news/2018/01/31/2483556/gen-mayor-grudi-angelov-chrez-kluba-na-vazpitanitsite-i-priyatelite-na-voenna-akademiya-g-s-rakovski-shte-sahranim-vrazkite-mezhdu-pokoleniyata-i-shte-izdigame-avtoriteta-na-akademiyata.html", "text": "Чрез Клуба на възпитаниците и приятелите на Военна академия „Г. С. Раковски” ще съхраним връзките между поколенията и ще издигаме авторитета на Академията. Това каза началникът на Военна академия „Г. С. Раковски” генерал-майор Груди Ангелов по време на учредяването на Клуб на възпитаниците и приятелите на Академията, предаде репортер на Агенция „Фокус“. Учредяването е с цел развитието и насърчаването на ползотворните взаимоотношения между бивши и настоящи възпитаници и приятели на Военна академия „Г. С. Раковски“, както и между тях и ръководството и преподавателския състав. В клуба могат да членуват завършилите Академия, преподаватели и приятели. „В Закона за висшето образование е записано, че всяко висше учебно заведение трябва да има такава организация, но ръководството на Академия, при вземане на решението дали да бъде само клуб на възпитаниците или клуб на възпитаниците и приятелите, решихме да бъде и на приятелите. През своята 106-годишна история Академията вече е доказвала своето качество на образованието, своето значение за обществото и за държавата, за отечеството, но без помощта на своите приятели нямаше как да мине през тези бури, през които е преминала“, заяви ген.-майор Груди Ангелов. Той припомни, че през годините през Военната академия са преминали много нейни възпитаници, които в последствие са заемали и заемат високи ръководни постове, в това число и държавният глава Румен Радев. „Затова целта на това сдружение е да съхраним традициите, да знаем кой къде се намира и всеки един от нас да знае, че може да разчита на Военна академия, че винаги има пристан, където да акостира и да се чувства защитен и  спокоен. Да съхраним връзките между поколенията и да издигаме авторитета на Военна академия, за развиваме и да изграждаме имиджа, който си е създала през всичките тези 106 години“, допълни ген.-майор Груди Ангелов. Той отбеляза, че от 2002 година възпитаниците на Академията са не само военнослужещи, но цивилни студенти. „През изминалата година Военна Академия е сред 5-е университета, който изпълниха на 100% държавната си поръчка и увеличи своя прием с 37 %, което е изключителен успех и признание за качеството на образование, което предлага“, каза още ген.-майор Груди Ангелов.", "date": "2018.01.31", "title": "Ген.-майор Груди Ангелов: Чрез Клуба на възпитаниците и приятелите на Военна академия „Г. С. Раковски” ще съхраним връзките между поколенията и ще издигаме авторитета на Академията"}
{"url": "http://www.focus-news.net/news/2018/01/31/2483558/ministar-neno-dimov-shte-obsadi-vazmozhnostite-za-vrazka-mezhdu-sistemite-za-izmervane-kachestvoto-na-vazduha.html", "text": "Министърът на околната среда и водите Нено Димов ще обсъди технологичните възможности за връзка между измерванията на Националната система за мониторинг на качеството на атмосферния въздух на Изпълнителна агенция по околна среда към МОСВ и гражданските мрежи за измерване, съобщиха от пресцентъра на МОСВ. В срещата ще участват кметът на София Йорданка Фандъкова, членовете на Съвета на учените към министъра на околната среда и водите  проф. д-р Христомир Брънзов, директор на Национален институт по метеорология и хидрология – БАН, и проф. дфн Александър Драйшу, декан на Физическия факултет към Софийския университет „Св. Климент Охридски“, както и Стефан Димитров, създател на платформата AIRBG.INFO.\r\nСрещата ще се проведе утре, 1 февруари, в сградата на МОСВ на бул. „Мария Луиза“ 22. След срещата към 15.00 часа ще има изявления на участниците.", "date": "2018.01.31", "title": "Министър Нено Димов ще обсъди възможностите за връзка между системите за измерване качеството на въздуха"}
{"url": "http://www.focus-news.net/news/2018/01/31/2483560/pazardzhik-velingrad-shte-bade-domakin-na-evropeyskoto-parvenstvo-po-ski-orientirane-za-mazhe-i-zheni-i-na-svetovnoto-za-mladezhi.html", "text": "Велинград събира елита в ски ориентирането през февруари, съобщи за Радио „Фокус“ – Пазарджик Бояна Кирилова от Община Велинград. Тя уточни, че Велинград ще бъде домакин на Европейското първенство по ски ориентиране за мъже и жени и на Световното за младежи. „Стартовете в различните дисциплини ще се проведат от 2 до 8 февруари в района на Юндола и Старина, а официалните церемонии по откриването, закриването и награждаването на медалистите ще бъдат във Велинград. За трети път СПА столицата на Балканите посреща спортисти от толкова висок ранг. Досега тук са били провеждани две световни първенства по ски ориентиране – през 1977 и 1986 г. Над 300 са потвърдените до момента заявки от отборите на Русия, Финландия, Швеция, Норвегия, Литва, Латвия, Естония, Швейцария, Словения и други страни“, допълни Кирилова.\r\nВаня НИКОЛОВА", "date": "2018.01.31", "title": "Пазарджик: Велинград ще бъде домакин на Европейското първенство по ски ориентиране за мъже и жени и на Световното за младежи"}
{"url": "http://www.focus-news.net/news/2018/01/31/2483561/plovdiv-v-kraya-na-mesets-fevruari-se-ochakva-sadat-da-se-proiznese-po-nakazatelnoto-delo-za-pitbulite-izpolzvani-za-zrelishtni-boeve.html", "text": "В края на месец февруари се очаква съдът в Пловдив да се произнесе по наказателното дело за питбулите, използвани за зрелищни боеве със себеподобни. Това каза за Радио „Фокус”- Пловдив Георги Божев, директор на Зооветеринарния комплекс. Делото е на финалната права. Тогава ще е ясна и съдбата на кучетата, настанени в Зооветиринарния комплекс в Пловдив, които са веществени доказателства по делото. Разследващите са установили, че от началото на 2012 г. до октомври 2016 г. в производствена сграда в Пловдив, двамата обвиняеми са отглеждали и тренирали 50 кучета от породата питбул, като животните са на различна възраст и с различен пол.\r\nПо думите на Георги Божев, в момента питбулите ограничават дейността на приюта в Пловдив и трупат големи разходи. Затова оттам с нетърпение се очаква решението на съда.\r\nЦветана ТОНЧЕВА", "date": "2018.01.31", "title": "Пловдив: В края на месец февруари се очаква съдът да се произнесе по наказателното дело за питбулите, използвани за зрелищни боеве"}
{"url": "http://www.focus-news.net/news/2018/01/31/2483562/vidin-natovaren-e-trafikat-po-glaven-pat-e-79-v-oblastta.html", "text": "Натоварен е трафикът по главен път Е-79 във Видинска област, пътуват предимно тежкотоварни автомобили в посока от и за граничен пункт „Дунав мост 2“, каза за Радио „Фокус“ – Видин дежурният служител в Областно пътно управление – Видин. Той посочи, че пътните настилки в областта са сухи, времето е ясно. Най-натоварен е трафикът в отсечката между Дунавци и Видин. В областния град повече автомобили се движат в централната градска част, по бул. „Панония“ и на входно изходните артерии на града.\r\nАнна ЛОЗАНОВА", "date": "2018.01.31", "title": "Видин: Натоварен е трафикът по главен път Е-79 в областта"}
{"url": "http://www.focus-news.net/news/2018/01/31/2483552/razgrad-po-niska-ot-srednata-za-stranata-e-zabolevaemostta-ot-ostri-respiratorni-infektsii-v-oblastta.html", "text": "147,01 на 10 000  души население е заболеваемостта от остри респираторни инфекции в Разград за изтеклата седмица, срещу 143,88 на 10 000 за предходната седмица. Това съобщи за Радио „Фокус“- Шумен д-р Рени Кирякова от Регионална здравна инспекция - Разград. Заболеваемостта остава по-ниска от средната за страната, която е 256,86, Най-засегната е групата 0-4 години - 18 заболели, следва групата 30-64 години – 11, групата 5-14 - 10, групата 15-2 - 8 заболели. Регистрирани са 9 пневмонии, които са хоспитализирани. По този показател няма промяна спрямо предходната седмица. От изпратените от Разград 7 проби за изследване в Националния център по заразни болести, все още няма резултати. \"В страната са изследвани 1139 проби, от които най-много - 247, са положителни за грип Б“, каза д-р Кирякова. \"Продължава ежедневното наблюдение на заболеваемостта в Разград, засега няма съобщения за голям брой болни от отри респираторни инфекции сред учениците\", посочи д-р Кирякова. Днес средният брой на отсъстващите по болест учащи за областта е бил 12,5%. „Въпреки, че стойностите на заболеваемостта в Разград почти доближават епидемични нива, все още няма училища с 30% и над 30% отсъстващи по болест, има учебни заведения, в които този процент е нула“, каза д-р Кирякова. Тя допълни, че за Разград грипна емидемия се обявява при достигане на заболеваемост от 152,79 на 10 000.\r\nИвелина ИВАНОВА", "date": "2018.01.31", "title": "Разград: По-ниска от средната за страната е заболеваемостта от остри респираторни инфекции в областта"}
{"url": "http://www.focus-news.net/news/2018/01/31/2483559/montana-na-82-godini-e-nay-vazrastniyat-obshtopraktikuvasht-lekar-v-oblastta.html", "text": "Най-възрастният общопрактикуващ лекар в Монтана е д-р Иванка Коцева на 82 години, съобщиха за Радио „Фокус“ – Видин от РЗОК. Д-р Коцева е общопрактикуващ лекар в село Владимирово и е наградена с почетен плакет от Община Бойчиновци. Тя работи в селото повече от 50 години. \r\nВ област Монтана работят 88 общопрактикуващи лекари, най-младият от тях е на 41 години. В областта живеят 120 000 души, като 31 000 от тях нямат здравни осигуровки. 76 са стоматолозите в Монтанска област, експертите от РЗОК отчитат, че броят им е недостатъчен за населението.", "date": "2018.01.31", "title": "Монтана: На 82 години е най-възрастният общопрактикуващ лекар в областта"}
{"url": "http://www.focus-news.net/news/2018/01/31/2483566/petar-kurumbashev-e-nominiran-za-evrodeputat-na-godinata.html", "text": "Петър Курумбашев, член на Делегацията на българските социалисти в Европейския парламент, е номиниран в две категории на ежегодните награди \"MEP Awards\". Една година след встъпването му в длъжност, българският евродепутат е отличен за работата си в категории \"Нови технологии\" и \"Транспорт\". Това съобщиха от пресофиса на евродепутата. \r\nНаградите MEP Awards, инициатива на The Parliament Magazine, се връчват ежегодно от 2005 г. насам. Категориите тази година са общо 18, като във всяка една от тях се състезават по трима души. Номинацията е в резултат на отличителен принос на дадения евродепутат в съответната сфера по отношение на законодателната, бюджетна или супервизираща роля на Европейския парламент. \r\nПрез последните месеци Курумбашев, който е член на Комисията по транспорт и туризъм в Европейския парламент (TRAN), работи активно за стимулирането на прехода на транспорния сектор към чиста енергия чрез насърчаването на електрическата мобилност и използването на горивни клетки и водород. В няколко от докладите си той поставя акцент именно върху транспортния сектор и по-специално - върху финансиране на иновациите за развитие на инфраструктурата, решенията за присъединяване и съхранение на енергия за водородни и електрически превозни средства. \r\nПетър Курумбашев, който е член и на Комисията по промишленост, изследвания и енергетика (ITRE), е номиниран и в категория \"Нови технологии\". През изминалата година българският евродепутат започна работа по ключови доклади в сферата на защитата на личните данни, онлайн търговията и киберсигурността. Припомняме, че наскоро комисията ITRE прие важни предложения на Курумбашев, касаещи стратегията за цифрова търговия, сред които са дигитализиране и опростяване на митническите процедури, използването на универсален баркод на пратките и цифровизацията на европейската промишленост чрез развитие на инфраструктурата в труднодостъпни области. \r\nПрез октомври месец комисията ITRE прие и направените от Курумбашев предложения в сферата на защитата на личните данни. Сред тях бяха възможността потребителят да избира между три нива на проследяване с „бисквитки“ (cookies), което да позволи по-лесно приемане или отказ от следене, както и да не се налага изрично съгласие за проследяването на локация чрез GPRS в случай на изчезнало дете или спешно обаждане на 112 (системата AMBER Alert Europe). \r\nБългарският евродепутат използва фразата \"Моето устройство е моята крепост\", за да илюстрира притесненията на гражданите относно тяхната конфиденциалност в интернет. \r\nВ последните месеци Курумбашев е активно ангажиран и в дебата по темата \"Киберсигурност\" и как публичният и частният сектор могат със съвместни усилия да се справят с предизвикателствата, пред които са изправени. Българският евродепутат счита, че на Европейската агенция за мрежова и информационна сигурност (ENISA) трябва да бъдат възложени по-сериозни правомощия, така че тя да се превърне в една реално и успешно действаща структура в рамките на ЕС.", "date": "2018.01.31", "title": "Петър Курумбашев е номиниран за евродепутат на годината"}
{"url": "http://www.focus-news.net/news/2018/01/31/2483564/sofiya-vazstanoveno-e-dvizhenieto-po-pat-i-1-sofiya-pernik-v-rayona-na-vladaya-v-posoka-stolitsata.html", "text": "Възстановено е движението по път I-1 София - Перник в района на Владая в посока София. Това съобщиха от пресцентъра на Агенция \"Пътна инфраструктура\".", "date": "2018.01.31", "title": "София: Възстановено е движението по път I-1 София - Перник в района на Владая в посока столицата"}
{"url": "http://www.focus-news.net/news/2018/01/31/2483568/reuters-na-britanskite-narodni-predstaviteli-shte-im-bade-predostaven-analiz-na-sdelkata-za-brekzit-sled-neynoto-okonchatelno-zavarshvane.html", "text": "Министър-председателят на Великобритания Тереза Мей заяви, че след финализирането на споразумението за Брекзит, британските народни представители ще получат анализ на готовия текст преди да гласуват за одобрение на договора, предава Reuters. \r\nПо-рано тази седмица в някои медии се появи информация, според която британската икономика ще навлезе в период на криза след излизането от Европейския съюз, но Мей определи тези данни като „избирателна интерпретация на много ранен анализ“.\r\n„Когато дойде времето парламентът да гласува окончателната сделка, ние ще направим всички възможно народните представители да имат нужния анализ на споразумението, на базата на който да го приемат или отхвърлят“.\r\nМей е направила коментара си по време на първия ден от посещението си в Китай.  : Цанко Цолов", "date": "2018.01.31", "title": "Reuters: На британските народни представители ще им бъде предоставен анализ на сделката за Брекзит след нейното окончателно завършване"}
{"url": "http://www.focus-news.net/news/2018/01/31/2483555/ria-novosti-kyurdite-zayaviha-che-turskite-voenni-sa-obstrelvali-tsentara-na-grad-afrin.html", "text": "Кюрдските сили за самоотбрана са заявили, че турските военни са извършили артилерийски обстрел срещу един от централните квартали на град Африн, вследствие на което 10 цивилни са настанени в болница, това е разкрил за РИА Новости говорител на кюрдската групировка.\r\nСъгласно неговите думи, „турската армия и контролираните от нея групи проведоха бомбардировка срещу центъра на град Африн, в кварталът Ашрафия.“ Говорителят е заявил още, че „най-малко десет цивилни граждани са ранени“. : Цанко Цолов", "date": "2018.01.31", "title": "РИА Новости: Кюрдите заявиха, че турските военни са обстрелвали центъра на град Африн"}
{"url": "http://www.focus-news.net/news/2018/01/31/2483567/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Пътните настилки по републиканските направления са предимно сухи, на места в усойните райони има мокри участъци, които превантивно се обработват с пясък и сол против заледяване заради падането на температурите през нощта. Повишена е опасността от падащи камъни по всички пътища в областта, затова водачите трябва да шофират с внимателно и със съобразена скорост. През деня не са получавани сигнали за инциденти по пътищата в региона.\r\nПоради стеснен габарит на пътя през целия зимен сезон остава в сила ограничението за движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.01.31", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/01/31/2483572/tass-sasht-nalozhiha-sanktsii-sreshtu-lidera-na-politicheskoto-krilo-na-hamas.html", "text": "САЩ наложиха санкции срещу лидера на политическото движение на ХАМАС Исмаил Хания, съобщава ТАСС, като се позовава на данни, публикувани на официалната интернет страница на министерството на финансите. \r\nВ списъка, публикуван от ведомството, са  включени също така две египетски и една палестинска организация. Като причина за санкциите е посочена борбата с тероризма. \r\nСобствеността, принадлежаща на включените в списъка хора и намираща се на територията на САЩ, ако такава съществува, подлежи на запориране.  : Цанко Цолов", "date": "2018.01.31", "title": "ТАСС: САЩ наложиха санкции срещу лидера на политическото крило на ХАМАС"}
{"url": "http://www.focus-news.net/news/2018/01/31/2483569/gd-granichna-politsiya-preminavaneto-prez-granichnite-punktove-zlatograd-kapitan-petko-voyvoda-i-makaza-se-izvarshva-normalno.html", "text": "Преминаването през граничните пунктове с Гърция „Златоград – Термес“, „Капитан Петко войвода – Орменион“ и „Маказа – Нимфея“ се осъществява нормално. Това съобщиха за Радио „Фокус“ – Смолян от пресцентъра на ГД „Гранична полиция“.\r\nНели ГЕРГЬОВСКА", "date": "2018.01.31", "title": "ГД „Гранична полиция“: Преминаването през граничните пунктове „Златоград“, „Капитан Петко войвода“ и „Маказа“ се извършва нормално"}
{"url": "http://www.focus-news.net/news/2018/01/31/2483570/veliko-tarnovo-suhi-i-normalno-prohodimi-sa-patnite-nastilki-v-oblastta.html", "text": "Добри са условията за пътуване на територията на Великотърновска област. Пътните настилки са сухи и нормално проходими, времето е  ясно, без облаци и намалена видимост. Движението към този час е интензивно. Затворен за движение остава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от  Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4  – през село Леденик. За изминалото денонощие няма регистрирани тежки инциденти или нови затворени участъци. Ограничено e движението на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище yчастък от път Царски извор – Драганово, обходният маршрут е през село Сушица. Полицейски служители следят за правилното протичане на движението в областта. Патрули на КАТ „Пътна полиция“ са разположени на входовете и изходите на Велико Търново.\r\nЛуиза ТРАНЧЕВА", "date": "2018.01.31", "title": "Велико Търново: Сухи и нормално проходими са пътните настилки в областта"}
{"url": "http://www.focus-news.net/news/2018/01/31/2483573/prof-slavcho-tomov-mu-pleven-prez-2018-godina-shte-startirame-nova-distsiplina-koeto-e-otgovor-na-interesite-i-zhelaniyata-na-studentite.html", "text": "През 2018 година МУ-Плевен за първи път ще стартира нова свободноизбираема дисциплина – Минимално инвазивна хирургия, част от която е роботизираната хирургия. Това каза в интервю за дневния блок „Добър ден“ на Радио „Фокус“ ректорът на университета проф. Славчо Томов. По думите му това е отговор на интересите и желанията на студентите, които са бъдещи специалисти в това ново и модерно направление. \"Университетът днес отбелязва със специална изложба десетата годишнина от извършването на първата роботизирана операция в България и на Балканите, период в който висшето училище е натрупало сериозен опит\", каза проф. Славчо Томов.\r\n„С тази експозиция ние отбелязваме постижения и в други области на минимално инвазивната хирургия – лапароскопската хирургия, а освен това и един нов изключително интересен метод – т.нар. хирургия без скалпел или HIFU хирургия, която беше въведена за пръв път в България през 2012 на територията на нашия град под егидата на МУ-Плевен“, уточни проф. Славчо Томов. Ректорът на МУ-Плевен коментира още, че самите пациенти вече сами търсят иновативните методи за лечение, но призна, че за част българските пациенти роботизираната хихургия все още е недостъпна.", "date": "2018.01.31", "title": "Проф. Славчо Томов, МУ-Плевен: През 2018 година ще стартираме нова дисциплина, което е отговор на интересите и желанията на студентите"}
{"url": "http://www.focus-news.net/news/2018/01/31/2483545/govoritelyat-na-ruskoto-mvnr-mariya-zaharova-moskva-schita-za-politicheska-greshka-otkaza-na-siriyskata-opozitsiya-da-uchastva-na-konferentsiyata-v-sochi.html", "text": "Говорителят на Министерството на външните работи на Русия Мария Захарова заяви, че отказът на сирийската опозиция да участва на конференцията в Сочи е политическа грешка, предава ТАСС. \r\n„Ние сме убедени, че това е политическа грешка, но въпреки техния отказа, конференцията за сирийския национален диалог в Сочи не бе помрачена“, заяви Захарова. Говорителят отбеляза още, че „безспорно, ние съжаляваме за решението на тези сирийските опозиционери, които по една или друга причина, в това число и под влиянието на външни сили, решиха в последния момент да не участват в разговорите“. По думите на Захарова, Москва се е опитала да ги разубеди, но без резултат. : Цанко Цолов", "date": "2018.01.31", "title": "Говорителят на руското МВнР Мария Захарова: Москва счита за политическа грешка отказа на сирийската опозиция да участва на конференцията в Сочи"}
{"url": "http://www.focus-news.net/news/2018/01/31/2483571/vasil-valchev-mdt-konstantin-kisimov-veliko-tarnovo-blizo-200-000-leva-sa-prihodite-ot-spektakli-na-teatara-prez-2017-g.html", "text": "Близо 200 000 лева са приходите от спектакли на театъра през 2017 г. Това каза в предаването „Царевград Търнов-славата и величието на България“ на Радио „Фокус“ директорът на Музикално-драматичния театър „Константин Кисимов“ във Велико Търново Васил Вълчев. По думите му със 160-те изиграни спектакъла и около 30 000 посетители, изминалата година е една от най-успешните за културната институция и във финансово отношение от промените през 1989 г. до този момент. „Говорейки за тези цифри и правейки сравнение с 2016 г., която беше една много трудна година за театъра, имайки предвид колапса, в който беше изпаднал той 2014 и 2015 г., многото задължения към фирми доставчици и съответно слабите показатели през 2015 г., които доведоха до това първоначалният прогнозен бюджет на театъра за 2016 г. да бъде много нисък, смятам, че завъртайки колелото, натрупвайки един репертоар от нови заглавия и възстановяването на стари, които имат още сценичен живот и които публиката все още посещава и на които се радва, театърът ни съумя да излезе от сложната ситуация. Само за сравнение, искам да кажа, че 161 000 са били приходите, т.е. близо 40 000 тази година има повече от продажба на билети“, обясни той. Директорът коментира още, че добрите финансови показатели през миналата година са били основание за повишаване заплатите на художествено-творческите и техническите кадри средно с 10%. „В края на годината от икономии на капиталови разходи Министерството на културата, на което безкрайно благодаря, отпусна една сума за закупуване на транспортни средства, от които театърът ни имаше огромна нужда“, допълни Васил Вълчев.", "date": "2018.01.31", "title": "Васил Вълчев, МДТ „Константин Кисимов“ - Велико Търновo: Близо 200 000 лева са приходите от спектакли на театъра през 2017 г."}
{"url": "http://www.focus-news.net/news/2018/01/31/2483575/pregled-na-mezhdunarodnite-novini-do-18-chasa-agentsiya-fokus.html", "text": "САЩ наложиха санкции срещу лидера на политическото движение на ХАМАС Исмаил Хания, според данни, публикувани на официалната интернет страница на министерството на финансите. \r\nВ списъка, публикуван от ведомството, са  включени също така две египетски и една палестинска организация. Като причина за санкциите е посочена борбата с тероризма. \r\nСобствеността, принадлежаща на включените в списъка хора и намираща се на територията на САЩ, ако такава съществува, подлежи на запориране. \r\n*** Турският премиер Бинали Йьлдъръм разкритикува коментара на френския държавен глава Еманюел Макрон, засягащ военната операция в Африн.\r\nПо-рано в сряда, Макрон заяви в интервю за местно издание, че ако „турската операция в Африн прерасне в нещо повече от борба срещу потенциалната терористична заплаха на турската граница и се превърне в инвазия, то ние наистина бихме имали истински проблем стова“. По време на обща пресконференция между Йълдъръм и министър-председателя на Ливан, турският премиер заяви, че „ако Франция третира този въпрос като инвазия, ще трябва да разглеждаме това, което те направиха в Сирия, по същия начин“, като не даде повече яснота около думите си. Йълдъръм обаче определи мнението на Макрон като „изкривен възглед“. Според него, Париж трябва да е наясно, че „Турция не действа с инвазия наум“. \r\nТурският премиер е направил изявлението си в отговор на репортерски въпрос. \r\n*** Министър-председателят на Великобритания Тереза Мей заяви, че след финализирането на споразумението за Брекзит, британските народни представители ще получат анализ на готовия текст преди да гласуват за одобрение на договора. \r\nПо-рано тази седмица в някои медии се появи информация, според която британската икономика ще навлезе в период на криза след излизането от Европейския съюз, но Мей определи тези данни като „избирателна интерпретация на много ранен анализ“.\r\n„Когато дойде времето парламентът да гласува окончателната сделка, ние ще направим всички възможно народните представители да имат нужния анализ на споразумението, на базата на който да го приемат или отхвърлят“.\r\nМей е направила коментара си по време на първия ден от посещението си в Китай.  \r\n*** Кюрдските сили за самоотбрана са заявили, че турските военни са извършили артилерийски обстрел срещу един от централните квартали на град Африн, вследствие на което 10 цивилни са настанени в болница, това е разкрил говорител на кюрдската групировка.\r\nСъгласно неговите думи, „турската армия и контролираните от нея групи проведоха бомбардировка срещу центъра на град Африн, в кварталът Ашрафия.“ Говорителят е заявил още, че „най-малко десет цивилни граждани са ранени“. \r\n*** Специалният представител на ООН по спора за името Матю Нимиц изрази надеждата си, че ще проведе ползотворни срещи с представителите на политическия връх в Скопие. \r\n„Имахме добри срещи в Атина. Надявам се същото да се случи и тук“, заяви американският дипломат, като отбеляза, че „с нетърпение очаквам срещите с хора от правителството и други водещи фигури“.\r\nВ четвъртък, първи февруари, Нимиц ще проведе разговори с президента Георги Иванов, премиерът Зоран Заев, министърът на външните работи Никола Димитров, както и с лидерите на ВМРО-ДМПНЕ и Демократическия съюз за интеграция съответно Християн Мицковски и Али Ахмети.\r\n*** Съюзът (ХДС/ХСС) и Германската социалдемократическа партия са постигнали споразумение за още един от въпросите в официалните преговори за нова голяма коалиция. След като по-рано бе постигната договорка по ключовия въпрос за събиране на семействата на бежанците, в сряда двете политически формации се съгласиха да поставят тавана на пенсионните вноски на 20% от индивидуалната работна заплата. В предварителното коалиционно споразумение, постигнато по-рано този месец, Съюзът (ХДС/ХСС) и ГСДП също така се договориха пенсиите да достигнат до 48% от средната работна заплата в страната до 2025 г. \r\n*** Москва е „сериозно загрижена“ по повод ситуацията в северната част на Сирия и призовава към сдържаност в региона. Това заяви в сряда говорителят на Министерството на външните работи на Руската федерация Мария Захарова.\r\n„Съгласно постъпващата информация, за десетте дни на бойни действия броят на загиналите вече е достигнал до няколкостотин души, сред които и цивилни граждани“, разкри Захарова в рамките на брифинг в Москва. \r\nРуският дипломат напомни, че Анкара уверява, че военната операция в Африн се провежда в съответствие с включеното в устава на ООН право на държавата на самозащита и има за цел единствено ликвидирането на терористични групировки. \r\nТурция започна операцията „Маслинова клонка“ в следобедните часове на 20 януари. Тя е насочена срещу кюрдските милиции в региона, а също и срещу „Ислямска държава“. Това е втората военна кампания, която Анкара провежда в съседната й държава. Първата – „Щита на Ефрат“, приключи през пролетта на 2017 г. \r\n*** В сряда съдът в Истанбул постанови освобождаването на Танер Килич, директор на турския клон на правозащитната организация „Амнести Интернешънъл“.\r\nОбщо 11 активисти, включително и Килич, бяха изправени на съд за терористични обвинения, които организацията определи като „безпочвени“. Те бяха задържани през юни 2017 г. за предполагаеми връзки с гюленистите, сочени от Анкара като организатори на опита за неуспешен преврат от лятото на 2016 г. \r\n*** Северна Корея изпитва сериозен недостиг на бензин и дизелово гориво. Това заяви руският посланик в Пхенян  Александър Мацегор, като предупреди, че подобна ситуация ще доведе до сериозни проблеми в страната, включително хуманитарни. \r\n„Съгласно квотите, установени с последната резолюция на Съвета за сигурност на ООН, в Северна Корея годишно може да се доставят около 540 хил. суров петрол по нефтопровода от Китай, и едва 60 хил. тона петролни продукти от Русия, Китай и други страни. За страна с 25 млн. души население това е една капка, повече няма накъде да се намалява“, отбеляза дипломатът. \r\nМацегор подчерта, че прекратяването на доставките на петролни продукти ще означава пълна блокада на комунистическата страна – нещо, което Пхенян ще възприеме като обявяването на война. \r\n*** В интервю за вестник Le Figaro държавният глава на Франция Еманюел Макрон заяви, че би било „истински проблем“, ако турската интервенция срещу кюрдските милиции в Сирия се превърне в открита „инвазия“.\r\n„Ако операцията прерасне в нещо повече от борба срещу потенциалната терористична заплаха на турската граница и се превърне в инвазия, то ние наистина бихме имали истински проблем с това“, предупреди Макрон в интервюто, дадено за френския ежедневник в сряда. \r\n***", "date": "2018.01.31", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/01/31/2483574/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от + 4° до + 19°. Времето над страната е ясно. Слаб до умерен вятър духа в областите Пазарджик, Разград, Търговище и Шумен. Пътните настилки са предимно сухи, на места мокри, по високите и усойни участъци частично заледени и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. \r\nОбходни маршрути: \r\n-\tза направлението София - Костенец през пътен възел „Ихтиман“ при км 34+000. \r\n-\tза направленията Ихтиман - Пловдив и Костенец - Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nОбласт Бургас: Движението по АМ „Тракия“ от км 308+187 до км 324+187 в участъка Деветак - Карнобат в Бургас се осъществява с ограничена скорост до 90 км/ч поради аварийни ремонтни дейности на асфалтовата настилка. Сигнализирано е с пътни знаци. Срок до 02.02.2018 г.\r\nАМ „Хемус“: няма ограничения.\r\nАМ „Струма“: \r\nОбласт Кюстендил: Движението по АМ „Струма“ в участъка Долна Диканя – Дупница при км 45+700 в посока София се извършва поетапно в една лента поради отстраняване на теч на вода от надлез над лявото платно. Скоростта на движение е ограничена до 90 км/ч в разстояние на 400 м. Сигнализирано е с пътни знаци. Срок до 01.02.2018 г.; \r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт Враца: Стесняване на една от лентите за движение по Обходния път на гр. Враца от км 0+000 до км 8+179 поради аварийно запълване на появили се деформации на пътната настилка със студена асфалтова смес. Срок до 01.02.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\nобласт Видин: движение в една лента по път I-1 Видин – Монтана в град Димово от км 41+250 до км 41+850 поради извършване на спешен авариен ремонт на железопътния прелез на км 41+459. Движението се регулира от правоспособни длъжностни лица на ЖПС град Враца. Срок до 01.02.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-539: Движението по път III-539 Средец – Трояново от км 0+000 до км 17+979 се извършва с повишено внимание поради аварийно запълване на появили се деформации на пътната настилка със студена смес. Сигнализирано е с пътни знаци. Срок: до 05.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 02.02.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.31", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/31/2483581/blagoevgrad-povishena-opasnost-ot-padashti-kamani-ima-v-kresnenskoto-defile-i-v-rayona-na-prohoda-predel.html", "text": "Повишена опасност от падащи камъни има в Кресненското дефиле и в района на прохода Предел. Това съобщиха за Радио „Фокус“ – Пирин от Областно пътно управление – Благоевград. Необходимо е шофьорите да карат внимателно в тези участъци, за да бъдат избегнати инциденти. Сухи и нормално проходими при зимни условия са пътищата в региона. Няма въведения ограничения за движението на леки и товарни автомобили в област Благоевград. Трафикът по автомагистрала „Струма“ и главен път Е-79 е интензивен. Натоварено е и движението по пътя от и за Банско.\r\nЛора КАЛЧЕВА", "date": "2018.01.31", "title": "Благоевград: Повишена опасност от падащи камъни има в Кресненското дефиле и в района на прохода Предел"}
{"url": "http://www.focus-news.net/news/2018/01/31/2483563/hurriyet-turskiyat-premier-razkritikuva-komentara-na-emanyuel-makron-otnosno-operatsiyata-v-afrin.html", "text": "Турският премиер Бинали Йьлдъръм разкритикува коментара на френския държавен глава Еманюел Макрон, засягащ военната операция в Африн, пише всекидневникът Hurriyet. \r\nПо-рано в сряда, Макрон заяви в интервю за местно издание, че ако „турската операция в Африн прерасне в нещо повече от борба срещу потенциалната терористична заплаха на турската граница и се превърне в инвазия, то ние наистина бихме имали истински проблем стова“. По време на обща пресконференция между Йълдъръм и министър-председателя на Ливан, турският премиер заяви, че „ако Франция третира този въпрос като инвазия, ще трябва да разглеждаме това, което те направиха в Сирия, по същия начин“, като не даде повече яснота около думите си. Йълдъръм обаче определи мнението на Макрон като „изкривен възглед“. Според него, Париж трябва да е наясно, че „Турция не действа с инвазия наум“. \r\nТурският премиер е направил изявлението си в отговор на репортерски въпрос. : Цанко Цолов", "date": "2018.01.31", "title": "Hurriyet: Турският премиер разкритикува коментара на Еманюел Макрон относно операцията в Африн"}
{"url": "http://www.focus-news.net/news/2018/01/31/2483579/gen-leytenant-andrey-botsev-klubat-na-vazpitanitsite-i-priyatelite-na-voenna-akademiya-g-s-rakovski-shte-spomogne-za-zapazvane-i-v-badeshte-na-visokoto-nivo-na-obuchenie.html", "text": "Клубът на възпитаниците и приятелите на Военна академия „Г. С. Раковски” ще спомогне за запазване и в бъдеще на високо то ниво на обучение. Това каза началникът на отбраната генерал-лейтенант Андрей Боцев по време на учредяването на Клуб на възпитаниците и приятелите на Военна академия „Г. С. Раковски”, предаде репортер на Агенция „Фокус“. „За повече от век от съществуването й през аулите и залите на Академията преминаха хиляди войни, които и в мирно време и във време на война изявиха придобитите тук обширни знания, твърда воля и неизчерпаема енергия. И днес завършилите Военната академия се доказват по безспорен начин като експерти, началници и командири в бойния строй на военните формирования във военните щабове на оперативно и стратегическо ниво в Министерството на отбраната в държавната и местна администрация. Те се ползват със заслужен авторитет и с довери както на подчинените си, така и на своите колеги, и на колегите от съюзническите армии. Те всички доказват своите компетентности и способности, получени до голяма степен при обучението си тук“, заяви ген.-лейтенант Андрей Боцев. „Ние няма да пестим възможностите си да подпомагаме ръководството, преподавателите и днешните възпитаници във усилията за устояване и в бъдеще на достойно и заслужено място на тази важна научно-образователна институция в сферата на сигурността и отбраната. Институция, от която винаги се е получавал диплома, макар и не на материален носител, но напълно истинска, закодирана като придобит нов генетичен код по патриотизъм и чувство на отговорност към отечеството“, каза още ген.-лейтенант Андрей Боцев. По думите му създаването на Клуба е една обща кауза, в която възпитаниците и приятелите на Академията ще споделят своя опит. „Той ще даде още по-голяма изява на топлото ни чувство към нашата Академия. Ще ни вдъхне увереност и вяра, че задружно всички ние, нейните възпитаници и приятели, ще спомогнем за запазване и в бъдеще на високо ниво на обучение. Иска ми се нашите общи усилия да гарантират, че тя ще продължи да бъде истински научен център, средище на българската военно-научна мисъл“, допълни началникът на отбраната.\r\nПо време на учредяването на Клуба бе прочетен поздравителен адрес от държавния глава Румен Радев, в който той заявява: „В навечерието на 106-ата годишнина от създаването на Военната академия учредяването на Алумни клуб е признание за постиженията и приноса й към научната дейност в национален и международен план. Списъкът на възпитаниците и приятелите на Военна академия е дълъг, включващ представители на различни сфери на обществения живот. Днес повече от всякога се нуждаем от модерно военно образование, което да отговаря на динамиката на средата за сигурност, научните постижения и нуждите на българските въоръжени сили.“ Президентът Радев изразява увереност, че Алумни клубът ще постигне поставените си цели и ще бъде активен фактор в сферата на сигурността и отбраната.\r\nПоздравителни адреси бяха получени и от председателя на Народното събрание Цвета Караянчева и от кмета на София Йорданка Фандъкова, които също изразяват своята съпричастност и готовност да бъдат в подкрепа на бъдещето сдружение.", "date": "2018.01.31", "title": "Ген.-лейтенант Андрей Боцев: Клубът на възпитаниците и приятелите на Военна академия „Г. С. Раковски” ще спомогне за запазване и в бъдеще на високото ниво на обучение"}
{"url": "http://www.focus-news.net/news/2018/01/31/2483576/mvr-na-balgaro-gratskata-granitsa-trafikat-e-intenziven-za-tovarni-avtomobili-na-gkpp-kulata.html", "text": "На българо-гръцката граница трафикът интензивен за товарни автомобили на ГКПП \"Кулата\". Това съобщи за Радио „Фокус“ – Пирин дежурният служител в пункта. На останалите пунктове по българо-гръцката граница движението е нормално.\r\nЛора КАЛЧЕВА", "date": "2018.01.31", "title": "МВР: На българо-гръцката граница трафикът е интензивен за товарни автомобили на ГКПП \"Кулата\""}
{"url": "http://www.focus-news.net/news/2018/01/31/2483582/predstoyashti-sabitiya-v-stranata-na-1-fevruari-agentsiya-fokus.html", "text": "*** \r\nОт 09.00 часа ще започне заседание на Народното събрание.\r\n*** \r\nОт 09.30 часа в НДК ще започне първият ден от Неформалният съвет по конкурентоспособност с участието на министрите, отговарящи за ресорите „Индустрия“. Заседанието ще бъде открито от министъра на икономиката Емил Караниколов. От 15.00 часа ще се проведе пресконференция. \r\n*** \r\nОт 11.00 часа председателят на парламента Цвета Караянчева ще присъства на церемонията по отдаване на почит на жертвите на комунистическия режим. Събитието ще се проведе пред параклиса и мемориалната стена до НДК.\r\n*** \r\nМинистърът на околната среда и водите Нено Димов ще обсъди технологичните възможности за връзка между измерванията на Националната система за мониторинг на качеството на атмосферния въздух на Изпълнителна агенция по околна среда към МОСВ и гражданските мрежи за измерване. След срещата към 15 часа ще има изявления на участниците.\r\n*** \r\nОт 09.30 часа в Sofia Event Center (бул. „Черни връх“ № 100) ще се проведе петата годишна конференция „Индустриално строителство и инвестиции 2018“, която дава началото на поредицата събития Building Innovation Forum Series 2018.\r\n*** \r\nОт 09.30 часа ще започне заседание на Пленума на Висшия съдебен съвет.\r\n*** \r\nВ Центъра по изкуства на Нов български университет ще бъде представена студентската изложба „Ръцете на професията“.\r\n*** \r\nОт 09.30 часа 9-и състав на Специализирания наказателен съд ще заседава по делото срещу Петър П., на когото е повдигнато обвинение за трафик на хора.\r\n*** \r\nОт 10.00 часа 7-и състав на Софийски градски съд ще заседава по делото срещу бившия ректор на Медицинския университет проф. Ваньо Митев.   \r\n*** \r\nОт 10.00 часа „Спаси София“ ще даде пресконференция на тема „Ще има ли в София работещ нощен градски транспорт“ в Project Lab ,на бул. Мария Луиза 58, ет. 3. От 12.00 часа пред сградата на Столичната община официално ще внесат събраните подписи за въвеждането на ефективна система за нощен градски транспорт.\r\n*** \r\nОт 10.00 часа в Американския научен център в София ще се проведе Втора интердисциплинарна конференция Mirabilia: чудесно и магическо. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Хованес М., Пламент Т. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.00 часа 13-и състав на Специализирания наказателен съд ще заседава по делото срещу Антон П., на когото е повдигнато обвинение за организиране и ръководене на организирана престъпна група.\r\n*** \r\nОт 10.30 часа председателят на СДС Божидар Лукарски, общински съветници, членове и симпатизанти на партията, ще поднесат венци и цветя на Мемориала на жертвите на комунизма в парка пред Националния дворец на културата по повод 1 февруари - Ден на признателност и почит към жертвите на комунистическия режим.\r\n*** \r\nОт 10.30 часа в зала 42 на етаж мецанин в сградата на Народното събрание на пл. „Княз Александър I“ № 1 Централната избирателна комисия ще проведе редовно заседание. По повод Световния ден на изборите ЦИК обявява ден на отворените врати и кани всички граждани, които желаят, да присъстват на заседанието.\r\n*** \r\nОт 11.00 часа в Информационния център „София - Европейска столица на спорта“ ще се състои пресконференция, на която националната състезателка по ски-бягане Антония Григорова ще даде подробности за своята подготовка и цели за започващата следващата седмица Олимпиада в ПьонгЧанг и ще говори за новите си проекти, партньори и предизвикателства през лятото.\r\n*** \r\nОт 11.00 часа в Голямата зала на Руския културно-информационен център ще се състоят тържествени мероприятия, посветени на 75-та годишнина от разгрома на немско-фашистките войски в Сталинградската битка от съветската армия. \r\n*** \r\nОт 11.00 часа представители на Жени ГЕРБ от цялата страна ще поднесат венци и цветя пред мемориала на жертвите на комунистическия режим в парка пред НДК.\r\n*** \r\nОт 11.00 часа в Мемориала на жертвите на комунизма в парка пред Националния дворец на културата представители на ПП „ Демократи за Силна България”, ПП БЗНС,  ПП „ Движение ДА, България”, ПП Зелените  и ПП ДЕОС ще почетат паметта на жертвите на комунистическия режим.\r\n*** \r\nОт 12.00 часа в конферентната зала на Аджибадем Сити Клиник водещи специалисти от различни онкологични направления ще представят актуалната картина в България на заболеваемостта от рак по повод Световния ден за борба с рака.\r\n*** \r\nОт 13.00 часа 4-ти състав на Специализирания наказателен съд ще заседава по делото срещу Бехчет А., Емил Б. и др., на които са повдигнати обвинения за образуване и ръководене на организирана престъпна група.\r\n*** \r\nОт 13.30 часа 11-и състав на Специализирания наказателен съд ще заседава по делото срещу Иван Д. и Милкана В., на които са повдигнати обвинения за организиране и ръководене на организирана престъпна група.\r\n*** \r\nОт 14.00 часа в Националния пресклуб на БТА ще се проведепресконференция на тма „Истанбулската конвенция – проблеми“, организирана от „Съюз на пенсионерите 2004”, Национална инициатива „Социална солидарност“, Национално сдружение „Гражданско общество в България“ и в- к „България без граници“.\r\n*** \r\nОт 14.00 часа 16-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за организиране и ръководене на организирана престъпна група.\r\n*** \r\nОт 14.00 часа 13-и състав на Специализирания наказателен съд ще заседава по делото срещу Пламен И., Явор А. и др., на които са повдигнати обвинения за организиране и ръководене на организирана престъпна група.\r\n*** \r\nОт 16.00 часа в подлеза на Софийския университет практикуващите Фалун Гонг в България организират информационно събитие по повод 1 февруари - Ден за почит към жертвите на комунизма в България.\r\n*** \r\nОт 16.30 часа в конферентна зала ”А” в сградата на БТПП ще се проведе среща на Евроклуба към Българската търговско-промишлена палата с цел обсъждане на темата „Бъдещето на Западните Балкани в ЕС: Ползите за бизнеса“ като основен приоритет в рамките на Българското\r\nпредседателството на Съвета на Европейския съюз.\r\n*** \r\nОт 18.00 часа в Лекционната зала на Енорийския център при храм „Св. св. Кирил и Методий”, ет. 1, ул. \"Г. Вашингтон\" № 47, ще се състои открита беседа на тема „Защо папа Франциск I „редактира” молитвата „Отче наш”.\r\n*** \r\nОт 18.00 часа в Столичната библиотека на пл. „Славейков“ 4 ще се състои пиано-лекция под надслов „Ранд импровизации” по повод 113 години от рождението на американската писателка и философ Айн Ранд.\r\n*** \r\nОт 18.30 часа в Народно читалище „Младост 1971” ще се проведе обществената дискусия за обсъждане на подробен устройствен план на територията на нов парк „Изток” – район „Младост” в границите на зоната за градски паркове и градини.\r\n*** \r\nОт 18.30 часа в зала „Преслав“ на хотел „Хемус“ ще се състои открита презентация на тема\r\n„Крипто трейдинг: портфолио мениджмънт“,  организирана от Blockchain Hub Bulgaria.\r\n***\r\nОт 10.00 часа в местността „Св. Трифон“ ще се проведат традиционни пехливански борби по случай деня на винарите и лозарите – Трифоновден. С това ще бъдат закрити 26-тите Празници на виното в Асеновград.\r\n*** \r\nОт 11.00 часа в зала „23 септември“ на площад „Македония“ заместник-министърът на земеделието, храните и горите  д-р Цветан Димитров ще даде официален старт на  информационна кампания на МЗХГ за земеделски стопани.\r\n*** \r\nОт 16.30 часа общинският съветник от ГЕРБ Антон Берданков ще има приемен ден в централата на партията на ул. „Конт Андрованти“ 5.\r\n*** \r\nОт 18.00 часа в БХГ „Петко Задгорски“ ще бъде открита изложба с репродукции на оригинални картини от известни руски художници.\r\n*** \r\nОт 18.30 часа на ледената пързалка в града ще се проведе Леден празник. \r\n*** \r\nОт 15.00 часа Административният съд във Варна ще заседава по делото по жалба на Стоян Пасев – областен управител на Варна срещу решение на общински съвет Суворово, относно провеждането на местен референдум с въпрос: „Подкрепяте ли местните власти да не допуснат изграждането на депо за неопасни отпадъци, генерирани от дейността на „Девен“ АД и рекултивация на ПИ 006167 по КАС на земеделските земи в землището на с. Чернево“.\r\n*** \r\nОт 10.30 часа Областната администрация във Велико Търново ще отбележи 19-години от създаването си като във фоайето пред зала 314 се съберат всички областни управители, заемали тази длъжност от 1999 г. до днес.\r\n*** \r\nОт 11.00 часа във фоайето на Регионална народна библиотека „П. Р. Славейков“ ще бъде открита документална изложба за живота и дейността на Нестор Марков – възрожденец, просветен деец и общественик.\r\n*** \r\nОт 11.00 часа ще се проведе брифинг в Малкия салон на „ДКЦ 1 - В. Търново”. Темата е: „Представяне на нова медицинска апаратура за образна диагностика - възможности и условия за ползване”. \r\n*** \r\nОт 12.30 часа в ПГ по туризъм „Д-р Васил Берон“ ще се проведе интердисциплинарен урок на тема „Комунизмът през обектива на времето“.\r\n*** \r\nОт 15.00 часа в Регионалния пресклуб на БТА епархийските избиратели, участвали в избора за Видински  митрополит ще дадат пресконференция.\r\n*** \r\nНа 1 февруари Православната Църква чества паметта на св. мъченик Трифон. По този повод във Враца, в катедралния храм “Св. Апостоли”, от 9 ч. ще бъде отслужена тържествена света литургия, водена от Врачанския митрополит Григорий. След края ѝ ще бъде направен водосвет, а след него при лозницата в двора на храма владиката ще прочете специална молитва за благославяне на лозята и овощните дървета, и ще направи порязване на лозата.\r\n*** \r\nОт 17.00 часа в Конферентната зала на Общинския съвет ще се проведе Публичен отчет за 2017 г.\r\n*** \r\nОт 17.30 часа в Регионална библиотека „Христо Ботев“ ще се проведе „Нощ на книгите за Хари Потър“.\r\n*** \r\nОт 18.30 часа в Ритуалната зала ще се проведе „Музика и вино“ - концерт на Симфониета Враца с диригент Христо Павлов и солисти Хари Ешкенази (цигулка) и Евелина Парлапанова (сопран).\r\n*** \r\nОт 14.00 часа в Регионална библиотека „Дора Габе“ ще се проведе „Нощ на книгите за Хари Потър“.\r\n*** \r\nОт 11.00 часа в заседателната зала на община Карлово (3 етаж) ще бъде подписано Споразумение за приятелство на община Карлово с община Зехайм-Югенхайм, Федерална Република Германия.\r\n*** \r\nОт 12.00 часа в Художествена галерия „Владимир Димитров – Майстора”  по повод 136 години от рождението на художника ще бъде връчена Националната награда за живопис, носеща името му. В 13.30 часа участниците в честването ще посетят къща музей „Владимир Димитров – Майстора” в с. Шишковци.\r\n*** \r\nОт 14.00 часа на пл. „К. Величков“ земеделските стопани организират протест срещу неуредиците с еднодневните трудови договори, които спъват работата на земеделците.\r\n***\r\nОт 09.30 часа в зала 10 на Окръжния съд ще се проведе заседание по делото срещу Таньо Т., обвинен в умишлено убийство. \r\n***\r\nОт 11.00 часа в зала 1 на Апелативния съд ще се проведе заседание по дело, образувано по протест на Окръжна прокуратура – Пазарджик срещу присъда, с която подсъдимия Николай Я. е признат за невиновен в това, че е е запалил три жилищни сгради на значителна стойност.\r\n*** \r\nОт 11.00 часа в учебната база на Катедрата по лозарство към Аграрен университет – Пловдив ще се състои ритуалът по зарязване на лозята.\r\n***\r\nОт 11.30 часа на ул. „Криволак“ кметът на Пловдив инж. Иван Тотев ще даде старт на строително-ремонтните дейности на улица \"Отец Паисий\". \r\n***\r\nОт 12.30 часа в Регионалния етнографски музей ще се открие изложбата „От Дионис до Трифон Зарезан“, посветена на лозята, виното и веселието.\r\n***\r\nОт 13.30 часа в зала 10 на Районния съд ще се проведе заседание по делото срещу Александър Т., обвинен че при управление на  лек автомобил по непредпазливост е причинил  средна телесна повреда на жена. \r\n***\r\nОт 18.00 часа във фоайето на Областната администрация ще се състои официалното откриване на нова Камерна зала. \r\n*** \r\nОт 10.00 часа с празнична литургия и водосвет в селото ще започне празнична програма за отбелязване на  Трифон Зарезан. След това членовете на единствената у нас Винена партия символично ще зарежат лозята. По обяд на площада на селото ученици от СУ „Св. Св. Кирил и Методий“ Симитли и Крупник  ще сътворят празнична програма, посветена на големия ден на виното.\r\n*** \r\nОт 18.00 часа в зала „Петър Стайков“ ще бъдат представени изложба живопис и две поетични книги „Измислен свят“ и „Палитра“ на Татяна Димитрова.\r\n*** \r\nОт 10.00 часа в центъра на населеното място ще започне Празника на селото. От 11.00 часа ще се състои ритуалното зарязване на „Малковерейските лозя“ с празничен водосвет. От 13.00 часа ще започне конкурсът-дегустация  „Най- добро младо домашно вино“. От 15.00 часа ще бъде избран цар Трифон 2018. От 17.00 часа с празнично хоро ще бъде закрито тържеството.\r\n*** \r\nОт 18.00 часа Художествената галерия ще бъде  открита изложба съвременна българска графика със заглавие „Идеи и размисли“, която включва 40 творби от 15 автори.\r\n*** \r\nОт 13.30 часа в малката зала на Областния администрация Хасково областният управител Станислав Дечев и председателят на УС на фондация „Искам бебе“ Мария Янева ще дадат съвместна пресконференция по повод стартиране на процедурата за кандидатстване на двойки с репродуктивни проблеми за финансиране от Фондацията. От 12.00 часа във фоайето на третия етаж, ще бъдат показани златните съкровища открити край селата  Хотница и Къпиново.", "date": "2018.01.31", "title": "Предстоящи събития в страната на 1 февруари  (Агенция „Фокус“)"}
{"url": "http://www.focus-news.net/news/2018/01/31/2483577/prokuraturata-povdigna-obvineniya-na-chetirima-dushi-za-otvlichaneto-na-adrian-zlatkov.html", "text": "Софийска градска прокуратура повдигна обвинения нa четирима души за отвличането на Адриан Златков. Това съобщиха от пресцентъра на Прокуратурата. На 30 август 2017 г. е образувано досъдебно производство (ДП) по повод извършено тежко умишлено престъпление - отвличане на Адриан Златков. Разследването се провежда от СДВР под наблюдението на Софийска градска прокуратура. \r\nДнес, 31 януари 2018 г., след проведени интензивни действия по разследването, в качеството на обвиняеми са привлечени Здравка Стефанова /35 г./, Ивайло Борисов /34г./, Мартин Марков / 43г./и Георги Джамбазов /37г./ \r\nНа четиримата са повдигнати обвинения, за това, че в съучастие като помагачи са извършили престъпление по чл. 142 ал.2 ,т.1 и 2 вр. ал.1 вр. чл. 20 ал.4 от НК. \r\nЛицата са задържани по реда на чл. 64 от НПК за срок до 72 часа с постановление на наблюдаващите прокурори. \r\nВ рамките на утрешния ден СГП ще внесе в Софийски градски съд /СГС/ искане за налагане спрямо обвиняемите на най-тежката мярка за неотклонение „задържане под стража“. \r\nПроцесуално-следствените действия продължават с разпити на свидетели, претърсвания, изземвания и други. \r\nС оглед етапа на досъдебното производството и събраните до момента доказателства кръгът на обвиняемите лица не се изчерпва само с изброените по-горе. \r\nЗначителна част от доказателствения материал е събран с активното сътрудничество на органите на МВР на Р Сърбия, както на сръбската прокуратура. \r\nКъм настоящия момент интересите на разследването не позволяват разкриването на каквато и да е допълнителна информация, извън тази в настоящето прессъобщение. \r\nПри събиране на нови доказателства, обосноваващи евентуални действия, насочени към реализиране на наказателна отговорност и по отношение на други лица, след разрешение от екипа наблюдаващи прокурори, ПРБ и МВР ще предоставят допълнителна информация чрез пресслужбите си.", "date": "2018.01.31", "title": "Прокуратурата повдигна обвинения нa четирима души за отвличането на Адриан Златков"}
{"url": "http://www.focus-news.net/news/2018/01/31/2483584/washington-examiner-stivan-mnuchin-prizova-kongresa-da-vdigne-tavana-na-amerikanskiya-dalg.html", "text": "Финансовият министър на САЩ Стивън Мнучин призова Конгреса да вдигне тавана на американския дълг колкото се може по-скоро, пише вестник Washington Examiner. Министърът е направил искането си в официално писмо до председателя на Камарата на представителите Пол Раян. Мнучин разкри, че предприема допълнителни стъпки, целящи да избегнат момента, в който разходите на правителство ще достигнат заложения лимит от 20,5 трилиона долара. Правителството се намира близко до достигане на лимита от декември насам, като Мнучин бе принуден да преразпредели някои средства за да подсигури продължаване на нормалната работа на страната без да е нужно увеличаване на дълга. \r\nМнучин не е първият, който иска вдигане на лимита на държавния дълг, припомня вестникът. Това са правели няколко души, заемащи поста преди него, независима дали са от Републиканската или Демократическата партия. \r\nВ писмото на финансовия министър се казва: „Почтително призовавам Конгреса да защити цялостния кредит на САЩ като предприеме действия да увеличи максималното ограничения на държавния дълг възможно най-скоро“.: Цанко Цолов", "date": "2018.01.31", "title": "Washington Examiner: Стивън Мнучин призова Конгреса да вдигне тавана на американския дълг"}
{"url": "http://www.focus-news.net/news/2018/01/31/2483585/mvr-41-godishen-varnenets-e-zadarzhan-pri-opit-da-izvarshi-telefonna-izmama.html", "text": "41-годишен варненец е задържан при опит да извърши телефонна измама, съобщиха от пресцентъра на МВР. Вчера, при опит да извърши поредна измама, криминалисти на ОДМВР-Хасково задържали 41-годишен мъж от Варна. Малко преди това той позвънил на домашния телефон на възрастна жена, представил се за полицейски служител и действайки по сценария за „полицейска операция и съдействие за задържане на измамници“, започнал да увещава жертвата си да съдейства на органите на реда за залавянето на престъпници. За целта тя трябвало временно да им предадe наличните си пари и накити, които обещал, че веднага след операцията ще й бъдат върнати. В разговора жената признала, че има 6800 лева, но усещайки колебание в гласа й, непознатият мъж продължил сценария с подробности около „заподозрения престъпник“  - изключително опасен, който можел да я открие и да я нападне. Последвало и разпореждането парите да бъдат хвърлени през терасата на жилището.  \r\nСлед като се окопитила, жената, която наскоро прочела разлепената на кооперацията листовка за видовете измами, осъзнала че е попаднала в подобна схема. Затова напъхала в плика вместо пари – торби, хвърлила ги през терасата, като междувременно сигнализирала в полицейското управление.   \r\nПоследвали светкавични полицейски действия, в които се включили няколко екипа. Така в резултат на бързата реакция, в момент на вземането на „плячката“, криминалистите  задържали 41-годишния варненец. Били предприети действия и по издирването на негов помагач, който днес сам се е предал в полицията. Двамата са направили самопризнания. По първоначални данни те са извършили и друга измама за 7000 лв. в Хасково. Съвместно с криминалисти на Стара Загора се изяснява и съпричастността на задържаните към други две аналогични престъпления на територията на Стара Загора.   \r\nРаботата по разкриването на цялостната престъпна дейност на двамата варненци продължава под наблюдението на прокуратурата.", "date": "2018.01.31", "title": "МВР: 41-годишен варненец е задържан при опит да извърши телефонна измама"}
{"url": "http://www.focus-news.net/news/2018/01/31/2483583/vasil-valchev-mdt-konstantin-kisimov-veliko-tarnovo-natrupvane-na-po-golyam-teatralen-repertoar-i-uvelichenie-na-prihodite-sa-osnovnite-tseli-na-kulturnata-institutsiya-za-2018-g.html", "text": "Натрупване на още по-сериозен репертоар, както класически, така и от камерни заглавия, увеличение и разработване на нови сцени на театъра, както и увеличение приходите от спектакли са основните цели за настоящата 2018 година. Това каза в предаването „Царевград Търнов-славата и величието на България“ на Радио „Фокус“ директорът на Музикално-драматичния театър „Константин Кисимов“ във Велико Търново Васил Вълчев. По думите на директора великотърновският театър е един от най-пътуващите в страната, като представяне на заглавия и извън старата столица ще продължи и през тази година. „Ще имаме участие, както миналата година имахме, във Фестивала на оперни театри „Сцена на вековете“. Миналата година се представихме с „Цигански барон“, тази година все още обсъждаме заглавие, което бихме могли да качим на Царевец. В момента в драмата вървят репетиции и в началото на месец февруари ще излезе „Духът на поета“ на Стефан Цанев. Имаме и детска постановка „Пипи Дългото чорапче“, мина и премиерата на възстановената оперета „Графиня Марица“ на Калман. От 12 февруари започваме репетиции на едно ново класическо оперетно заглавие – „Баядерка“, също на Калман, което ще излезе в началото на април месец“, обясни той. Васил Вълчев уточни, че музикално-драматичният театър успешно привлича и аудиторията от най-малките посетители с разнообразни детски заглавия.", "date": "2018.01.31", "title": "Васил Вълчев, МДТ „Константин Кисимов“ - Велико Търново: Натрупване на по-голям театрален репертоар и увеличение на приходите са основните цели на културната институция за 2018 г."}
{"url": "http://www.focus-news.net/news/2018/01/31/2483586/veliko-tarnovo-vremenno-dvizhenieto-po-pat-i-5-veliko-tarnovo-samovodene-se-osashtestvyava-v-edna-lenta-poradi-avariral-tovaren-kamion.html", "text": "Временно движението по път I-5 Велико Търново - Самоводене се осъществява в една лента поради аварирал товарен камион. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.01.31", "title": "Велико Търново: Временно движението по път I-5 Велико Търново - Самоводене се осъществява в една лента поради аварирал товарен камион"}
{"url": "http://www.focus-news.net/news/2018/01/31/2483590/tass-irak-zayavi-che-e-priklyuchil-protsesa-po-unishtozhavaneto-na-vsichki-svoi-himicheski-orazhiya.html", "text": "Властите в Ирак заявиха, че процесът по унищожаването на всички химически оръжия на страната е приключил, предава ТАСС, като се позовава на информация от местни медии. Според думите на министъра на образованието и  научните изследвания Абдел Разак ал-Иса, „ние заявяваме пред света, че Иран вече е държава без заплашващо човешкия живот химическо оръжие, след като нашето министерство“ приключи процеса по тяхното унищожаване. Министърът подчерта, че с упешно завършия процес, „Ирак изпълни своите международни ангажименти\", що се отнася до химическите оръжия. : Цанко Цолов", "date": "2018.01.31", "title": "ТАСС: Ирак заяви, че е приключил процеса по унищожаването на всички свои химически оръжия"}
{"url": "http://www.focus-news.net/news/2018/01/31/2483591/sofiya-katastrofa-mezhdu-tri-avtomobila-e-stanala-na-bul-tsarigradsko-shose-v-posoka-pl-orlov-most-zadrastvaneto-zapochva-ot-okrazhna-bolnitsa.html", "text": "Катастрофа между три автомобила е станала в средната на бул. \"Цариградско шосе\" край БТА в посока пл. \"Орлов мост\", съобщи читател на Агенция \"Фокус\". Заради пътния инцидент в района са се образували колони от автомобили и в трите платна за движение. Задръстването започва още от района на Окръжна болница.", "date": "2018.01.31", "title": "София: Катастрофа между три автомобила е станала на бул. \"Цариградско шосе\" в посока пл. \"Орлов мост\", задръстването започва от Окръжна болница"}
{"url": "http://www.focus-news.net/news/2018/01/31/2483589/api-do-30-april-se-spira-dvizhenieto-po-patnata-vrazka-sofiya-kostenets-na-p-v-muhovo-pri-46-ti-km-na-am-trakiya.html", "text": "До 30-ти април се спира движението по пътната връзка София - Костенец на пътен възел „Мухово“ при 46-ти км на автомагистрала „Тракия“ поради ремонтни дейности, съобщиха от пресцентъра на Агенция \"Пътна инфраструктура\". Поради строителните работи се затварят връзките в посока София - Костенец, Ихтиман - Пловдив и Костенец - Пловдив.\r\nШофьорите ще преминават по следните обходни маршрути:\r\n-\tв посока София - Костенец обходът е през пътен възел „Ихтиман“ при 34-ти км на АМ „Тракия“;\r\n-\tв посока Ихтиман - Пловдив обходът е през пътен възел „Церово“ при 69-ти км на АМ „Тракия“;\r\n-\tв посока Костенец - Пловдив обходът е през пътен възел „Церово“ при 69-ти км на АМ „Тракия“.\r\nНеобходимо е шофьорите да карат внимателно и със съобразена скорост, спазвайки пътната сигнализация и указанията на „Пътна полиция“. \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.01.31", "title": "АПИ: До 30 април се спира движението по пътната връзка София - Костенец на п. в. „Мухово“ при 46-ти км на АМ „Тракия“"}
{"url": "http://www.focus-news.net/news/2018/01/31/2483588/prof-milko-palangurski-istorik-stefan-stambolov-e-sred-lichnostite-olitsetvoryavashti-promyanata-na-balgariya.html", "text": "Стефан Стамболов е сред личностите, които олицетворяват промяната на България. Това коментира в предаването „Царевград Търнов – славата и величието на България“ на Радио „Фокус“ историкът проф. Милко Палангурски по повод 164-тата годишнина от рождението на бележития български държавник. Проф. Палангурски подчерта, че именно Стамболов и съмишлениците му поставят темелите на цивилизационния избор на България.\r\n„До 1878 година няма държавност, има само намерение да се изгради самостоятелна, самоуправляваща се, саморазвиваща се и добра държавност. След 1879 година тези хора поставят такива основи, такива темели на сградата на българската държавност, че до ден днешен ние имаме един единствен цивилизационен избор. Това е модерното европейско общество с права и свободи на гражданите, с права и свободи на собственост, на пътуване, на личен просперитет, на образование“, коментира още историкът. \r\nПроф. Палангурски допълни, че в управлението на Стефан Стамболов има моменти, когато не се спазват принципно всички права и свободи, особено когато държавата е атакувана от външни сили. Той обаче подчерта, че при управлението Стамболов няма нито един политически противник, убит без съд и присъда.", "date": "2018.01.31", "title": "Проф. Милко Палангурски, историк: Стефан Стамболов е сред личностите, олицетворяващи промяната на България"}
{"url": "http://www.focus-news.net/news/2018/01/31/2483593/sport-elena-ostapenko-prodalzhava-kam-sledvashtata-faza-na-turnira-v-sankt-peterburg.html", "text": "Елена Остапенко победи руската тенисистка Вера Звонарева с 2:0 сета и се класира за четвъртфиналите на турнира в Санкт Петербург. Заемащата шесто място в световната ранглиста и второ в схемата на турнира се наложи над играещата с „Уалд кард“ рускиня с 7:6, 6:3, като следващата ѝ противничка ще бъде победителката от срещата между  Петра Квитова и Ирина Бегу.", "date": "2018.01.31", "title": "Спорт: Елена Остапенко продължава към следващата фаза на турнира в Санкт Петербург"}
{"url": "http://www.focus-news.net/news/2018/01/31/2483580/veliko-tarnovo-normalno-se-osashtestvyava-preminavaneto-prez-gkpp-svishtov.html", "text": "Нормално се осъществява преминаването през ГКПП – Свищов. Това каза за Радио „Фокус“ – Велико Търново дежурният служител на българо-румънската граница. Към момента няма образували се колони от товарни автомобили. Фериботът изпълнява курсовете си на време.", "date": "2018.01.31", "title": "Велико Търново: Нормално се осъществява преминаването през ГКПП – Свищов"}
{"url": "http://www.focus-news.net/news/2018/01/31/2483592/gabrovo-ogranicheno-e-dvizhenieto-na-avtomobili-nad-10-tona-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено е движението на автомобили над 10 тона в участък от път III-3011 село Крамолин – Велико Търново. Забраната е въведена за отсечката от км 22+129 до км 28+380, а причината е влошено технико-експлоатационно състояние на мостово съоръжение при км 26+444. Срокът за приключване на ремонтните дейности е 30 юни 2018. Това съобщиха за Радио „Фокус” – Велико Търново от Областно пътно управление - Габрово. Условията за пътуване в региона са добри. Настилките са сухи, времето е предимно ясно, без мъгли и ограничена видимост. На III-403 с. Кормянско-с. Малък Вършец при км 10+080 има стеснен участък при мост над р. Крапец. Районът е сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. Отворен е и проходът Шипка, но там все още е в сила забраната за товарни автомобили над 12 тона.\r\nЛуиза ТРАНЧЕВА", "date": "2018.01.31", "title": "Габрово: Ограничено е движението на автомобили над 10 тона в участък от пътя между село Крамолин и Велико Търново"}
{"url": "http://www.focus-news.net/news/2018/01/31/2483578/blagoevgrad-okolo-50-sluzhiteli-ot-sadebnata-ohrana-v-grada-protestiraha-s-iskane-za-20-uvelichenie-na-zaplatite-obzor.html", "text": "Около 50 служители на съдебната охрана в Благоевград участваха в протест на открито с искане за 20% увеличение на заплатите. Те излязоха по време на обедната си почивка и застанаха пред Съдебната палата. Служителите на съдебната охрана бяха подкрепени и от полицейски служители, като в ръцете си държаха плакати гласящи: „Кой и защо раздели сектор „Сигурност“, „Сектор сигурност за едни майка, за други мащеха“ и др. Служителите от съдебната охрана държаха балони в ръцете си, които символизират обещанията на политиците. Гаврил Митушев, председател на синдикалната организация към Окръжен съд - Благоевград, коментира, че трудът в сектор „Сигурност“ не бива да се дели. Той уточни, че исканото увеличение на заплатите е необходимо, тъй като те не са повишавани от години. Според него не може средната работна заплата да бъде 510 лв., а заплатата на новоназначен служител в съдебната охрана да започва от 540 лв. Веселин Петров, служител в Главна дирекция „Охрана“, коментира, че в сектор „Сигурност“ някой разделя служителите. Той добави, че все още има съществена разлика в заплатите при тях и полицейските служители. По думите му на местно ниво няма проблем с щата, но това не значи, че хората стигат.\r\nЛора КАЛЧЕВА", "date": "2018.01.31", "title": "Благоевград: Около 50 служители от съдебната охрана в града протестираха с искане за 20% увеличение на заплатите (ОБЗОР)"}
{"url": "http://www.focus-news.net/news/2018/01/31/2483595/neformalno-zasedanie-na-saveta-po-konkurentosposobnost-shte-se-provede-v-sofiya-na-1-fevruari.html", "text": "В четвъртък 1 февруари в София ще се проведе неформално заседание на Съвета по конкурентоспособност, съобщиха от Представителството на Европейската комисия в България. На него министрите на икономиката на всички 28 държави членки и на някои асоциирани държави, представители на Комитета на регионите, Европейския икономически и социален комитет и Европейската комисия в лицето на еврокомисаря по въпросите на вътрешния пазар, промишлеността, предприемачеството и МСП Елжбета Бенковска ще дискутират бъдещето на Европейската индустриална политика. В частност, участниците ще обсъждат кои са ключовите фактори, които ще оказват влияние върху индустрията на европейско и световно ниво до 2030 и какви мерки могат да се предприемат, за да се осигури конкурентоспособността на европейската промишленост в променящия се глобален контекст. \r\nОще през февруари 2017 Европейската комисия излезе със своя Стратегия за индустриалната политика на ЕС, която представя позицията на Комисията по въпроса и дава предложения за посоката, в която европейската индустрия да върви през следващите години. Стратегията се концентрира върху иновациите, цифровизацията и декарбонизацията, което ще позволи на европейската промишленост да съхрани или придобие водеща позиция в световен мащаб в тези сфери.\r\nЕвропейската промишленост е силна и запазва водеща позиция в много сектори на световните пазари. Тя формира две трети от износа на ЕС и осигурява работни места за 32 милиона души, като 1,5 милиона от тези работни места са създадени от 2013 г. насам. За да може Съюзът да запази и увеличи своето конкурентно предимство, е необходимо обаче полагането на значителни усилия за модернизация. Ето защо промишлеността е в центъра на политическите приоритети на Комисията „Юнкер“. Всички политики на Комисията са насочени към даването на възможност на промишлеността да създава работни места и да повишава конкурентоспособността на Европа, към стимулирането на инвестициите и иновациите в областта на чистите и цифровите технологии и към защита на европейските региони и работници, най-силно засегнати от индустриалните промени.\r\nОсновните нови елементи на стратегията за индустриалната политика на ЕС включваха:\r\n1. Цялостен пакет за укрепване на киберсигурността на нашата промишленост. Той включи и създаването на Европейски център за научни изследвания и експертни познания в областта на киберсигурността с цел подпомагане на развитието на технологичния и промишления капацитет в тази област, както и на обща за ЕС система за сертифициране на продукти и услуги, призната във всички държави членки (приет на 13 септември 2017 г.).\r\n2. Предложение за Регламент относно свободното движение на нелични данни, който позволява подобни данни да се движат свободно през границите и способства за модернизирането на промишлеността и създаването на истинско общо европейско пространство от данни (прието на 13 септември 2017 г., разгледано от Съвета през декември. Очаква се преговорите между Европейския парламент и Съвета да започнат, и да се стигне до решение през юни 2018).\r\n3. Нова поредица от мерки за кръговата икономика, включително стратегия относно пластмасите и мерки за подобряване на производството на възобновяеми биологични ресурси и тяхното превръщане в продукти на биологична основа и биоенергия (Новата стратегия за пластмасите беше приета през януари 2018).\r\n4. Набор от инициативи за модернизиране на уредбата относно интелектуалната собственост, включително доклад за функционирането на Директивата относно упражняването на права върху интелектуалната собственост и съобщение относно балансирана, ясна и предвидима европейска рамка за лицензите за патентите от съществено значение за стандартите (29 ноември 2017 г.).\r\n5. Инициатива за подобряване на функционирането на обществените поръчки в ЕС, включително доброволен механизъм за осигуряване на яснота и насоки на органите, които планират големи инфраструктурни проекти (03 октомври 2017 г.).\r\n6. Разширяване на новата програма за придобиване на умения в ключови промишлени сектори като строителството, стоманодобивната промишленост, хартиената промишленост, зелените технологии и енергията от възобновяеми източници, производството и морското корабоплаване (декември 2017 г.).\r\n7. Стратегия за устойчиво финансиране с цел подобрено насочване на частните капиталови потоци към по-устойчиви инвестиции (началото на 2018 г.).\r\n8. Инициативи за балансирана и прогресивна търговска политика и европейска рамка за скрининг на чуждестранните преки инвестиции, които биха могли да представляват заплаха за сигурността или обществения ред (приети на 13 септември 2017 г.).\r\n9. Преразгледан списък на суровините от изключителна важност, като Комисията ще продължи да помага за гарантирането на сигурни, устойчиви и достъпни доставки за промишлеността на ЕС (приет на 13 септември 2017 г.).\r\n10. Нови предложения за екологична, конкурентоспособна и свързана мобилност, включително по-строги стандарти за емисиите на CO2 от леките и лекотоварните автомобили, план за действие за инфраструктура за алтернативни горива, подпомагащ разгръщането на инфраструктура за зареждане, както и действия за насърчаване на автономното шофиране (08 ноември 2017 г.).\r\nКакво ще се случва оттук нататък? Комисията вярва, че реализирането на тази цялостна стратегия е споделена отговорност. Нейният успех зависи от усилията и сътрудничеството на институциите на ЕС, държавите членки, регионите и най-вече от активната роля на самата промишленост.\r\nНеформалната среща в четвъртък ще предостави възможността много от заинтересованите страни да се срещнат и да обсъдят ключови въпроси. Това би довело до задълбочаване на диалога и ще бъде съществена стъпка напред в изготвянето на конкретен план за бъдещето на европейската икономика, базиран на сътрудничество и споделен опит и отговорност. Това ще е една възможност за ЕК да получи обратна връзка за проектите и инициативите, които вече са в сила и предложения за начините, по които да се подобри тяхното прилагане на всички нива.", "date": "2018.01.31", "title": "Неформално заседание на Съвета по конкурентоспособност ще се проведе в София на 1 февруари"}
{"url": "http://www.focus-news.net/news/2018/01/31/2483594/sofiya-vavedena-e-vremenna-organizatsiya-na-dvizhenieto-vav-vrazka-sas-sabitie-s-balgarskoto-predsedatelstvo.html", "text": "Въведена е временна организация на движението във връзка със събитие с Българското председателство, съобщиха от пресцентъра на Столична община. До приключване на събитието на 2 февруари се забранява престоят и паркирането на пътни превозни средства, с изключение на автомобилите, превозващи участниците в мероприятията, както следва: \r\n- на ул.“Доспат“ между бул.“Витоша“ и ул.“Баба Неделя“; \r\n- на ул.“Баба Неделя“; \r\n- на ул.“Д-р Хр.Стамболски“. \r\nПо преценка на \"Пътна полиция\" от 7.00 часа до приключване на мероприятието на 1 февруари и от 7.00 часа до приключване на мероприятието на 2 февруари се забранява влизането на пътни превозни средства, с изключение на автомобилите, обслужващи събитието, съответно: \r\n- По ул.“Доспат“ между бул.“Витоша“ и ул.“Баба Неделя“; \r\n- по ул.“Баба Неделя“; \r\n- по ул.“Д-р Хр. Стамболски“. \r\n- СДВР осигурява охрана на мероприятието и постове за контрол.", "date": "2018.01.31", "title": "София: Въведена е временна организация на движението във връзка със събитие с Българското председателство"}
{"url": "http://www.focus-news.net/news/2018/01/31/2483596/ibna-balgarskata-bezrabotitsa-e-bila-pod-srednoto-za-evropeyskiya-sayuz-nivo-prez-dekemvri-pokazvat-danni-na-evrostat.html", "text": "Безработицата в България през декември 2017 г. е била 6,1% процента, в сравнение с 6,7% през декември 2016 г. Това показва проведено от „Евростат“ проучване, предава Independent Balkan News Agency. Средният процент за Европейския съюз е 7,3% за същия период. През декември 2016 г. около 217 хил. души в страната са били безработни, като през същия период миналата година, цифрата е паднала до около 290 хил. души. Освен това, по данни на проучването, безработицата сред младежите в страната, която се равнява на 12,3%, също е под средното за Европейския съюз ниво, което е 16,1%. \r\nОт страните в Съюза, най-висока е заетостта в Чешката република, Малта и Германия, където съответно само 2,3%, 3,6% и 3,6% от населението е без работа. Най-много безработни има в Гърция и Испания. : Цанко Цолов", "date": "2018.01.31", "title": "IBNA: Българската безработица е била под средното за Европейския съюз ниво през декември, показват данни на „Евростат“"}
{"url": "http://www.focus-news.net/news/2018/01/31/2483600/montana-obvinyaem-za-ubiystvo-v-s-kriva-bara-e-predaden-na-sad.html", "text": "Окръжна прокуратура – Монтана е внесла за разглеждане в съда обвинителен акт срещу А. Димитров за извършени от него престъпления по чл. 115 и по чл. 339 от Наказателния кодекс – убийство и незаконно притежание на оръжие. Това съобщиха от пресцентъра на Апелативна прокуратура - София .\r\nОбвиняемият Димитров (на 63 години) живее в с. Крива бара, област Монтана. Той често имал пререкания с бившия си зет – С.Б., чиято къща се намирала в съседство. По повод скандалите им в РУ МВР – Лом и РП-Лом имало сигнали, образувани преписки и досъдебно производство. \r\nСутринта на 03.06.2017 г. Димитров отишъл с колелото си на полето извън селото. По същото време на това място бил с коня и каруцата си и С.Б. \r\nНе след дълго двамата се върнали в селото, където отново се срещнали пред дома на обвиняемия. Между тях възникнал спор и последвало сборичкване. Минаващ с автомобила си свидетел сигнализирал за инцидента. В този момент Димитров извадил от джоба си пистолет, насочил го към С.Б. и произвел няколко изстрела. Пострадалият мъж паднал, а обвиняемият се обадил на телефон за спешни случаи 112, за да съобщи за случилото се. \r\nИзстрелите били чути и от живеещите в съседство хора. На място дошъл кварталния полицай, на когото Димитров разказал за случилото се и предал пистолета си. \r\nМеждувременно пострадалият С.Б. бил откаран в болницата в гр. Лом, където медицинския екип констатирал смъртта му. Непосредствената причина за фаталния изход е остра вътрешна кръвозагуба, развила се на базата на пронизващото огнестрелно нараняване с разкъсване на белите дробове и сърцето. \r\nРазпитан на досъдебното производство обвиняемият Димитров не се признава за виновен, като твърди, че бил нападнат от бившия си зет с брадва и се отбранявал от него. По тази причина стрелял с пистолета, който намерил предния ден в кошарата си. Тези обяснения не се подкрепят от събраните по делото доказателства и водят до извод, че са защитна позиция на обвиняемия с цел да се избегне наказателно преследване. \r\nПредстои насрочване на делото от съда.", "date": "2018.01.31", "title": "Монтана: Обвиняем за убийство в с. Крива бара е предаден на съд"}
{"url": "http://www.focus-news.net/news/2018/01/31/2483599/veliko-tarnovo-vazstanoveno-e-dvizhenieto-po-pat-i-5-veliko-tarnovo-samovodene.html", "text": "Възстановено е движението по път I-5 Велико Търново - Самоводене. Това съобщиха от пресцентъра на Агенция \"Пътна инфраструктура\".", "date": "2018.01.31", "title": "Велико Търново: Възстановено е движението по път I-5 Велико Търново - Самоводене"}
{"url": "http://www.focus-news.net/news/2018/01/31/2483598/sastoya-se-seminar-na-tema-izpolzvane-po-nay-dobriya-nachin-na-strategii-za-namalyavane-na-riska-ot-bedstviya.html", "text": "Главна дирекция „Пожарна безопасност и защита на населението” – МВР бе домакин на семинар на тема „Използване по най-добрия начин на стратегии за намаляване на риска от бедствия”. Участниците се обединиха около необходимостта от насърчаване на повече свързаност на политиките за намаляване на риска от бедствия, адаптиране към промените на климата и устойчивото развитие. Това съобщиха от пресцентъра на МВР.\r\nБе подчертана ролята на науката в подкрепа на разработването на стратегии и оценката на риска от бедствия. Сътрудничеството между различните институции и частния сектор също бе отбелязано като важна предпоставка за успешно разработване на стратегии. \r\nУчастниците изразиха съгласие, че изменението на климата е сред причините за увеличаване на екстремните метеорологични събития, оказващи натиск върху критичната инфраструктура и системите в Европа. В този смисъл ще са необходими постоянни инвестиции за намаляване на риска от бедствия. \r\nВ семинара участваха представители от 31 страни-членки на Механизма за гражданска защита на Съюза. Представители от Финландия, Холандия и Хърватия споделиха национален опит в оценката на риска и разработването на стратегии за намаляване на риска от бедствия. Презентации бяха направени от Европейската комисия, Офиса на ООН за намаляване на риска от бедствия, Световната банка и Организацията за икономическо сътрудничество и развитие. \r\nСъбитието, състояло се на 30 и 31 януари в София, е съфинансирано от Европейската комисия и е част от календара на Българското председателство на Съвета на ЕС.", "date": "2018.01.31", "title": "Състоя се семинар на тема „Използване по най-добрия начин на стратегии за намаляване на риска от бедствия”"}
{"url": "http://www.focus-news.net/news/2018/01/31/2483587/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "На българо-турската граница на ГКПП \"Капитан Андреево\" трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". На българо-гръцката граница трафикът интензивен за товарни автомобили на ГКПП \"Кулата\".  На българо-румънската граница трафикът е интензивен на ГКПП \"Дунав мост - Видин\".\r\nНа останалите български гранични контролно-пропускателни пунктове трафикът е нормален.", "date": "2018.01.31", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\""}
{"url": "http://www.focus-news.net/news/2018/01/31/2483603/vratsa-okrazhnata-prokuratura-e-predala-na-sad-obvinyaem-za-ubiystvoto-na-svoy-priyatel-v-s-glozhene.html", "text": "Окръжна прокуратура – Враца е внесла обвинителен акт срещу А. Цветанов (на 27 години) за извършено от него убийство, съобщиха от пресцентъра на Апелативна прокуратура – София. Обвиняемият Цветанов живял в с. Гложене в апартамент, закупен от него през м. май 2016 г. Няколко месеца по-късно той го продал, като новият собственик му разрешил да продължава да го обитава, помагал му с пари за храна и цигари и съдействал за намиране на работа. \r\nПрез януари 2017 г. Цветанов, след лечение в Психодиспансера в гр. Враца, се запознал с Хр. Гервазов, който наскоро бил се нанесъл в един от апартаментите на същия адрес. Двамата се сприятелили, като обвиняемият често идвал при него на кафе. \r\nВечерта на 09.02.2017 г. Цветанов отново гостувал на Гервазов, който докато разговаряли му споделил, че иска да продаде апартамента и да замине за София. Това ядосало обвиняемия, той взел от раклата нож и порязал Гервазов по китката на лявата ръка. Пострадалият се стреснал, започнал да го псува и да отправя обидни думи. Тогава Цветанов го порязал по врата вдясно, след което му нанесъл удари с юмрук в областта на главата и бъбреците и спрял, след като видял, че от раната на шията обилно тече кръв. Тогава той отишъл в банята, налял кофа с вода и полял Гервазов на местата, където имало много кръв, докато пострадалия лежал на леглото. Цветанов измил ножа, взел нотариалния акт на апартамента му и удостоверението за наследници, прибрал се и легнал да спи. \r\nНа сутринта обвиняемият решил да види какво прави приятелят му. Когато влязъл в апартамента на Гервазов, видял, че той е мъртъв. Цветанов почистил кръвта и преместил тялото напряко върху двете легла. Той отново измил ножа и го оставил до главата на пострадалия, след което излязъл от апартамента. Посъветван от негов познат, на когото казал, че намерил Гервазов починал в апартамента, обвиняемият отишъл при семеен лекар, когото завел до дома на пострадалия. След като видял раните по тялото на починалия и кръв в леглото, лекарят съобщил на кмета на селото, след което били уведомени органите на МВР. Пред тях Цветанов признал вината си и разказал за случилото. \r\nОт изготвената по делото химическа експертиза на кръвта и урината на Хр. Гервазов е установено наличие на етилов алкохол в концентрация 2,45 промила и морфин – 157 нг, което потвърждава данните, че той е бил наркозависим.          Смъртта му е настъпила от остра масивна кръвозагуба и остра анемия на вътрешните органи и е в пряка причинна връзка с прорезните наранявания в областта на шията и лявата китка. \r\nОт заключението на комплексната съдебно-психиатрична и психологична експертиза е видно, че обвиняемият Цветанов страда от ограничено разстройство на личността, дължащо се на мозъчно заболяване. Не е констатирано нарушение на интелекта или на психичните качества, които да го лишават от годността да участва в наказателно производство срещу него. \r\nПредстои насрочване на делото от съда.", "date": "2018.01.31", "title": "Враца: Окръжната прокуратура е предала на съд обвиняем за убийството на свой приятел в с. Гложене"}
{"url": "http://www.focus-news.net/news/2018/01/31/2483604/ministerstvoto-na-finansite-ochakva-izlishak-v-razmer-na-1-2114-mln-lv-po-konsolidiranata-fiskalna-programa-za-mesets-yanuari-2018-g.html", "text": "На база на предварителни данни и оценки се очаква салдото по консолидираната фискална програма (КФП) на касова основа за месец януари 2018 г. да бъде положително в размер на 1 211,4 млн. лв. (1,1 % от прогнозния БВП). За сравнение за януари 2017 г. бе отчетен излишък по КФП в размер на 884,2 млн. лв. (0,9 % от БВП). Основните фактори за формиране превишението на приходите над разходите през месец януари са добрите параметри по изпълнението на данъчните и осигурителните приходи по националния бюджет. Това съобщиха от пресцентъра на Министерството на финансите.\r\nОсновни параметри по КФП на база предварителни данни и оценки:\r\nПриходите и помощите по КФП за януари 2018 г. се очаква да бъдат в размер на 3 700,5 млн. лв. (9,7 % от годишния разчет), като спрямо януари 2017 г. се отбелязва ръст от 361,7 млн. лева. Данъчните и неданъчните постъпления  по КФП нарастват номинално спрямо предходната година с 504,4 млн. лв. (15,8 %), като се отчита ръст при повечето от основните данъци и при приходите от осигурителни вноски.\r\nРазходите по консолидираната фискална програма (вкл. вноската на Република България в бюджета на ЕС) за януари 2018 г. са в размер на 2 489,1 млн. лв., което е 6,3 % от годишния разчет. За сравнение разходите по КФП за януари 2017 г. бяха в размер на 2 454,6 млн. лева. Номиналното нарастване се дължи основно на по-високия размер на социалните и здравноосигурителните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври).\r\nЧастта от вноската на Република България в бюджета на ЕС, изплатена  към 31.01.2018 г. от централния бюджет, възлиза на 84,0 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година.\r\nСтатистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет за януари 2018 г. ще бъдат публикувани на интернет страницата на Министерството на финансите в края на месец февруари 2018 година.", "date": "2018.01.31", "title": "Министерството на финансите очаква излишък в размер на 1 211,4 млн. лв. по консолидираната фискална програма за месец януари 2018 г."}
{"url": "http://www.focus-news.net/news/2018/01/31/2483605/ria-novosti-samolet-letyasht-ot-rusiya-za-kuba-izvarshi-prinuditelno-katsane-v-atlantik-siti.html", "text": "Самолет на компанията “Azur air”, летящ от Русия за Куба, извърши принудително кацане в Атлантик сити, съобщава РИА Новости, като се позовава на информация от директора на авиокомпанията. Съгласно разпространените данни, причината за аварийното приземяване е рязкото повишаване на количеството използвано гориво. \r\nСлед като машината е получила разрешение за кацане, е било постигнато споразумение за оставането на пътниците в съоръжението и осигуряването на храна. Разглежда се също така възможността те да бъдат настанени в хотел, тъй като причината за техническата неизправност на самолета все още не е отстранена. Към момента е в ход работата по установяване и поправяне на повредата, в която участват и американски техници. : Цанко Цолов", "date": "2018.01.31", "title": "РИА Новости: Самолет, летящ от Русия за Куба, извърши принудително кацане в Атлантик сити"}
{"url": "http://www.focus-news.net/news/2018/01/31/2483606/plovdiv-namalyava-broyat-na-odomashnenite-kucheta-v-grada.html", "text": "Намалява броят на одомашнените кучета в Пловдив. Това каза за Радио „Фокус”- Пловдив Георги Божев, директор на Зооветеринарния комплекс. „Въпреки разяснителните кампании одомашнените кучета от приюта в Пловдив са по-малко от предходната година“, посочи Божев. През 2017 година са били одомашнени 89 кучета, а през 2016 година те са били 135. Според Божев, докато е вървяла кампанията за един ден са били осиновени 5 кучета наведнъж, но след това броят им отново е намалял. По думите на Божев има и друга причина, която е повлияла върху осиновяванията. Това е въведеният по-строг контрол от ЕС върху кучетата, които се изкарват извън страната.\r\nЦветана ТОНЧЕВА", "date": "2018.01.31", "title": "Пловдив: Намалява броят на одомашнените кучета в града"}
{"url": "http://www.focus-news.net/news/2018/01/31/2483608/nikolay-zlatanov-obs-kazanlak-osnovnata-tsel-na-byudzheta-za-2018-godina-e-da-bade-zapazena-stabilnostta-na-obshtinata-i-tya-da-ne-zadlazhnyava.html", "text": "Бюджетът за 2018 година е реален и изпълним, и това е най-важното, каза за Радио „Фокус“ председателят на Общинския съвет в Казанлък Николай Златанов. Той поясни, че средствата в местния бюджет са непроменени в сравнение с миналата година, поради една основна причина – не се предвижда увеличение на местни такси и данъци. „Няма увеличение и всякакво противно мнение, което изказва опозицията е произволно и няма нищо общо с предложения бюджет. Данъци и такси, както през последните пет-шест години, няма да бъдат повишавани през 2018 година“, каза Златанов. \r\nПо думите му предвидено е драстично намаление на средствата за асфалтиране. Основно причината за това е, че около 70 % от пътната инфраструктура на община Казанлък вече е възстановена. През последните 6 години са влагани  по около 2-3 милиона за асфалтиране и вече имам вложени в тази дейност 18 милиона лева. Златанов обясни още, че 800 хил.лв. предстои да бъдат върнати тази година по кредита отпреди три години за бившето Инфекциозно отделение – сагата, която управляващите наследиха от предходния на техния мандат, и заради която през следващите три години ще бъдат връщани по 800 хил.лв. на банката. „Тези именно средства обусловиха решението да бъдат намалени средствата за асфалтиране“, поясни Златанов. \r\nЕдно от сериозните пера в разходната част е увеличаване възнагражденията на персонала в Общинска администрация. Община Казанлък реши да увеличи с 10 % възнагражденията на всички общински звена, за което са предвидени около 800 хил.лв. „Ако трябва да бъдем откровени, възнагражденията на служителите на Общината са изключително ниски. Служителките, които работят при мен получават 700 лв. заплата, която е доста по-ниска от тази, която предлага бизнесът в Казанлък. И когато гражданите искат една качествена услуга в Община Казанлък, трябва да разберат, че ние трябва да осигурим едно достойно заплащане на работниците, за да ги задържим и да изискваме от тях. Считам, че това 10-процентно увеличение на заплатите ще ни помогне да задържим кадрите, да ги обучаваме и да предлагаме добро обслужване“, каза председателят на Общинския съвет.\r\nНиколай Златанов определи Инвестиционна програма на Община Казанлък за 2018 година като амбициозна. Тя е в размер на около 5 млн. лв. Няколко са акцентите в нея. С европейски средства ще бъде реализиран проектът „Интегриран градски транспорт в град Казанлък“, чиято стойност е 3,690 млн.лв. Други цели, които ще бъдат постигнати през 2018 година е рекултивация на старото депо в местността „Каракос“. Съгласно европейските изисквания Общината е длъжна да затвори и консервира старите сметища.\r\nЗлатанов посочи, че 100 хил.лв. са предвидени за подмяна на тротоари, за озеленяване и оформяне на градинките в междублоковите пространства. Сериозни средства се влагат и в т.нар. образователна инфраструктура – детски градини, училища и яслени заведения. Близо 1 млн.лв. ще бъдат вложени в пълната реконструкция на най- голямото училище в Казанлък – СУ „Екзарх Антим I“. Заложено е и цялостно ремонтиране на три детски градини в Казанлък и на 5 училища в населените места. По думите на Златанов така до края на тази година или през 2019 година Казанлък ще бъде град, в който на 100 % ще бъдат ремонтирани сградите на детските и учебни заведения. „Това, което сме заложили, не ни удовлетворява, но основната цел на бюджета е да запазим стабилността на Общината и да не задлъжняваме“, каза Златанов. \r\nСлавяна ГАЙДАРОВА", "date": "2018.01.31", "title": "Николай Златанов, ОбС – Казанлък: Основната цел на бюджета за 2018 година е да бъде запазена стабилността на Общината и тя да не задлъжнява"}
{"url": "http://www.focus-news.net/news/2018/01/31/2483609/aktsenti-v-sutreshniya-blok-dobro-utro-balgariya-na-radio-fokus-na-1-fevruari.html", "text": "Председателството на България като възможност за представяне на българската култура и финансовата рамка за развитие на изкуствата, културното наследство, културните и творчески индустрии и културен туризъм на национално, регионално и общинско ниво ще коментира д-р Диана Андреева, директор на Обсерватория по икономика и култура. Темата за Истанбулската конвенция продължава да бъде на дневен ред. От ГЕРБ обявиха, че ще сезират Конституционния съд, а от БСП искат да бъде редактиран въпросът за референдума на Истанбулската конвенция, но остават на своята позиция против ратифицирането й. Темата ще коментираме с зам.-председателя на ПГ на „БСП за България“ Жельо Бойчев. Отбелязваме св. Трифон и празника на лозарите. За историята, традициите и древните корени на българския народен празник Трифон Зарезан ще разговаряме с етнолога д-р Иглика Мишкова. Всяка година на 19 февруари в Садовското село Поповица почитат Апостола на свободата Васил Левски. Повече ще научим от репортаж на колегата Цветана Тончева от Радио „Фокус“ – Пловдив. Тези и още теми очаквайте в „Добро утро, България“ на Радио „Фокус“ от 06:00 до 10:00, с водещ Йоланда Пелова.", "date": "2018.01.31", "title": "Акценти в сутрешния блок „Добро утро, България“ на Радио „Фокус“ на 1 февруари"}
{"url": "http://www.focus-news.net/news/2018/01/31/2483610/nimh-utre-otnovo-shte-bade-predimno-slanchevo-s-maksimalni-temperaturi-mezhdu-11-i-16.html", "text": "През нощта ще бъде предимно ясно и почти тихо с минимални температури, в повечето райони, между минус 2° и 3°, в София около минус 1°. Утре отново ще бъде предимно слънчево. В сутрешните часове на места в низините и около водните басейни ще има мъгла. През деня в Източна България ще се появи до умерен юг-югозападен вятър. Максимални температури между 11° и 16°, в София около 11°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов.\r\nАтмосферното налягане през деня слабо ще се понижи и ще бъде по-ниско от средното за февруари.\r\nКъсно вечерта от югозапад ще започне бързо увеличение на облачността.\r\nНад Черноморието ще бъде слънчево с временни увеличения на облачността, главно по южното крайбрежие. Ще духа до умерен юг-югозападен вятър. Максималните температури между 11° и 16°. Температурата на морската вода е 6-7°. Вълнението на морето ще бъде 1-2 бала.\r\nНад планините ще бъде слънчево. Ще духа умерен, по високите и открити части силен запад-югозападен вятър. Максималната температура на височина 1200 метра ще бъде около 10°, на 2000 метра – около 2°.\r\nВ петък облачността ще бъде по-често значителна, но само на отделни места, главно в Западна и Централна България ще превали слаб дъжд. Температурите ще останат високи за началото на февруари. В събота югозападният вятър ще се усили още, особено в Източна България и северно от планините и там отново температурите ще достигнат 18°-20°. По-късно в събота и през нощта срещу неделя от северозапад, с усилване на вятъра, ще застудява. На повече места в страната ще превали дъжд, който с понижението на температурите, във високите котловинни полета на Западна България и Предбалкана, ще премине в сняг. В неделя ще е ветровито, от запад преваляванията ще спрат. Ще се понижат температурите и на изток.", "date": "2018.01.31", "title": "НИМХ: Утре отново ще бъде предимно слънчево, с максимални температури между 11° и 16°"}
{"url": "http://www.focus-news.net/news/2018/01/31/2483607/hamas-deystviyata-na-sasht-sreshtu-nas-nyama-da-poprechat-na-saprotivata-sreshtu-izrael.html", "text": "Решението на САЩ да постави палестинското движение ХАМАС в списъка си с терористични организации няма да повлияе на действията на групировката срещу Израел, обявиха от движението в сряда, предава AFP. \r\n“Американското решение да включи Исмаил Хания в списъка с терористични организации е неуспешен опит да се повлияе върху нашата съпротива“, заявиха от ХАМАС, говорейки за решението на Вашингтон да наложи санкции срещу лидера на политическото крило на движението. \r\nОт 2008 г. насам ХАМАС води три войни с Израел, напомнят от агенцията. : Цанко Цолов", "date": "2018.01.31", "title": "ХАМАС: Действията на САЩ срещу нас няма да попречат на „съпротивата“ срещу Израел"}
{"url": "http://www.focus-news.net/news/2018/01/31/2483613/plovdiv-vsyaka-godina-na-19-fevruari-v-sadovskoto-selo-popovitsa-pochitat-apostola-na-svobodata-vasil-levski.html", "text": "Всяка година на 19 февруари в садовското село Поповица почитат Апостола на свободата Васил Левски. Това каза за Радио „Фокус”- Пловдив Маринела Ставрева, секретар на читалище „Пробуда-1908г.“ в селото. По думите ѝ местните говорят, че Левски се е крил в селото и дори се е опитал да създаде таен революционен комитет, но е бил предаден и това не се е случило. „Това не е документирано, но хората тук вярват, че е било така”, посочи Маринела Ставрева. Преди две години в селото е поставен и барелеф на Левски. Средствата за това са дарение от Живко Христозов, който се занимава със земеделие. Барелефът е изработен от Николай Събев.\r\nИ тази година хората от Поповица ще посетят местността Аязмото, при параклиса „Свети Никола” и ще отбележат датата 19 февруари с панихида и курбан, за да засвидетелстват уважението си към Васил Левски.\r\nЦветана ТОНЧЕВА", "date": "2018.01.31", "title": "Пловдив: Всяка година на 19 февруари в садовското село Поповица почитат Апостола на свободата Васил Левски"}
{"url": "http://www.focus-news.net/news/2018/01/31/2483565/stolichna-obshtina-na-1-fevruari-se-ochakva-povishenie-na-nivata-na-fini-prahovi-chastitsi-vav-vazduha.html", "text": "На 1 февруари се очаква повишение на нивата на фини прахови частици във въздуха. При норма от 50 mg/m3 за 24 часа очакваното превишение ще е в границите 51 – 100mg/m3. Това съобщиха от пресцентъра на Столична община. За намаляване на замърсяването от общината призовават жителите и гостите на София да ограничат движението на собствените си автомобили и да използват градски транспорт. При ходене пеша да се избере маршрут, който не е покрай големите градски булеварди.\r\nПризовават се домакинствата, които се отопляват на дърва и въглища, при възможност, да използват електрически уреди за отопление или друго екологично отопление.\r\nПоради очакваните подходящи метеорологични условия Столична община възложи извънредно допълнително машинно метене и миене на улици.", "date": "2018.01.31", "title": "Столична община: На 1 февруари се очаква повишение на нивата на фини прахови частици във въздуха"}
{"url": "http://www.focus-news.net/news/2018/01/31/2483612/the-washington-post-prizivat-na-donald-tramp-za-edinstvo-protivorechi-s-realnostta-na-politicheskite-razlichiya.html", "text": "Призивът на американския президент Доналд Тръмп за единство се сблъска челно с изострените политически различия, след като Демократическата партия удвои критиките си към политиките на държавния глава, а Републиканската партия призна, че в редиците на формацията има различия на мненията относно миграцията, отбелязва авторитетното издание The Washington Post. \r\nПо време на традиционното ежегодно обръщение „Състоянието на съюза“, Тръмп призова двете партии да обединят усилията си, коментар, който влиза в противоречие с действията на самия президент, коментира вестникът. \r\nТръмп също така очерта амбициозни цели за втората си година на поста, сред които придобиване на 1,5 трилиона долара, предназначени за възстановяване на инфраструктурата и четиристранен план за мигрантите. \r\nПредседателят на Комитета за пътищата към Камарата на представителите Кевин Брейди нарече исканата от Тръмп сума за инфраструктура „доста голямо число“, която според него републиканците ще обсъдят в четвъртък и петък. Според Брейди, „осигуряването на тази сума няма да е от държавната хазна“. „Трябва да намерим начин за допълнително финансиране“, смята председателят. \r\nДържавният глава също така предложи детайли по имиграционния си план, предлагащ гражданство за дошлите като деца нелегални мигранти в страната, срещу което Тръмп поиска увеличение на плащанията за гранична охрана, сред което и средства за построяването на всеизвестната стена по границата с Мексико, отбелязва изданието. Но за президента ще бъде предизвикателство да получи подкрепа за плана и от своята партия, тъй като някои републиканци изразиха възраженията си по някои от предложените от Тръмп точки, сред които и даването на гражданство на нелегалните мигранти, познати като „мечтатели“, които бяха защитени от депортация в рамките на програма на бившия президент Барак Обама. \r\nТръмп заложи месец март като край за въведеното от неговия предшественик законодателство. \r\nТова, за което президентът не каза нищо обаче, е разследването за възможната руска намеса на американските президентски избори от 2016 г., отбелязва като заключение вестникът.: Цанко Цолов", "date": "2018.01.31", "title": "The Washington Post: Призивът на Доналд Тръмп за единство противоречи с реалността на политическите различия"}
{"url": "http://www.focus-news.net/news/2018/01/31/2483614/afp-edin-chovek-e-zaginal-pri-katastrofa-s-vlak-prevozvasht-narodni-predstaviteli-v-sasht.html", "text": "Един човек е загинал при катастрофа между влак, превозващ голям брой членове на Републиканската партия, и камион за боклук в САЩ в сряда, разкриха от Белия дом, като според разпространената информация всички народни представители се намират в добро състояние, предава AFP. \r\n„Има един загинал и  един човек, който е тежко ранен“, разкри говорителят на Белия дом Сара Сандърс, като добави, че нито един от намиращите се в превозното средство народни представители не е пострадал сериозно.\r\nВъв влака са се возели голям брой членове на Републиканската партия, пътуващи към партиен курорт в Западна Вирджиния, където законодателите трябва да проведат обсъждане на някои важни въпроси от управлението на страната. \r\nОбстоятелствата около инцидента все още не са съобщени. : Цанко Цолов", "date": "2018.01.31", "title": "AFP: Един човек е загинал при катастрофа с влак, превозващ народни представители в САЩ"}
{"url": "http://www.focus-news.net/news/2018/01/31/2483630/veliko-tarnovo-rokli-za-abiturientki-s-finansovi-zatrudneniya-nabirat-v-grada.html", "text": "Рокли за абитуриентки с финансови затруднения набират във Велико Търново. Кампанията „Сбъдни мечта“ се организира съвместно от сватбена агенция в старата столица и Община Велико Търново, обясни за Радио „Фокус“ – Велико Търново Галина Симеонова, собственик на сватбения център. В рамките на инициативата всеки, който иска да помогне, може да занесе рокля в магазина на агенцията, който се намира на улица „Магистрална“. „Идеята ни е да съберем роклите за две – три седмици и след това, с помощта на Община Велико Търново и по-специално Дирекция  „Социално подпомагане“, да открием момичета, които имат нужда от тях“, поясни Галина Симеонова. Освен това центърът ще осигури възможност за контакт на момичето, което е получило дадена рокля, с дамата, която я е дарила.\r\nПодобна кампания се проведе през 2012 година, но тогава елегантните дрехи бяха занесени в социални домове в региона.\r\nЛуиза ТРАНЧЕВА", "date": "2018.01.31", "title": "Велико Търново: Рокли за абитуриентки с финансови затруднения набират в града"}
{"url": "http://www.focus-news.net/news/2018/01/31/2483632/nova-makedoniya-makedoniya-makedoniya-gartsiya-albaniya-i-balgariya-shte-uchastvat-v-obsht-proekt-za-podobryavane-na-ketaringa.html", "text": "Преодоляване на регионалните проблеми в областта на кетъринга и туризма е главната цел на проекта ХЕЛИКС, който ще се състои в рамките на 2018 и 2019 г. и в който участие ще вземат Македония, България, Гърция и Албания, пише “Нова Македония“. \r\nСтойността на проекта е 600 хил. евро, като финансирането идва от Европейския съюз. В инициативата ще вземат участие шест университета и  няколко кетъринг организации от четирите страни, както и и Македоно-българската стопанска камара. \r\n„Проектът цели да допринесе за развитието на кетъринг сектора в региона чрез, изучавайки действията на водещи имена в сферата, като крайната цел е подобряване на туристическия сектор“, заяви Зоре Темелковски, председател на Македоно-българската стопанска камара по време на провелата се в сряда конференция, на която бе представен проектът. : Цанко Цолов", "date": "2018.01.31", "title": "„Нова Македония“ (Македония): Македония, Гърция, Албания и България ще участват в общ проект за подобряване на кетъринга"}
{"url": "http://www.focus-news.net/news/2018/01/31/2483631/vidin-s-141-se-e-uvelichila-bezrabotitsata-prez-dekemvri-2017-g-v-oblastta.html", "text": "С 1,41% се е увеличила безработицата през декември 2017 г. в областта, каза за Радио „Фокус“ – Видин Красимир Иванов, директор на „Бюро по труда“ – Видин. Той посочи, че в последния месец на миналата година равнището на безработица в областта е 16,39%. „Равнището на безработица за трите дирекции в областта е различно, за Дирекция „Бюро по труда“- Видин е 11,13%, за дирекцията в Кула е 21,12%, а за дирекцията в Белоградчик – 38,35%. Отчита се увеличение на равнището на безработица с 0,23 пункта спрямо предходния месец ноември“, каза Красимир Иванов. Той допълни, че през декември 2017 година общият брой на регистрираните безработни в областта е 6200 души. В сравнение с предходния месец броят им се е увеличил с 86 лица или с 1,41 на сто.\r\nАнна ЛОЗАНОВА", "date": "2018.01.31", "title": "Видин: С 1,41% се е увеличила безработицата през декември 2017 г. в областта"}
{"url": "http://www.focus-news.net/news/2018/01/31/2483602/makfaks-makedoniya-patriotichni-organizatsii-protestirat-v-skopie-protiv-promyana-na-imeto-na-makedoniya.html", "text": "Патриотични организации протестират в Скопие против промяната на името на Македония и против специалния представител на ООН по спора за името Матю Нимиц, предава агенцията Макфакс. \r\nДемонстрантите изложиха няколко искания до властите и президента Георги Иванов, като едно от тях е оставката на Нимиц и оттеглянето му от процеса по „преговаряне на наложен и абсурден спор за името“, тъй като по думите на протестиращите, в момента американският дипломат „участва в геноцид“ срещу македонския народ и държава. Освен това демонстрантите искат от Нимиц да внесе в ООН тяхното възражение срещу това, което недоволните определиха като „отказ на нашето основно право и свобода да бъдем това, което сме – македонци“. : Цанко Цолов", "date": "2018.01.31", "title": "\"Макфакс\" (Македония): Патриотични организации протестират в Скопие против промяна на името на Македония"}
{"url": "http://www.focus-news.net/news/2018/01/31/2483633/burgas-melodii-ot-starinno-piano-posreshtat-patnitsite-na-avtogara-yug.html", "text": "Старинно пиано от популярна британска марка стана част от интериора във фоайето на Автогара „Юг“ – една от входните врати на Бургас, чийто праг прекрачват ежегодно хиляди гости на града. Това съобщиха от пресцентъра на Община Бургас. Музикалният инструмент е закупен от Община Бургас от Нина Матева, дългогодишен преподавател по музика, диригент на хор, създател и ръководител на множество музикални формации.\r\nПианото вече е реставрирано, акордирано и очаква любителите на клавирното изкуство.\r\nИдеята за поставянето на музикални инструменти на публични места е световна практика, която се радва на огромен интерес и одобрение. Те създават  приятна атмосфера и настроение. Преди  почти година Сър Елтън Джон подари на лондонската железопътна гара „Сейнт Панкрас“ свое пиано, на което пътници от цял свят могат да свирят.\r\nПървото бургаско обществено пиано е на разположение на всеки, който има умението и желанието да посвири на него, за да е по-приятно чакането в Автогара „Юг“. Общината издирва и други стари инструменти, които да разположи на други ключови места в града.", "date": "2018.01.31", "title": "Бургас: Мелодии от старинно пиано посрещат пътниците на Автогара „Юг“"}
{"url": "http://www.focus-news.net/news/2018/01/31/2483634/predstoyashti-mezhdunarodni-sabitiya-za-1-fevruari-agentsiya-fokus.html", "text": "Втори ден от визитата на британския премиер Тереза Мей в Китай, по време на който ще бъде проведена среща в президента на страната Си Дзинпин.  Продължават преговорите за формиране на голяма коалиция между Съюза (ХДС/ХСС) и ГСДП. Ангела Меркел ще проведе консултации с регионални официални лица от своята формация.  Втори ден от посещението на Матю Нимиц в Македония, предстоят срещи с водещи политически фигури.  Руският външен министър Сергей Лавров приема италианския си колега Анджелино Алфано.  Официално посещение на френския президент Еманюел Макрон в Тунис.", "date": "2018.01.31", "title": "Предстоящи международни събития за 1 февруари (Агенция \"Фокус\")"}
{"url": "http://www.focus-news.net/news/2018/01/31/2483636/balgariya-komentari-v-svetovnite-medii-agentsiya-fokus-poseshtenie-na-ruskiya-patriah-kiril-v-balgariya-nisak-protsent-na-bezrabotitsata-savmestna-initsiativa-za-podobryavane-na-ketaringa-s-albaniya-gartsiya-i-makedoniya.html", "text": "В началото на месец март Патриархът на Москва и цяла Русия Кирил ще посети България, съобщава ТАСС, като се позовава на информация от говорителя на руското външно министерство Мария Захарова. \r\n„За участие в честванията (по случай 140 години от Освободителната война), в България се планира посещение на патриарх Кирил“, заяви Захарова. Съгласно нейните думи, „програмата на посещението все още е в процес на разработка“. \r\nГоворителят отбеляза, че „за целта са в ход активни контакти по линия на двете Църкви, Народните събрания и различни ведомства“.\r\n*** Безработицата в България през декември 2017 г. е била 6,1% процента, в сравнение с 6,7% през декември 2016 г. Това показва проведено от „Евростат“ проучване, предава Independent Balkan News Agency. Средният процент за Европейския съюз е 7,3% за същия период. През декември 2016 г. около 217 хил. души в страната са били безработни, като през същия период миналата година, цифрата е паднала до около 290 хил. души. Освен това, по данни на проучването, безработицата сред младежите в страната, която се равнява на 12,3%, също е под средното за Европейския съюз ниво, което е 16,1%. \r\nОт страните в Съюза, най-висока е заетостта в Чешката република, Малта и Германия, където съответно само 2,3%, 3,6% и 3,6% от населението е без работа. Най-много безработни има в Гърция и Испания. \r\n*** Преодоляване на регионалните проблеми в областта на кетъринга и туризма е главната цел на проекта ХЕЛИКС, който ще се състои в рамките на 2018 и 2019 г. и в който участие ще вземат Македония, България, Гърция и Албания, пише “Нова Македония“. \r\nСтойността на проекта е 600 хил. евро, като финансирането идва от Европейския съюз. В инициативата ще вземат участие шест университета и  няколко кетъринг организации от четирите страни, както и и Македоно-българската стопанска камара. \r\n„Проектът цели да допринесе за развитието на кетъринг сектора в региона чрез, изучавайки действията на водещи имена в сферата, като крайната цел е подобряване на туристическия сектор“, заяви Зоре Темелковски, председател на Македоно-българската стопанска камара по време на провелата се в сряда конференция, на която бе представен проектът. \r\n***", "date": "2018.01.31", "title": "България - коментари в световните медии (Агенция \"Фокус\") - посещение на руския патриах Кирил в България, нисък процент на безработицата, съвместна инициатива за подобряване на кетъринга с Албания, Гърция и Македония"}
{"url": "http://www.focus-news.net/news/2018/01/31/2483638/pazardzhik-na-1-fevruari-koronyasvat-tsar-na-vinoto-v-peshtera.html", "text": "Читалище „Развитие“ в Пещера организира празничното зарязване на лозята в родопския град в деня на Трифон Зарезан, както и коронясването на Цар на виното и награждаването на най-пивките домашно произведени вина, съобщи за Радио „Фокус“ – Пазарджик Мария Златкова, секретар на културната институция. Празникът ще се проведе на естествения автентичен декор на крепостта „Перистера“  в Пещера. „За да бъде коронясан Цар на виното, имаше изискване местни винопроизводители да предоставят проби от своите домашно приготвени вина. Пробите са предоставени на технолози по винопроизводството, които ще дадат своето компетентно мнение“, уточни Златкова. Тя каза също, че за празника са предоставени бъчви с местно вино, от които ще се вдигнат и празничните наздравици. Ще бъде проведена и импровизирана дискусия за достойнствата на пещерското вино и начините за неговото приготвяне. Читалището в града е подготвило тематична празнична проява съвместно със самодейци от село Капитан Димитриево. За доброто настроение на присъстващите ще пее и народният певец Николай Учкунов.\r\nАлбена ЖИЛЕКОВА", "date": "2018.01.31", "title": "Пазарджик: На 1 февруари коронясват Цар на виното в Пещера"}
{"url": "http://www.focus-news.net/news/2018/01/31/2483597/varna-sadebna-ohrana-i-nadzirateli-ot-zatvora-v-grada-protestiraha-pred-sadebnata-palata.html", "text": "Съдебна охрана и надзиратели от затвора във Варна протестираха пред Съдебната палата на пл. \"Независимост\" в града, предаде репортер на Радио „Фокус“ – Варна. Протестът, който се организира от Синдикат \"Охрана\", бе подкрепен от Синдиката на служителите в затворите в България. Основните искания на служителите са за увеличаване на трудовото възнаграждение, изравняване на специфичните условия на труд с тези на МВР, както и подобряване условията на труд. Цветан Богоев, сътрудник по охрана в Областна дирекция „Охрана“ – Варна, заяви, че настояват за достойно заплащане на труда, който полагат. „Не мисля, че трябва да има противопоставяне и нееднакво заплащане на труда, който извършваме заедно с колегите си от МВР, военни. Това е един сектор „Сигурност“, но се получава така, че има разделение на заплащането. Многократните ни искания към Министерството на правосъдието са да бъдат унифицирани както статута ни, така и заплащането. Разбиране има, резултати няма“, допълни Цветан Богоев. Той отбеляза, че работата им е изключително отговорна и са подложени на постоянен стрес. „Всичко, което се изпълнява от колегите ни от МВР, всъщност ни е вменено като функция и задължение, защото работим по Закона за МВР“, каза още Цветан Богоев. По думите му трябва да се изравнят и средствата за специфични служебни дейности, които за съдебната охрана са 66 лева, а за полицейските служители са 180 лева.\r\nАнтония Пашова, член на Управителния съвет на Синдикат „Охрана“ добави, че протестите ще продължат до удовлетворяване на исканията им. „Получихме подкрепа от много институции и синдикални организации“, каза още Антония Пашова. Тя отбеляза, че проблем в работата е и недостигът на служители. \r\nМарияна ВАЛЕНТИНОВА", "date": "2018.01.31", "title": "Варна: Съдебна охрана и надзиратели от затвора в града протестираха пред Съдебната палата"}
{"url": "http://www.focus-news.net/news/2018/01/31/2483642/zhan-klod-yunker-biznesat-mozhe-da-zaplashi-edinstvoto-na-es-otnosno-brekzit.html", "text": "Председателят на Европейската комисия Жан-Клод Юнкер заяви, че единството на оставащите в ЕС, 27 страни членки  „може да стане трудно за поддържане“ по време на втората фаза от преговорите за Брекзит, заради позициите на бизнеса, предава EUObserver.\r\n„Икономическите кръгове, многонационалните корпорации ще се опитат да убедят своите съответни правителства да приемат различните предложения на Великобритания“, заяви Юнкер. „В края на краищата ще получим една амалгама от крайности и в  резултат на това позицията на Европа ще бъде неузнаваема“, допълни той. Виктор Турмаков", "date": "2018.01.31", "title": "Жан-Клод Юнкер: Бизнесът може да заплаши единството на ЕС относно Брекзит"}
{"url": "http://www.focus-news.net/news/2018/01/31/2483640/euobserver-dzhani-pitela-shte-podade-ostavka-ot-evropeyskiya-parlament-ako-bade-izbran-za-senator-v-italiya.html", "text": "Председателят на групата на социалистите и демократите в Европейския парламент Джани Питела  заяви, че ще подаде оставка като европейски депутат, ако бъде избран за сенатор от Демократическата партия през мартенските избори в Италия, предаде  EUObserver.\r\nВицепредседателят на групата на социалистите и демократите в Европейския парламент Удо Булман ще води групата в случай на номинирането на Питела, докато нейните евродепутати не изберат нов председател. Питела заяви, че е убеден в победата в родната си италианска провинция.  Виктор Турмаков", "date": "2018.01.31", "title": "EUObserver: Джани Питела ще подаде оставка от Европейския парламент, ако бъде избран за сенатор в Италия"}
{"url": "http://www.focus-news.net/news/2018/01/31/2483639/vrachanskiyat-mitropolit-grigoriy-shte-blagoslovi-lozyata-na-1-fevruari.html", "text": "На 1 февруари Православната Църква чества паметта на св. мъченик Трифон. По този повод във Враца, в катедралния храм “Св. Апостоли”, от 9.00 часа ще бъде отслужена тържествена света литургия, водена от Врачанския митрополит Григорий. Това съобщиха от пресцентъра на Врачанска митрополия. След края на литургията ще бъде направен водосвет, а след него при лозницата в двора на храма владиката ще прочете специална молитва за благославяне на лозята и овощните дървета, и ще направи порязване на лозата.\r\nНа следващия ден – 2 февруари – отбелязваме големия празник Сретение Господне. Врачанският митрополит Григорий ще оглави архиерейската света литургия в храма “Св. Николай Мирликийски”. Началото на богослужението е в 9.00 часа.", "date": "2018.01.31", "title": "Врачанският митрополит Григорий ще благослови лозята на 1 февруари"}
{"url": "http://www.focus-news.net/news/2018/01/31/2483635/delyan-dobrev-sreshtu-elena-yoncheva-epizod-poreden-obzor.html", "text": "В рамките на днешното пленарно заседание народните представители от ГЕРБ и „БСП за България“ - Делян Добрев и Елена Йончева за пореден път взаимно се обвиниха в корупционни схеми, а повод за това станаха декларациите на двете партии, прочетени от трибуната на парламента. Първа бе народният представител от ГЕРБ Галя Захариева, която обвини БСП, че имат проблем в отношението си към демокрацията. „БСП иска оставката на министъра на образованието заради идеологизация на образованието. Като чух това си помислих, че става въпрос за виц или лоша шега. Как е възможно именно тези, които сталинизираха българското образование през 40-те и 50-те години на XX век, сега да се прокламират като борци за деполитизация?“, попита тя от парламентарната трибуна и обяви, че групата на ГЕРБ подкрепя образователния министър и неговия екип в техните решения. \r\nОтговорът на БСП не закъсня, а зам.-председателят на парламента Валери Жаблянов призова мнозинството да не разграничава Конституцията от демокрацията. Той се аргументира с решението на Конституционния съд, който обяви за противоконституционен отказа на Народното събрание да приеме оставката на депутата от ГЕРБ Делян Добрев, която бе отхвърлена след двучасов дебат в пленарна зала на 4 октомври 2017 г. До подаването ѝ се стигна след обвинения от Елена Йончева от БСП, че на ръководни позиции в община Хасково работят негови роднини и близки.\r\n„Това нарушаване от страна на мнозинството беше извършено умишлено с намерението да се спаси дискусионната политическа кариера на Делян Добрев, който и до ден днешен кой знае защо стои в парламента“, заяви Жаблянов.\r\nОт своя страна Делян Добрев коментира, че е оборил с документи всички твърдения на БСП, които определи като лъжи. „Техният балон по темата „Хасково” и „Делян Добрев” се спука“, посочи той от трибуната и призова народния представител Елена Йончева също да даде отговор на въпросите, които той поставя към нея. „Тя съдружник ли е към офшорна фирма? От тази офшорна фирма получила ли е 315 хил. лева капитал?“, попита Добрев и настоя, ако тя не успее да оспори тези твърдения, да подаде оставка. \r\nВ отговор Елена Йончева заяви, че размяната на обвинения между двамата не е лична битка и определи твърденията на Добрев като „опит за внушение“ по неин адрес. Тя призова, ако някой има съмнение и доказателства за евентуални нарушения, да внесе сигнал до компетентните органи. „Делян Добрев сам внесе оставката си, защото смяташе, че по този начин ще се сниши, „бурята ще отмине“, обществото ще забрави и няма да има медиен натиск за всички схеми, които е направил в Община Хасково“, каза още тя.\r\nИва ЛАЗАРОВ", "date": "2018.01.31", "title": "Делян Добрев срещу Елена Йончева – епизод пореден (ОБЗОР)"}
{"url": "http://www.focus-news.net/news/2018/01/31/2483645/the-hill-donald-tramp-zayavi-che-katastrofata-s-vlaka-s-kongresmeni-e-dosta-tezhka.html", "text": "Президентът на САЩ Доналд Тръмп заяви, че конгресмените от Републиканската партия „са добре“, след като превозващ ги влак се сблъска с камион в щата Вирджиния, пише  The Hill.\r\nТръмп заяви пред репортери в Овалния кабинет, че е говорил с председателя на Конгреса Пол Райън, който го е уведомил по ситуацията. „Те са добре, но влаковият инцидент е бил доста тежък“, заяви Тръмп.\r\nПрезидентът заяви, че е натъжен, че шофьорът на камиона е загинал при сблъсъка. \r\nПо-рано чартърен влак с конгресмени от Републиканската партия удари боклукчийски камион на кръстовище, след което водачът на камиона загина, а няколко конгресмени бяха леко ранени. \r\nПрезидентът допълни, че властите все още разследват инцидента.  Виктор Турмаков", "date": "2018.01.31", "title": "The Hill: Доналд Тръмп заяви, че катастрофата с влака с конгресмени е „доста тежка“"}
{"url": "http://www.focus-news.net/news/2018/01/31/2483644/regnum-v-balgariya-shte-napravyat-vnezapna-proverka-na-rafineriyata-na-lukoyl-v-burgas-zaradi-mirizma-vav-vazduha.html", "text": "В България инспекцията по охрана на околната среда ще проведе извънредна проверка на петролопреработващия завод на „Лукойл Нефтохим“ в Бургас след сигнали за неприятна миризма във въздуха, предаде  Regnum  .\r\nОт пресслужбата на община Бургас съобщиха, че екологичната инспекция ще провери съблюдаването от страна на предприятието на договореностите с властите за временно ограничение на производството при определени метеорологични условия, за да се избягва превишаването на концентрациите на вредни вещества във въздуха. \r\nНа среща с кмета на Бургас Димитър Николов ръководителят на инспекцията Тонка Атанасова съобщи, че в 16 места на града са проведени измервания на въздуха, които са потвърдили сигналите на гражданите. Според нея еколозите смятат, че причината за миризмата е дейността на рафинерията. По време на срещата Николов заяви, че общината разчита на съдействие на министерството на околната среда по внедряване в града на нови технологии по рекултивация. \r\nКметът заяви, че е изпратил на ръководството на предприятието писмо с молба до „Лукойл“ да купи ново оборудване – газоанализаторна станция за 24-часов мониторинг на показателите на въздуха, резултатите от които ще могат да се предават онлайн на сайта на еко-инспекцията и на община Бургас.  Виктор Турмаков", "date": "2018.01.31", "title": "Regnum  : В България ще направят внезапна проверка на рафинерията на „Лукойл“ в Бургас заради миризма във въздуха"}
{"url": "http://www.focus-news.net/news/2018/01/31/2483643/a1on-makedoniya-sarbiya-tryabva-da-postigne-sporazumenie-s-prishtina-predi-da-se-prisaedini-kam-es.html", "text": "Председателят на Европейския парламент Антонио Таяни заяви на сръбския президент Александър Вучич, че Брюксел очаква правно обвързващ документ между Белград и Прищина, преди страната да получи шанс да стане член на ЕС, предава македонската медия   А1on.\r\n„Ние уважаваме факта, че ЕП, като орган, представляващ 400 милиона души, признава значението на разширяването на ЕС в Западните Балкани“, заяви  Вучич след срещата с Таяни.\r\nТова съобщение беше потвърдено и от Таяни, като обясни, че споразумението с Прищина трябва да бъде подписано преди официалното членство на Сърбия в ЕС.\r\nТаяни е убеден, че Сърбия ще предприеме необходимите реформи, свързани с върховенството на закона и свободата на медиите, но предупреди, че по реорганизацията на правовата държава, конституционните реформи и свободните медии трябва да се работи.\r\nТой също така приветства решението на Вучич да приеме поканата на хърватския президент Колинда Грабар-Китарович да посети Загреб. Виктор Турмаков", "date": "2018.01.31", "title": "А1on (Македония): Сърбия трябва да постигне споразумение с Прищина, преди да се присъедини към ЕС"}
{"url": "http://www.focus-news.net/news/2018/01/31/2483611/prokuraturata-povdigna-obvineniya-na-chetirima-dushi-za-otvlichaneto-na-adrian-zlatkov-obzor.html", "text": "Софийска градска прокуратура повдигна обвинения нa четирима души за отвличането на Адриан Златков, син на бизнесмена Тони Златков. 25-годишният мъж изчезна рано сутринта на 30 август миналата година от района пред дома му в село Герман, и бе открит няколко дни по-късно, на 11 септември вечерта, в добро здравословно състояние. След платен откуп от страната на семейството му, младият мъж бе изоставен от похитителите си на пътя между София и Самоков и се придвижи на стоп до бензиностанция в кв. „Горубляне“, откъдето се свърза със родителите си. Пред медиите тогава Тони Златков обясни, че лично е водил преговорите с похитителите посредством SMS-и и отхвърли варианта отвличането да е свързано с бизнеса му. Той заяви, че най-вероятно похищението е дело на организирана група, чиято цел са парите.\r\nНа 31 януари, 5 месеца след отвличането, прокуратурата повдигна обвинения на Ивайло Борисов – Ториното, Мартин Марков, Георги Джамбазов и Здравка Стефанова. Те са обвинени като помагачи на неизвестни извършители, отвлекли Златков. Четиримата са задържани за срок до 72 часа, като в рамките на утрешния ден Софийска градска прокуратура ще внесе в Софийски градски съд  искане за налагане спрямо обвиняемите на най-тежката мярка за неотклонение „задържане под стража“. \r\nРаботата по случая продължава с разпити на свидетели, претърсвания, изземвания и други. \r\nОт държавното обвинение посочват, че значителна част от доказателствения материал е събран с активното сътрудничество на органите на МВР на Р Сърбия, както на сръбската прокуратура. \r\nИмето на Ивайло Борисов – Ториното нашумя преди 2 години, когато негови охранители пребиха млад мъж на Околовръстното шосе на София.", "date": "2018.01.31", "title": "Прокуратурата повдигна обвинения нa четирима души за отвличането на Адриан Златков (ОБЗОР)"}
{"url": "http://www.focus-news.net/news/2018/01/31/2483647/politico-odobrenieto-spryamo-donald-tramp-se-e-uvelichilo-do-42.html", "text": "Според социологическо проучване одобрението към президента на САЩ Доналд Тръмп бележи ръст, достигайки до 42%, което е с 10% повече в сравнение с декември 2017 г., предава  Politico.\r\n42% от американците подкрепят работата на Тръмп, според проучване на университета „Монмаут“, което е значително повече от 32% одобрение според същото проучване, но преди месец. Повечето американци смятат, че той не върши добра работа, но броят им е намалял за периода от 56 на 50%. Според 55% от допитаните президентът има успех при прокарването на програмата си в Конгреса. \r\nПроучването е обхванало 806 пълнолетни граждани на САЩ в периода от 28 до 30 януари. Процентът на статистическата грешка е 3,5%.  Виктор Турмаков", "date": "2018.01.31", "title": "Politico: Одобрението спрямо Доналд Тръмп се е увеличило до 42%"}
{"url": "http://www.focus-news.net/news/2018/01/31/2483646/unitsef-konfliktite-i-bedstviyata-sa-doveli-do-negramotnostta-na-blizo-60-miliona-mladi-hora-po-sveta.html", "text": "По данни на УНИЦЕФ близо 60 милиона младежи по света, които живеят в страни, страдащи от конфликти и природни бедствия са неграмотни и са необходими повече инвестиции в образованието им за борба с кризата, предава Voice of America.\r\nБлизо 30% от хората между 15 и 19-годишна възраст, които живеят в „спешните“ държави са неграмотни и проблемът се задълбочава сред момичетата, според изследването на УНИЦЕФ. \r\nИзпълнителният директор на УНИЦЕФ Хенриета Форе заяви, че статистиките са „стряскащо напомняне на трагическото влияние на кризите върху детското образование, тяхното бъдеще и стабилността и растежа на икономиките и обществата.\r\nСтраните с най-голяма неграмотност сред хората между 15 и 24 години са Нигер (76%), Чад (69%), Южен Судан (68%) и Централноафриканската република (64%).  Виктор Турмаков", "date": "2018.01.31", "title": "УНИЦЕФ: Конфликтите и бедствията са довели до неграмотността на близо 60 милиона млади хора по света"}
{"url": "http://www.focus-news.net/news/2018/01/31/2483601/kyustendil-okolo-50-dushi-protestiraha-pred-sadebnata-palata-v-grada.html", "text": "Около 50 души протестираха пред Съдебната палата в Кюстендил, предаде репортер на Радио „Фокус” – Кюстендил. Протестът беше организиран от синдикалните организации на служителите на затворите в България, на служителите в арестите и на Главна дирекция „Охрана”. Искането е за увеличение с 20% на трудовите възнаграждения, изравняване на социалните права с тези на служителите в МВР и по-добри условия на труд. Протестиращите издигнаха плакати с надписи „С обещания затвори не се пазят”, „За нас е въпрос на чест”, „Само едно е осигурено в сектор „Сигурност” – неосигуреността”, „До кога европейските ценности ще бъдат само на хартия” и други. Протестът премина мирно, той беше охраняван от служители на Областна дирекция на МВР – Кюстендил и на „Общинска охрана”. Протестът беше организиран извън работно време. Присъстващите изразиха готовност през месец февруари да се включат в национален протест в София.\r\nВенцеслав ИЛЧЕВ", "date": "2018.01.31", "title": "Кюстендил: Около 50 души протестираха пред Съдебната палата в града"}
{"url": "http://www.focus-news.net/news/2018/01/31/2483637/yorgos-papadakis-pravozashtitnik-nyama-v-skoro-vreme-da-se-reshi-vaprosat-za-imeto-na-makedoniya.html", "text": "Няма в скоро време да се реши въпросът за името на Македония, прогнозира за вечерния блок „Това е България“ на Радио „Фокус“ Йоргос Пападакис, директор на Канцеларията за правата на малцинствата в Гърция. Той препоръча, ако двете страни – Гърция и Македония – искат да постигнат напредък, да бъдат по-фокусирани, по-внимателни и да не изказват открито същността на това, за което се преговаря. Според него основният проблем в спора е гръцки. Йоргос Пападакис уточни, че в Гърция настояват да се преговаря не само за промяната на името, но и на идентичността, на формулировката на името на езика и на Конституцията на Македония.\r\n„Сега се работи върху проблем, който Гърция има не толкова с Република Македония, колкото го има със себе си. В основата е образователната система. Грък съм и знам: от основното училище до университета учим, че сме потомци на старите гърци и че Александър Македонски или Александър Велики е наш, част от нашето наследство. Върху тази концепция стъпва гръцкият национален мит. Затова е много тежко, не само за политиците в Гърция, но и за народа, да промени тази теория и трудно ще се промени този мит“, обясни Йоргос Пападакис.", "date": "2018.01.31", "title": "Йоргос Пападакис, правозащитник: Няма в скоро време да се реши въпросът за името на Македония"}
{"url": "http://www.focus-news.net/news/2018/01/31/2483641/karles-puchdemon-svarshi-se-ispanskiyat-ministar-predsedatel-triumfira.html", "text": "Бившият каталунски лидер Карлес Пучдемон изглежда, че е признал поражение в борбата за независимостта на областта от Испания, според текстови съобщения, получени от испански телевизионен канал, цитиран от  Politico.\r\n„Офисът на испанския министър-председател Мариано Рахой триумфира“, пише в една от посланията, за които се смята, че е изпратено до един от бившите министри от правителството на Пучдемон, което канал „Телесинко“ е открил. Медията твърди, че Пучдемон, който е в Белгия от октомври, бягащ от  съдебно преследване, е изпратил посланията на Тони Комин – друг каталунски политик в изгнание. \r\n„Предполагам, че ти е ясно, че се свърши“, пише в друго текстово съобщение от бившия каталунски лидер. Според телевизионния канал, камерите му са уловили посланията от мобилния телефон на Комин по време на събитие в белгийския град Лойвен. Пучдемон и Комин нито потвърждават, нито отричат съдържанието на общуването им, но и двамата осъдиха нарушението на тяхното лично пространство.\r\n„Разкритието на тайни  е престъпление в Испания и в Белгия“, заяви Комин от своя профил в социалната мрежа „Туитър“. \r\nСамият Пучдемон, чиито поддръжници се надяват да го върнат на поста регионален лидер, също реагира в „Туитър“: Аз съм журналист и винаги съм знаел, че има ограничения, като личното пространство, което не трябва да бъде нарушавано. Човек съм и понякога имам своите съмнения“.  Виктор Турмаков", "date": "2018.01.31", "title": "Карлес Пучдемон: Свърши се. Испанският министър-председател триумфира"}
