{"url": "http://www.focus-news.net/news/2019/09/06/2696236/sport-holandiya-pobedi-germaniya-kato-gost-v-evrokvalifikatsiya-s-42.html", "text": "Футбол:Отборът на Холандия победи Германия като гост в евроквалификация с 4:2. Бундестимът откри резултата с гол на Серж Набри, но Френки де Йонг и автогол на Джонатан Тах дадоха предимство на „лалетата“. Тони Кроос изравни от дузпа, но Дониел Мален и Вайналдум оформиха крайния резултат. Изиграха се още осем мача от квалификациите за Евро 2020: \r\nАвстрия – Латвия  6:0 \r\nСан Марино – Белгия  0:4 \r\nСловакия – Хърватия  0:4 \r\nСловения – Полша  2:0 \r\nУелс – Азербайджан  2:1 \r\nШотландия – Русия  1:2 \r\nЕстония – Беларус  1:2 \r\nКипър – Казахстан  1:1", "date": "2019.09.06", "title": "Спорт: Холандия победи Германия като гост в евроквалификация с 4:2."}
{"url": "http://www.focus-news.net/news/2019/09/06/2696147/afp-grazhdanite-na-zimbabve-stradaha-tvarde-dalgo-pod-vlastta-na-mugabe-smyata-velikobritaniya.html", "text": "Великобритания заяви, че гражданите на Зимбабве, бивша колония на Лондон, са страдали твърде дълго под властта на бившият президент на африканската страна Робърт Мугабе, предава  AFP . \r\nИзявлението идва от външното министерство на Обединеното кралство като реакция на смъртта на бившият лидер на африканската държава. \r\n„Изразяваме нашите съболезнования към тези, които оплакват смъртта на Робърт Мугабе. Въпреки това, зимбабвийците страдаха твърде дълго като резултат от авторитарното управление на Мугабе“, се казва изявлението на външното министерство в Лондон. \r\nРобърт Мугабе управлява Зимбабве в продължение на 37 години, след като се качва на власт през 1980 г. През 2017 г. като следствие от обхваналата страната икономическа криза, той е свален от власт от военните в африканската страна. \r\n \r\n Превод и редакция : Теодор Пенев", "date": "2019.09.06", "title": "AFP: Гражданите на Зимбабве „страдаха твърде дълго“ под властта на Мугабе, смята Великобритания"}
{"url": "http://www.focus-news.net/news/2019/09/06/2696153/gd-granichna-politsiya-trafikat-na-gkpp-kapitan-andreevo-i-gkpp-lesovo-e-izklyuchitelno-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" и ГКПП \"Лесово\" на границата с Република Турция е изключително интензивен на изход за товарни автомобили. Това съобщиха от  ГД \"Гранична полиция\" . Трафикът е интензивен на изход за леки автомобили на ГКПП \"Калотина\" на българо-сръбската и на ГКПП \"Кулата\" и ГКПП \"Маказа\" на българо-гръцката граница. Предвид очакваното увеличение на пътникопотока през ГКПП \"Кулата\" и ГКПП \"Маказа\" се препоръчва пътуващите да използват обходните маршрути през ГКПП \"Илинден\", ГКПП \"Златоград\" и ГКПП \"Ивайловград\". На границата с Румъния трафикът е интензивен на изход за товарни автомобили на ГКПП \"Дунав мост-Русе\". \r\nПреминаването през всички контролно-пропускателни пунктове на границата с Република Северна Македония се осъществява нормално.", "date": "2019.09.06", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Лесово\" е изключително интензивен на изход за товарни автомобили"}
{"url": "http://www.focus-news.net/news/2019/09/06/2696148/anadolu-agency-preduprezhdenieto-che-turtsiya-shte-predizvika-nova-migrantska-valna-ne-e-blaf-spored-vitseprezidenta-na-stranata.html", "text": "Предупрежденията, че Турция ще отвори вратите за мигрантите към Европа не е било „нито заплаха, нито блъф“, заяви вицепрезидентът Фуат Октай. \r\n„Това не е нито заплаха, нито блъф. Това е реалност“, заяви Октай по време на визита в Италия. \r\nКоментарите му идват малко след като президентът на Турция Реджеп Тайип Ердоган заплаши, че Анкара може да „отвори вратите“ за сирийските бежанци към Европа ако не получи очакваната подкрепа за плановете си. \r\nОктай заяви, че мисленето, че Турция ще предизвика нова мигранска вълна е „грешно“. \r\n„Турция не е ничий пазител, нито пък мигрантски център. Това не е страната, която ще плаща за кризите, които другите страни създават“, добави той. \r\n \r\n Превод и редакция : Теодор Пенев", "date": "2019.09.06", "title": "Anadolu Agency: Предупреждението, че Турция ще предизвика нова мигрантска вълна „не е блъф“, според вицепрезидента на страната"}
{"url": "http://www.focus-news.net/news/2019/09/06/2696149/burgas-be-otkrit-obnoveniyat-uchebno-proizvodstven-kompleks-s-restorant-i-zavedenie-za-barzo-hranene-kam-profesionalnata-gimnaziya-po-turizam-prof-d-r-asen-zlatarov.html", "text": "Официално бе открит изцяло обновеният учебно-производствен комплекс с ресторант и заведение за бързо хранене „Младост“ към Професионалната гимназия по туризъм „Проф. д-р Асен Златаров“ в Бургас, предаде репортер на  Радио „Фокус“-Бургас . „Изключително сме горди, че участваме в подобен знаков и смислен проект, който със своя потенциал затвърждава Бургас като важен център за бизнес, образование, култура и туризъм“, каза директорът на гимназията Силвия Пехливанова и добави, че това е проект – послание, че Община Бургас инвестира в професионалното образование и обучение, проект, който ползва различни похвати и дисциплини, свързани в образователен и културен мениджмънт.  \r\n„За нас – педагогическия колектив на Професионалната гимназия по туризъм „Проф. д-р Асен Златаров“ – Бургас, това е проект – мисия, който ни възлага да отговорим на очакванията и да провокираме интереса на жителите и гостите на Бургас да се запознаят от близо с нивото на обучение, което предлага гимназията“, посочи директорът на училището. По думите ѝ това е проект – проверка за професионалните умения, съвременния подход и търсенето на успешни форми за реализация на кадрите, които се обучават в учебното заведение. „Времето е това, което ще измери добавените ползи от този прекрасен и обновен учебно-производствен комплекс. Нашето училище и ресторант „Младост“ са запазена марка на Бургас“, заяви Силвия Пехливанова. \r\nДеница ДИМИТРОВА", "date": "2019.09.06", "title": "Бургас: Бе открит обновеният учебно-производствен комплекс с ресторант и заведение за бързо хранене към Професионалната гимназия по туризъм „Проф. д-р Асен Златаров“"}
{"url": "http://www.focus-news.net/news/2019/09/06/2696152/plovdivskiya-mitropolit-nikolay-na-razedinenieto-na-savremennoto-obshtestvo-da-protivopostavim-hristovata-lyubov-tolerantnost-chovekolyubie-i-solidarnost.html", "text": "Честванията в Пловдив започнаха с тържествен молебен в църквата „Света Богородица“, където присъстваха много официални гости и граждани, предаде репортер на  Радио „Фокус“- Пловдив . Молебенът бе отслужен от пловдивският митрополит Николай. На него присъстваха пловдивският кмет Иван Тотев, областният управител Здравко Димитров, председателя на ОбС Савина Петкова, районни кметове, командирът на 68 бригада“Специални сили“ бр.ген. Явор Матеев, много политици, общественици и интелектуалци и граждани. Владиката за пореден път призова към вяра и любов между хората. Според него «съвременното българско общество е изпаднало в състояние на омраза, безпаметност, страх и егоизъм. Срещу отровата, разяждаща общественият организъм, лечението е противоотрова, а противоотровата на омразата е любов, на безпаметността е памет, на страха – смелост, а на егоизма е човеколюбие», каза митрополит Николай. Той добави, че по-добро и по-ефикасно лечение на обществените болести от вярата, надеждата и любовта няма. «Днес отправяме молитва да пребъде нашето скъпо отечество в мир, благоденствие, независимост и единство. На разединението на съвременното общество да противопоставим Христовата любов, толерантност, човеколюбие и солидарност. Според владиката нашият народ винаги е бил въоръжен с най-силните оръжия срещу злото – вярата в бога и любовта към отечеството. След службата официалните лица се поклониха и поднесоха венци и цветя пред паметника на Захари Стоянов в Дондуковата градина и на паметна плоча на майор Райчо Николов – единственият загинал при осъществяването на акта на Съединението. Празничната програма продължи на площад Стефан Стамболов с концерт на Биг Бенд Пловдив. \r\nВ 18.30 часа пред Военния клуб започва възстановката на събитията от 6 септември 1885 година, от комитет „Родолюбие“. В представлението на площад „Централен“, което възкресява спомените за Съединението участват мъже, жени и деца. Мъжете са пресъздали летните униформи на румелийската милиция въз основа на снимки и документи от времето на Съединението. Те използват автентично оръжие от времето на Руско-турската война. \r\nВ 19.00 часа на Площад „Стефан Стамболов“ започва фолклорен концерт. \r\nВ 19.45 часа в Музея на Съединението ще бъде открита изложбата „Пловдив в културната история на България”.  Кулминацията на честването е тържествената заря-проверка, която започва в 20.30 часа пред паметника на Съединението. Слово ще произнесат президентът  Румен Радев и пловдивският кмет Иван Тотев. \r\nЦветана ТОНЧЕВА", "date": "2019.09.06", "title": "Пловдивския митрополит Николай: На разединението на съвременното общество да противопоставим Христовата любов, толерантност, човеколюбие и солидарност"}
{"url": "http://www.focus-news.net/news/2019/09/06/2696154/kathimerini-sega-e-vremeto-sasht-da-investira-v-gartsiya-spored-amerikanskiya-poslanik.html", "text": "Посланикът на САЩ в Гърция Джофри Пайът, приветства новия план на правителството да се бори с бюрокрацията и да привлече нови чуждестранни инвеститори, като заяви, че „сега е времето да се инвестира в Гърция“, пише електронното издание на вестник  Kathimerini . \r\nToй каза това по време на Югоизточния енергиен форум за 2019 г., проведен в Солун. Пайът добави, че Гърция е един от най-близките партньори на САЩ в промотирането на идеите на Вашингтон за енергийна сигурност и диверсификация в Югоизточна Европа и посочи ролята на Атина като лидер в енергийния сектор в региона.  \r\nПосланикът отбеляза, че ще изпрати позитивен сигнал на американските инвеститори и изрази сигурност, че инвестициите от САЩ ще играят важна роля в енергийното бъдеще на Гърция и предстоящите приватизации в страната. \r\n \r\n Превод и редакция : Теодор Пенев", "date": "2019.09.06", "title": "Kathimerini: Сега е времето САЩ да инвестира в Гърция, според американския посланик"}
{"url": "http://www.focus-news.net/news/2019/09/06/2696156/the-guardian-nyu-york-shte-se-bori-s-problema-s-plahovete-kato-izpolzva-alkohol.html", "text": "Ню Йорк разкри последното си оръжие в отдавнашната си борба с плъховете – капан за мишки с алкохол. \r\nГризачите са огромен проблем в най-големият метрополис на САЩ, често криещи се по метростанции и ровещи из боклуците на града.  \r\nМестните власти харчат милиони долари в опити да намалят популацията на плъховете, като досега са опитали множество опции, от стерилизиращи химикали до „противоплъхови“ кофи за боклук. \r\nНовата идея за борба с проблема е машина, която привлича гризачите с обикновена примамка, която след това активира капан, който пуска мишката в басейн с алкохолна смес.  \r\n„Това ги кара да загубят съзнание и в крайна сметка да се удавят“, заяви Антъни Джиакинто, президент на компанията производител на новият капан, внасян от Италия. \r\nМашината оперира на батерии и представлява нещо като кутия, върху която плъхът се покатерва за да изяде примамката. Сензор в изборетението усеща това и активира механизма, който изпраща мишката във вътрешността на капана, която може да побере над 80 плъха. \r\nОбщо 107 гризача са били „неутрализирани“ по време на продължилите месец изпитания на новия капан в Бруклин, Ню Йорк, според местните власти. \r\nПо време на демонстрация на машината пред журналисти, техен представител одобри капана, като заяви, че това е „хуманен и екологично чист“ метод за справяне с проблема с мишките. \r\n \r\n Превод и редакция : Теодор Пенев", "date": "2019.09.06", "title": "The Guardian: Ню Йорк ще се бори с проблема с плъховете, като използва алкохол"}
{"url": "http://www.focus-news.net/news/2019/09/06/2696159/kmetat-na-burgas-dimitar-nikolov-sledvashtiyat-etap-na-profesionalnata-gimnaziya-po-turizam-prof-d-r-asen-zlatarov-burgas-e-da-izgradim-edin-savremenen-nov-korpus.html", "text": "Бургас. Следващият етап на Професионалната гимназия по туризъм „Проф. д-р Асен Златаров“ – Бургас е да изградим един съвременен нов корпус. Това каза кметът на Бургас Димитър Николов по време на откриването на обновения учебно-производствен комплекс с ресторант и заведение за бързо хранене към гимназията, предаде репортер на  Радио „Фокус“-Бургас . „Няма как в едно от най-големите бургаски училища, в което се стремим да създаваме висококонкурентни кадри за бизнеса и туризма, не само за Бургаския регион, а и на България, да не създадем подходящи условия тези деца са се обучават“, каза още Николов и добави, че качественото хранене ще даде шанс на региона да излезе от рамките на летния туристически сезон, както и да се разширят рамките на туристическия сезон и да се разшири туризма. „За нас беше изключително важно да подготвим един много качествен проект. Когато пред 4 години разглеждахме спецификацията на комплекс „Младост“, най-много държах да не липсва никакъв уред или инструмент в кухнята, така че да няма храна, която да не може да бъде подготвена и сервира тук, за да могат добрите, професионални преподаватели да предадат най-доброто на бургаските деца“, заяви кметът на Бургас. По думите му 100 деца, не само от Бургас, но и от цяла Югоизточна България, се учат в гимназията. „Аз съм убеден, че с тази модерна база все повече млади хора ще предпочитат да се запишат в гимназията, тъй като към момента тя е с най-висок стандарт на обучение и сме изключително конкурентни. Освен, че от днес ще функционира ресторант „Младост“, след броени дни започва да работи и закусвалня „Младост“, коментира Димитър Николов и заяви, че Община Бургас на практика показва изключителната важност и акцент, които се влага в образователния процес на Бургас. „Няма да има средно или професионално училище в Бургас, което има активно ръководство – директор, настоятелство, учителство, колектив и иска да се развива, ние да не подкрепим с административна и финансова подкрепа. Следващият етап на нашата гимназия е да изградим един хубав и съвременен нов корпус, в основната си част, той ще бъде физкултурен салон, но ще го надградим с кабинети, които са необходими за учебния процес“, каза още Николов. \r\n \r\nДеница ДИМИТРОВА", "date": "2019.09.06", "title": "Кметът на Бургас Димитър Николов: Следващият етап на Професионалната гимназия по туризъм „Проф. д-р Асен Златаров“ – Бургас е да изградим един съвременен нов корпус"}
{"url": "http://www.focus-news.net/news/2019/09/06/2696150/reuters-velikobritaniya-shte-provede-izbori-kogato-doyde-pravilnoto-vreme-za-tova-spored-shotlandskata-natsionalna-partiya.html", "text": "Британските опозиционни партии няма да подкрепят предложението на министър-председателя на страната Борис Джонсън за ранни избори, но гласоподавателите няма да има нужда да чакат дълго, преди да се явят пред урните, заяви лидерът на Шотландската национална партия. \r\n„Ще имаме избори когато дойде правилното време за това, но ще ви обещая това, няма да трябва да чакате дълго“, заяви Иън Блекфорд пред британската телевизия  BBC , след като се срещна с представители на  опозицията. \r\nБорис Джонсън призова за предсрочни избори преди 31 октомври, но се сблъска с недоволство в парламента и не разполага с подкрепата за такива от страна на опозиционните партии. \r\n \r\n Превод и редакция : Теодор Пенев", "date": "2019.09.06", "title": "Reuters: Великобритания ще проведе избори „когато дойде правилното време“ за това, според Шотландската национална партия"}
{"url": "http://www.focus-news.net/news/2019/09/06/2696157/poslanikat-na-balgariya-v-sarbiya-radko-vlaykov-podvigat-na-nashite-predtsi-e-nay-svetliyat-primer-i-stimul-za-balgarite-v-rodinata-i-po-sveta-obedineni-da-pazim-balgarshtinata.html", "text": "Извънредния и опълномощен посланик на Република България в Република Сърбия, негово превъзходитлство  Радко Влайков, се обърна с писмо към българите в Сърбия с което им честити Деня на Съединението. Това съобщиха от  КИЦ - Босилеград .  В писмото се казва: Скъпи сънародници в Република Сърбия, \r\nНа днешния ден преди 134 години нашите предци осъществиха най-смелия и патриотичен акт. Опълчвайки се на несправедливостите на Берлинския конгрес и на Великите сили, те положиха истинските основи на третата българска държава. В дните и седмиците след Съединението, обединеният български народ прояви изключителна смелост и героизъм, защити младата ни държава и отстоя нейното бъдеще. Днес подвигът на нашите предци е най-светлият пример и стимул за българите в Родината и по света: обединени да пазим българщината! Честит да ни е най-светлият празник Съединението на България!\", пише посланикът.", "date": "2019.09.06", "title": "Посланикът на България в Сърбия Радко Влайков: Подвигът на нашите предци е най-светлият пример и стимул за българите в Родината и по света - обединени да пазим българщината"}
{"url": "http://www.focus-news.net/news/2019/09/06/2696158/veliko-tarnovo-pametnik-na-general-sava-mutkurov-be-otkrit-v-grada-navrah-saedinenieto.html", "text": "Паметник на генерал Сава Муткуров  бе открит в града навръх Съединението. Това съобщиха от пресцентъра на  Община Велико Търново .Монументът е поставен до централната алея в парк „Марно поле“, а негов автор е известният италиански скулптор Винченцо Йераче. Бюстът е на 125 години и е дарен от преките наследници на генерал Муткуров – Александър Киркорв /правнук/ и неговата съпруга. Инициативата за паметника е на комитет от общественици и веднага бе подкрепена от кмета на Велико Търново Даниел Панов. \r\nДаниел Панов, Александър Кирков и съпругата му, както и председателят на Инициативния комитет проф. Георги Камарашев участваха в церемонията по откриването. Проф. Камарашев припомни, че Сава Муткуров е сред българските герои с особен принос за успеха на Съединението на Княжество България с Източна Румелия. Александър Кирков сподели, че е трогнат от инициативата, случила се във Велико Търново. \r\nКметът Даниел Панов благодари специално на семейство Киркови – както за дарението на бюста, така и за грижата, която са полагали цели 60 години за опазването и съхраняването му.  Панов благодари на обществениците от инициативния комитет – проф. Георги Камарашев, проф. Милко Палангурски, проф. Михаил Харалампиев, Венелин Иванов, Николай Илчев, проф. Марко Златев, на всички великотърновци, подкрепили родолюбивата идея, както и на скулптора Денислав Сираков за реставрацията и подготовката на паметника. \r\n„Паметни събития като Съединението и делата на бележити българи като ген. Сава Муткуров са сред многобройните извори на национална гордост. Точно в този дух трябва да възпитаваме децата и младите хора“, подчерта Даниел Панов.  \r\nСава Муткуров е роден на 16 декември 1852 г. в Търново. Участва като доброволец в Сръбско-турската война от 1876 г. През Освободителната война от 1877-1878 г. е командир на рота в 54-и пехотен Мински полк. Особено активна е ролята му в Сръбско-българката война, както и в подготовката на Съединението. Генерал Муткуров е регент и военен министър в правителството на Стефан Стамболов. Той получава три ордена за изключителни заслуги – “За храброст” – първа степен и четвърта степен, “Свети Александър” - първа степен без мечове и втора степенс мечове, “За заслуга” – сребърен. \r\nМонументът бе осветен от великотърновския митрополит Григорий.", "date": "2019.09.06", "title": "Велико Търново: Паметник на генерал Сава Муткуров  бе открит в града навръх Съединението"}
{"url": "http://www.focus-news.net/news/2019/09/06/2696161/mvnr-otbelyaza-svoyata-140-godishnina-na-sofiyskiya-ekiden-maraton.html", "text": "МВнР отбеляза своята 140-годишнина на Софийския Екиден маратон. Това съобщиха от  пресцентъра на МвнР .Два отбора от Министерството на външните работи, както и от посолствата на Япония, Германия, Китай и РЮА, се включиха в Софийския Екиден маратон, който тази година бе посветен на 140-годишнината на МВнР. Събитието, което по традиция се организира под патронажа на посолството на Япония у нас, събра почти 100 отбора на своето пето издание.  \r\nВ състезанието взе участие и заместник-министърът на външните работи Петко Дойков, който пробяга един от постовете в щафетата.  \r\n„Софийския Екиден маратон се превърна в един от символите на приятелските отношения между България и Япония – заяви той. - Повече от 100 години след организирането на първия Екиден маратон в Япония, ние тук, в София, с желание и дух продължаваме тази традиция. А тази година имаме и конкретна причина за това – с нея отбелязваме 140 години от създаването на българската дипломатическа служба, а наред с това и 110 години от първите официални контакти между България и Япония.“  \r\nДвата отбора на МВнР се състезаваха в щафетата „Държавни структури“. В състава на заместник-министър Дойков бяха още Алексей Андреев, Деян Катрачев, Радо Ангелов, Дора Ангелова и Марио Дойков, а в другия тим - Адлен Юсеинова, Мартин Колев, Гергана Цекова Георги Хъшев, Георги Минков и Божидар Александров.  \r\nПетко Дойков награди и първите три състава в дисциплината „Мъжка щафета“, където победители станаха състезателите от „Маратон Пловдив“.  Отборът се оказа водач и в общото класиране, като състезателите му взеха общата дистанция от 42.195км за 2:11:36 ч.", "date": "2019.09.06", "title": "МВнР отбеляза своята 140-годишнина на Софийския Екиден маратон"}
{"url": "http://www.focus-news.net/news/2019/09/06/2696160/kmetat-na-karlovo-d-r-emil-kabaivanov-saedinenieto-e-prodalzhenie-na-deloto-na-apostola.html", "text": "Съединението е продължение на делото на Апостола, дейците, които направиха възможно това дело са хората, които Васил Левски е заклевал и са членове в неговите революционните комитети. Това каза за празничното издание на предаването „За честта и славата на България“ на Радио „Фокус“ д-р Емил Кабаиванов, кмет на Община Карлово. Той уточни, че на тези хора и на заветите на Левски се дължи, както Илинденско-Преображенското въстание, така и възстановяването на българската държава. „Убеден съм, че силата на духа и днес дава възможност на българина да се изправи в защита на държавността и в защита на това, което са ни завещали нашите предци. Много ни е необходимо в днешно време единството, обединението, за да бъдем по-силни. Искам всички българи да се обединяваме зад каузата да бъде България силна, свободна и просперираща“, каза д-р Емил Кабаиванов. Той допълни, че е необходимо да имаме национален договор между граждани и политици, който да даде предначертание за това как да се развива държавата в следващите няколко десетилетия. Градоначалникът уточни, че документът трябва да включва приоритети във външната политика, отбрана и сигурност, екология, образование и стандарт за живот. Д-р Кабаиванов коментира, че нашата сила не е в броя на население или в големината на територията, но икономиката трябва да върви напред. Кметът на Карлово заяви, че със смелите, упоритите и отговорните България ще успее.   \r\n \r\nЙоланда ПЕЛОВА", "date": "2019.09.06", "title": "Кметът на Карлово д-р Емил Кабаиванов: Съединението е продължение на делото на Апостола"}
{"url": "http://www.focus-news.net/news/2019/09/06/2695976/afp-sasht-pregovaryat-s-yemenskite-buntovnitsi-za-prekratyavane-na-konflikta-v-stranata.html", "text": "Служител от правителството на САЩ заяви, че Вашингтон преговаря с подкрепяните от Иран йеменски бунтовници в опит да бъде прекратена гражданската война в страната, предава  AFP . \r\n“Фокусирани сме върху опитите да прекратим войната в Йемен“, заяви служителя в американското външно министерство Дейвид Шенкер, по време на визита в Саудитска Арабия. \r\n„Също така преговаряме, доколкото е възможно, с хутите да опитаме и да намерим взаимноизгодно решение на конфликта“, добави той. \r\nТова е и първият контакт между администрацията на президента на САЩ Доналд Тръмп с бунтовническата групировка в за последните 4 години.", "date": "2019.09.06", "title": "AFP: САЩ преговарят с йеменските бунтовници за прекратяване на конфликта в страната"}
{"url": "http://www.focus-news.net/news/2019/09/06/2695978/ria-novosti-severna-koreya-pomoli-oon-da-namali-chisloto-na-svoite-satrudnitsi-v-stranata.html", "text": "Северна Корея изпрати писмо, в което моли да бъде съкратен броя на сътрудниците на ООН в страната, предава  РИА Новости , като се позовава на представителят на организацията Стефан Дюжарик.  \r\n\"Наистина получихме писмо от органите на Пхенян. Вече контактуваме с правителството по въпроса за намаляване на международния хуманитарен персонал в Северна Корея\", каза Дюжарик. \r\nСпоред него все пак настоящите операции на ООН в страната са довели до известен ефект и поддържането на дейността им на сегашното ниво е жизненоважно. \r\nПо-рано ООН изнесе доклад, в който се съобщава, че около 11 милиона севернокорейци, или 43,4% от населението на страната, страдат от недохранване.", "date": "2019.09.06", "title": "РИА Новости: Северна Корея помоли ООН да намали числото на своите сътрудници в страната"}
{"url": "http://www.focus-news.net/news/2019/09/06/2695977/reuters-velikobritaniya-e-pritesnena-ot-iranskiyat-plan-za-barzo-obogatyavane-na-uran.html", "text": "Великобритания е притеснена и разочарована от плана на Техеран да продължи на нарушава споразуменията от ядрения договор от 2015 г., като започне да разработва нови методи за по-бързо обогатяване на уран, предава  Reuters . \r\n“Планът на Иран да премахне ограниченията на ядрените си изследвания е дълбоко притеснителен“, заяви външното министерство в свое изявление. \r\n„Третата стъпка назад от задълженията върху ядрената сделка е особено разочароваща във време, когато ние и нашите европейски и световни партньори работим за деескалирането на напрежението (между нас) и Иран.“, се казва още в изявлението.", "date": "2019.09.06", "title": "Reuters: Великобритания е притеснена от иранският план за бързо обогатяване на уран"}
{"url": "http://www.focus-news.net/news/2019/09/06/2695975/v-1040-chasa-maya-manolova-i-initsiativniyat-y-komitet-shte-podadat-dokumenti-za-registratsiya-v-obshtinskata-izbiratelna-komisiya.html", "text": "В 10.40 часа Мая Манолова и Инициативният й комитет ще подадат документи за регистрация в Общинската избирателна комисия /ОИК/ на ул. „Московска“ 33. Това съобщиха от  пресцентъра на инициативния комитет .", "date": "2019.09.06", "title": "В 10.40 часа Мая Манолова и Инициативният й комитет ще подадат документи за регистрация в Общинската избирателна комисия"}
{"url": "http://www.focus-news.net/news/2019/09/06/2696155/pazardzhik-v-denya-na-saedinenieto-regionalniyat-istoricheski-muzey-v-grada-priema-posetiteli-bezplatno.html", "text": "По повод 6 септември – Съединението на България и 22 септември – Денят на обявяването на Независимостта на България, Етнографската експозиция и централната сграда на Регионален исторически музей – Пазарджик ще са отворени за посещение със свободен достъп /без входни такси/, съобщиха от  Регионалния исторически музей в Пазарджик .", "date": "2019.09.06", "title": "Пазарджик: В деня на Съединението Регионалният исторически музей в града приема посетители безплатно"}
{"url": "http://www.focus-news.net/news/2019/09/06/2695981/ministerstvoto-na-vanshnite-raboti-na-ruskata-federatsiya-predupredi-che-kosovo-prodalzhava-da-se-prevrashta-v-krepost-na-terorizma-obzor.html", "text": "Министерството на външните работи на Руската федерация предупреди, че Косово продължава да се превръща в крепост на тероризма, като призова САЩ и ЕС да обърнат сериозно внимание на проблема, тъй като той вече заплашва цяла Европа, а властите в Прищина просто не са в състояние да се справят с него. Така започва статия в официалния печатен орган на правителството в Москва – вестник  „Российская газета“ . \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\n„Те завзеха цялата територия, без да питат никого, противно на решението на друга суверенна държава - Сърбия, и оправдаха всичко това с отстояване на либералните ценности“, подчерта говорителят на руското външно министерство Мария Захарова в сряда. „Нека ви кажа до какво води това в този регион. Членовете на „Ислямска държава“ се връщат от зоната на войната в региона (те знаят къде да се върнат. Това е „черна дупка“, в която смятат, че е възможно да се възстановят и след това да извършат поход към други региони на света), преди това наети от косовските албанци и преминали обучение. Регистрирани са около 250 такива случаи. А ни казаха, че Косово е страна на възможностите. Очевидно това е така, но тази възможност не трябва да се предоставя само на терористите, а и на цивилните граждани, при това не само на онези, които живеят в Косово. Защо сигурността е отказана на съседни държави, включително на Сърбия, която не е преразгледала вижданията си по териториалните въпроси и суверенитета? Важно е да се разбере, че говорим за носители на радикална идеология с богат боен опит. Това крие очевидни рискове за сигурността на Балканите и в Европа като цяло. Нараства терористичната заплаха, която косовско-албанските власти не са в състояние да противодействат, дори и да искат\". \r\nВисш дипломат призова тези, които стоят зад Прищина - САЩ и ЕС - да обърнат сериозно внимание на този проблем. „Предполагаме, че Косовските сили за сигурност (КСС) и мисията на ЕС за върховенство на закона в рамките на съществуващите мандати ще предприемат необходимите мерки за неутрализирането му. Отговорността за ситуацията е главно на гореспоменатите международни структури“. \r\nВ интервю за изданието професорът от МГИМО Елена Пономарева подчерта, че предвид вътрешните особености на Балканите, както и с оглед външния фактор, интересите на трети държави (предимно САЩ, Германия, Турция, Саудитска Арабия, Иран), военнополитически блокове (НАТО) и други участници в световната политика (частни военни компании, международни терористични и престъпни структури), Балканският халифат е един от най-вероятните сценарии за развитието на ситуацията в региона. \r\n„В момента със съгласието на властите на Босна и Херцеговина и частично признатото образувание Република Косово в създадена, функционира и разширява присъствието си мрежа от военни лагери - параджмати (села) за подготовка на бойци и терористични групировки“, каза тя. Според сръбското министерство на вътрешните работи ислямистките организации „Уахабия“ и „Червената роза“ вече са се установили не само в БиХ, но и в Южна Сърбия и Черна гора, а „Тарикат“ в Македония, Косово и Северна Албания. Целта им е да образуват непреснат пояс от мюсюлмански протодържави в покрайнините на Европа. БиХ и Косово са центрове на легално разполагане на радикални и екстремистки структури. В момента обучените бойци пътуват до горещите точки извън региона - до Афганистан, Ирак, Сирия. Доказани са стабилните отношения на балканските групировки с терористичната организация „Ислямска държава“. При променени условия и при поставяне на нови задачи всички тези групировки ще се използват в балканските страни. В допълнение, „Воините на Аллах“, които се връщат от горещите точки, активно набират нови „войници“. Вероятността сценарият за Балканския халифат да бъде реализиран е в пряка зависимост не толкова от вътрешните фактори (социално-икономически, политически, демографска ситуация) и развитието на региона (бедността има дълбоки и трайни корени тук и е позната, следователно не е причината за самия конфликт), а по-скоро от глобалните пазарни условия\". \r\nЕлена Пономарева също обосновава възможността за появата на „Балканския халифат“ в обозримо бъдеще. „Центровете - ядрото на Балканския халифат (БХ) като мрежова структура, може да се оформят през следващите 10-15 години и до средата на XXI век тази формация може да придобие стабилна форма в непрекъснато разширяващите се граници на мюсюлманското население на региона“, каза експертът. Това са Албания, Гърция, България, Босна и Херцеговина, Македония, Сърбия, включително Косово, Черна гора, в случая говорим за формирането на радикална ислямска политика, която е тясно интегрирана в структурите на международния тероризъм. Това предположение, базирано на суха статистика, за съжаление е само върхът на айсберга. Скоростта и формата на изпълнение, и вероятността за сценарий в БиХ зависи от възможностите за глобално развитие. В контекста на глобалния сценарий на \"глобална военно-военна конфронтация\" регионалният сценарий за Балкански халифат може да се активира в интерес на Запада. Реалистично е да се използват радикални ислямисти и бойци срещу съюзниците на Русия в региона, включително за преки военни действия. Основната посока на удара очевидно ще бъдат православните славяни, преди всичко сърбите“. \r\nВластите на Албания продължават да прикриват броя на последователите на Организацията на муджахедините на иранския народ (ОМИН), приети в страната по искане на Вашингтон. Според Държавния институт за статистика 4158 души от Иран са получили право на временен престой в тази балканска държава. От тях четири хиляди са муджахидини, а останалите са дипломати и други лица, които са поискали политическо убежище тук. „Според споразумението между албанското правителство и САЩ, броят на муджахидините, които ще бъдат разположени в Албания, нямаше да надвишава три хиляди, но очевидно е, че техният брой е много по-голям. Министерството на вътрешните работи отказа да предостави този вид информация, позовавайки се на държавната тайна“, съобщи албанската телевизия ReportTV. \r\nСпоред журналисти, муджахидини от Иран са пристигнали в Албания от лагери в Ирак през 2013 г. Сега те са разположени в района на град Драч. Подчертава се, че това не е първият път, в който по искане на САЩ албанските власти се съгласяват да приемат лица, които преди това са били считани за терористи. Така през 2006 г. тук са заловени петима уйгурски мюсюлмани от Западен Китай, пленени от американската армия и по-рано държани в базата в Гуантанамо. \r\nЕкспертите подчертават, че муджахидините на Иран все още са ефективна сила, която Западът преждевременно се отказа да етикира като терористична. „Дори албанците бяха смутени от решението на членовете на ОМИН да се установят в страната. Самата твърдост на това решение подсказва, че зад гърба им има мощни покровители - разбира се от чужбина. Чернова на Хилари Клинтън от 2012 г. показва, че Белият дом е планирал нещо за „бившите\" екстремисти\", припомнят експертите.", "date": "2019.09.06", "title": "Министерството на външните работи на Руската федерация предупреди, че Косово продължава да се превръща в крепост на тероризма (Обзор)"}
{"url": "http://www.focus-news.net/news/2019/09/06/2695980/afp-sasht-blokiraha-izdavaneto-na-ofitsialno-izyavlenie-na-saveta-za-sigurnost-na-oon-vav-vrazka-s-izrael.html", "text": "САЩ блокираха изявление на Съвета за сигурност на ООН относно напрежението между Израел и ливанската групировка „Хизбула“, отхвърляйки всякакви критика към Израел принуждавайки съвета да редактира текста, предава  AFP . \r\nВ първата версия на текста, членовете на съвета изразиха „дълбока загриженост от последните инциденти“ по време на сблъсъците между групировката и силтие за сигурност на Израел по „Синята линия“ на ливанската граница. \r\nСъобщението, изготвено от Франция, твърди, че \"членовете на Съвета за сигурност осъждат всички нарушения на „Синята линия“, както по въздух, така и по земя, и настоятелно призовават всички страни да спазват прекратяването на военните действия\". \r\nСпоред дипломати, Вашингтон блокира издаването на изявлението на два пъти, призовавайки „Хизбула“ да бъде конкретно осъдена в текста. \r\nВашингтон заяви, че е невъзможно да се присъедини към изявление, поставящо правото на Израел на самоопределение на равни начала с „Хизбула“, която Белият дом смята за терористична организация, обясни дипломат. \r\nМакар няколко други членове на Съвета за сигурност да възразиха срещу позицията на САЩ, текстът в крайна сметка отхвърлен. \r\nВсяко изявление на съвета трябва да бъде подкрепено от всичките му 15 членове. \r\nПодкрепяното от Иран ливанско движение „Хизбула“, твърди че Израел е нанесъл удар с безпилотни самолети по негови позиции по-рано.  \r\nЛиванският президент Мишел Аун заклейми тези атаки и ги нарече \"обявяване на война\". \r\nИзраел не призна отговорност за това нападение, но обвини групировката и Техеран в това, че произвеждат ракети на ливанска територия.", "date": "2019.09.06", "title": "AFP:  САЩ блокираха издаването на официално изявление на Съвета за сигурност на ООН във връзка с Израел"}
{"url": "http://www.focus-news.net/news/2019/09/06/2695979/makfaks-makedoni-parlamentarnata-komisiya-po-izbori-i-naznacheniya-edinodushno-osvobodi-katitsa-yaneva-ot-dlazhnost.html", "text": "Парламентарната комисия по избори и назначения единодушно прие предложението Катица Янева да бъде уволнена за безразсъдно и непрофесионално управление на Специализираната македонска прокуратура, предава македонската информационна агенция  “Макфакс“ . \r\nТова заяви Илия Димовски след сесията на комисията по избори и назначения и добави, че предложението ще бъде изпратено на председателя на парламента Талат Джафери, който трябва да го включи в дневния ред. \r\nНяма конкретно определен срок за това, но Димовски каза, че очаква Джафери да действа разумно. \r\nПо-рано обаче членовете на управляващото мнозинство поискаха уволнението на депутата Илия Димовски, който председателства комисията. \r\nДимовски е обвиняем по делото „Титаник“ на Специалната прокуратура, така че мнозинството депутати смятат, че има конфликт на интереси по отношение на вземането на решения за Янева.", "date": "2019.09.06", "title": "Макфакс (Македони): Парламентарната комисия по избори и назначения единодушно освободи Катица Янева от длъжност"}
{"url": "http://www.focus-news.net/news/2019/09/06/2695982/tass-medvedev-shte-obsadi-s-premiera-na-belarus-v-integratsiyata-v-ramkite-na-obedinenieto-sayuzna-darzhava.html", "text": "Премиерите на Русия и Беларус Дмитрий Медведев и Сергей Румас ще обсъдят двустранното сътрудничество и интеграцията в рамките на обединението „Съюзна държава“ в Москва, съобщи пресслужбата на руското правителство, предава  TACC . \r\nРъководителите на правителствата ще обсъдят актуални въпроси в руско-белоруските отношения, интеграцията в рамките на „Съюзната държава“ и взаимодействието в Евразийския икономически съюз\", се казва в изявлението.", "date": "2019.09.06", "title": "ТАСС: Медведев ще обсъди с премиера на Беларус в интеграцията в рамките на обединението „Съюзна държава“"}
{"url": "http://www.focus-news.net/news/2019/09/06/2696151/veliko-tarnovo-tarzhestveno-otbelyaza-134-godini-ot-saedinenieto-na-balgariya.html", "text": "Велико Търново тържествено отбеляза навършването на 134 години от Съединението на Княжество България с Източна Румелия. Това съобщиха от  пресцентъра на общината . Стотици жители и гости на града, заедно с кмета Даниел Панов уважиха честването, започнало по традиция с военен ритуал и с химна на Република България. Последва слово на градоначалника, в което той подчерта изключителния общобългарски характер на Съединението: „Отекнало в световните хроники с думите „чудо”, това славно, дори епохално по своя характер общобългарско дело е ярък израз на силата на нашия народ. На 6 септември 1885 година предците ни от двете страни на Стара планина впечатляват цяла Европа със своята смелост, със своята решителност, но най-вече – с родолюбието и искрената обич към своята родина България. Едва седем години след несправедливия Берлински договор историческата правда поне отчасти е възстановена. Народът, живеещ на север и на юг от Балкана отново става част от една цяла държава. Дори Великите сили остават безсилни пред волята на нашия народ да бъде свободен, но и обединен“, каза в словото си Даниел Панов. Той продължи с думите, че Съединението е сред онези паметни събития, които носят силно чувство на национална гордост във всеки българин и жител на Историческата и духовна столица на България – Велико Търново. Панов припомни, че именно в старопрестолния град е направена първата и много решителна стъпка в борбата за национално обединение - още през август 1878 година в Хаджи-Недялковата къща търновци създават първия комитет „Единство“. „Трябва да помним, че Джорджо Момчев, Георги и Никола Живкови, Стефан Стамболов, Любен Каравелов, архимандрит Стефан, Цани Гинчев, д-р Стат Антонов – те са първите идеолози на Съединението“, продължи Даниел Панов. \r\n„Нека всеки от нас днес се запита – защо успява Съединението? Защо след пет века под робство малка България се опълчва силно и резултатно на Великите сили? Отговорът не е труден –  заради обединението, задружните усилия, единството между народ и политици, между управляващи и опозиция. Светлите бъднини пред България и пред българския народ са поставени на най-високо място и изместват лични и политически пристрастия и амбиции. Искрено вярвам, че днес също можем да бъдем единни. В името на по-доброто бъдеще пред нашите деца. Искрено вярвам, че политиката следва да бъде съревнование на идеи, конкретни решения и мерки именно за това по-добро бъдеще, а не арена на негативизъм, фалшиви новини и провокации.  \r\nТова е заветът, който ни оставиха нашите предци и да го следваме е начинът да се докажем като техни достойни наследници. Вечната мъдрост „Съединението прави силата“ ни учи точно на това“, завърши Панов.  \r\nС литературна композиция ученици от припомниха историческите събития от 6 септември 1885 година. Пред паметника „Майка България“ жители и гости на града, също депутати, общински съветници, представители на двата университета, на организации и сдружения поднесоха венци и цветя в знак на признателност към българските герои.  \r\nЧестването завършва в 21,30 ч. тази вечер с прожекция на аудиовизуалния спектакъл „Царевград Търнов – звук и светлина“.", "date": "2019.09.06", "title": "Велико Търново тържествено отбеляза 134 години от Съединението на България"}
{"url": "http://www.focus-news.net/news/2019/09/06/2695983/pregled-na-nyakoi-ot-temite-v-svetovniya-pechat.html", "text": "Джейсън Грийнблат, специалният пратеник на САЩ в Близкия изток и архитект на „Сделката на века“, инициирана от президента на САЩ Доналд Тръмп е подал оставка, пише израелският вестник  The Jerusalem Post , като се позовава на американски правителствени източници. \r\nТой ще остане на поста си за още няколко седмици, докато Тръмп не разкрие плана си за мир, който се очаква да бъде предложен към края на септември. Тогава Грийнблат ще се завърне при семейството си в Ню Джърси. \r\nВ съобщение в „Туитър“ президента благодари на пратеника за работата му и го нарече „чудесен приятел и фантастичен адвокат“, който е бил „посветен на Израел и на постигането на мир между Тел Авив и Палестина“. \r\nГрийнблат направи многобройни визити до Израел, както и до палестинските територии и Близкия изток, откакто встъпи в длъжност преди близо три години. Той е известен като непоколебим защитник на Израел. \r\n \r\n*** \r\n \r\n  Част от урагана „Дориан“ е на път да образува торнадо над щатите Южна и Северна каролина, пише американският вестник  The Washington Examiner . \r\nВ Северна Каролина вече са били съобщени няколко предупреждения за торнадо. \r\n„Радарите показват опасни миниклетки по външната част от урагана „Дориан“ и има предупреждения за торнадо в целия регион. Молим гражданите да предприемат съответните действия“, пише специалистът от Националният център за ураганите в САЩ, Ерик Блейк в акаунта си в „Туитър“. \r\nВсичко това се случва, въпреки че окото на бурята е на поне 110 км от щата Южна Каролина, където поне 200 хил. души са останали без електричество, а в град Чарлстон има информация за наводнения.  \r\n„Дориан“ възвърна чат от силите си и отново е ураган от трета категория. Той все още може да удари централната част на щатите Южна и Северна Каролина, като продължава да се движи по южната част на източното крайбрежие на САЩ. \r\n \r\n*** \r\n \r\n  Специалният пратеник на САЩ за Иран Брайън Хук е предложил на капитана на иранския танкер „Адриан Дария 1\" няколко милиона долара, ако той насочи кораба към страна, която ще го задържи от името на Вашингтон, съобщава израелският вестник  The Jerusalem Post ,  като се позовава на доклад на британския ежедневник  The Financial Times . \r\n„С тези пари можете да имате такъв живот, какъвто си пожелаете“, е написал Хук в едно от поредицата електронни писма, изпратени до капитана на иранския танкер. „Ако решите да не поемете по този лесен път, животът ще ви бъде много по-труден\", е допълни Хук. \r\nПредложението е отправено като част от програмата „Награди за правосъдие\" на Държавния департамент на САЩ, която предвижда предлагането и изплащането на парични награди на хора с информация, която „води до арест или осъждане на всеки, който планира, извършва, помага или се опитва да помага за международни терористични актове срещу американски лица или собственост, които възпрепятстват такива действия, и която води до идентифициране или разкриване на местонахождение на ключов терористичен лидер или нарушава финансирането на тероризма\", показва официална справка. \r\n„По-голямата част от предложенията за награди са до пет милиона долара, но всички плащания на възнаграждения се извършват по преценка на държавния секретар“, според външнополитическото ведомство във Вашингтон.  \r\nГоворителят на Държавния департамент потвърди, че медийният доклад е точен. \r\n \r\n*** \r\n \r\n  Турция е изцяло приключила подготовката си за съвместния оперативен план между Турция и САЩ за зоната за сигурност в Сирия. Това е съобщено на американския съветник по националната сигурност Джон Болтън, съобщава турският вестник  Yeni Safak , като се позовава на изявление от пресслужбата на Президентството в Анкара.  \r\n„Турската страна приключи подготовката си като част от изпълнението на съвместния оперативен план Турция-САЩ\", се казва в разпространеното официално съобщение. \r\nУточнява се, че говорителят на държавния глава на Турция Реджеп Тайип Ердоган – Ибрахим Калън, е провел телефонен разговор с Болтън, в рамките на който двамата са обсъдили събитията в Сирия, борбата срещу тероризма, двустранните търговски отношения, както и последните развития в Либия. \r\nТурски и американски военни служители постигнаха споразумение на 7 август, съгласно което в Северна Сирия ще бъде създадена зона за сигурност, която ще служи като „коридор на мира“ за гражданите на близкоизточната република, които искат да се завърнат в родината си.  Предвидено бе и формирането на Съвместен оперативен център в Турция, който да координира създаването на зоната.", "date": "2019.09.06", "title": "Преглед на  някои от темите в световния печат."}
{"url": "http://www.focus-news.net/news/2019/09/06/2695985/pregled-na-mezhdunarodnite-novini-do-6-chasa-agentsiya-fokus.html", "text": "Парламентарната комисия по избори и назначения единодушно прие предложението Катица Янева да бъде уволнена за безразсъдно и непрофесионално управление на Специализираната македонска прокуратура, предава информационна агенция  “Макфакс“ . \r\nТова заяви Илия Димовски след сесията на комисията по избори и назначения и добави, че предложението ще бъде изпратено на председателя на парламента Талат Джафери, който трябва да го включи в дневния ред. \r\nНяма конкретно определен срок за това, но Димовски каза, че очаква Джафери да действа разумно. \r\nПо-рано обаче членовете на управляващото мнозинство поискаха уволнението и на депутата Илия Димовски, който председателства комисията. \r\nДимовски е обвиняем по делото „Титаник“ на Специалната прокуратура, и мнозинството депутати смятат, че има конфликт на интереси по отношение на вземането на решения за Янева. \r\n \r\n*** \r\n \r\n  Поне десет души са били убити в ксенофобски инциденти тази седмица в Република Южна Африка, твърди президента на страната Сирил Рамафоса, предава  AFP . \r\nСпоред него една от жертвите е била с чуждо гражданство. \r\n„Няма извинение за атаките върху домовете и бизнесите на чуждестранните граждани“, заяви Рамафоса в реч, предавана по националната телевизия и радио.  \r\n„Също така, няма извинения и за разграбването и унищожаването на бизнеси, собственост на южноамериканци“, добавя той. \r\n \r\n*** \r\n \r\n  Представителите на Китай и САЩ ще продължат преговорите, свързани с търговско споразумение между Вашингтон и Пекин през месец октомври, съобщава американската медия  Voice of America , като се позовава на китайски правителствени източници.  \r\nВластите в Пекин заявиха, че преговорите ще се състоят в американската столица и че решението за тях е било взето по време на телефонен разговор между вицепремиера на Китай Лю Хъ и американския търговски представител Робърт Лайтхайзър, както и министъра на финансите Стивън Мнучин. \r\nВ изявление на китайското министерство на финансите се казва, че и двете страни са изявили желание за създаване на „благоприятни обстоятелства“ за преговори.  \r\nДруга среща на по-ниско равнище ще се проведе по-късно през септември. Двете страни за последен път проведоха големи преговори през юли, но нямаше голям пробив в търговския спор между двете водещи световни икономики.  \r\nПрезидентът на САЩ Доналд Тръмп наложи 15%-ни мита на китайски стоки на стойност около 112 милиарда долара по-рано, което вероятно ще доведе до това американските купувачи да плащат по-високи цени за множество стоки. \r\n \r\n*** \r\n \r\n  Европейският съюз ще създаде цялостна база данни, в опит да подпомогне разследванията и издаването на присъди срещу предполагаеми сътрудници и членове на групировката „Ислямска държава“, които се завръщат в Европа, съобщава  Reuters . \r\nТози ход е отчасти насочен срещу притесненията за съдбата на стотици граждани на ЕС, които са се били на страната на терористичната групировка и сега са задържани в Ирак и Сирия. Много от тях могат да се завърнат в Европа и да не бъдат съдени за действията си, поради липса на доказателства. \r\nБазата данни ще събира информация от всички страни от съюза във връзка с продължаващи разследвания, обвинения и присъди на потенциални терористи, като по този начин ще подпомага сътрудничеството между страните от ЕС, във връзка с преследването на членове на групировката. \r\nОчаква се регистърът да помогне да бъдат осъдени дейци на „Ислямска държава“ за военни престъпления и други тежки провинения, които може иначе да получат присъди за далеч по-леки деяния, поради липса на доказателства. \r\nПоради паралелни разследвания в различни държави от ЕС, бившите дейци на терористичната груприовка могат да получат по-леки наказания, ако заведените дела не бъдат координирани, тъй като \"никой не може да бъде преследван за едно и също престъпление два пъти\".  \r\nТова отбеляза Ладислав Хамран, който председателства агенцията на ЕС, която ще управлява базата данни. \r\nНовият регистър ще помогне и да бъдат предотвратени нови терористични атаки в Европа, тъй като прокурорите на континента ще имат повече информация за потенциалните извършители, смята Хамран. \r\n*** \r\n \r\n  Седем моряци от задържания по-рано танкер „Стена Имперо“, плаващ под британски флаг, напуснаха Иран, предава  РИА Новости. \r\nТова заяви Андрей Ганенко, пресаташе на руското посолство в Техеран, като добави, че един от тях е бил руски гражданин. \r\n„Седем моряци наистина напуснаха Иран. Днес те отлетяха за Дубай. Що се отнася до другите двама наши граждани, те ще останат на борда\", каза Ганенко. \r\nСпоред него собственикът на кораба настоява 16 души да останат на борда на кораба, така че в случай на неговото освобождаване, танкерът да може да функционира. \r\nПо-рано Ислямския революционен гвардейски корпус задържа британския танкер „Стена Имперо“ в ирански териториални води и впоследствие го ескортира до пристанището на Бендер Абас. Екипажът на танкера се състоеше от 23 души, включително трима руснаци. Иранските власти заявиха, че екипажът на кораба е здрав и танкерът е закотвен в пристанището. \r\n \r\n*** \r\n \r\n  САЩ блокираха издаването на изявление на Съвета за сигурност на ООН относно напрежението между Израел и ливанската групировка „Хизбула“, отхвърляйки всякакви критики към Израел и принуждавайки съвета да се откаже от текста, предава  . \r\nВ първата версия на съобщението, членовете на съвета изразиха „дълбока загриженост от последните инциденти“ по време на сблъсъците между групировката и силите за сигурност на Израел по „Синята линия“ на ливанската граница. \r\nИзявлението, изготвено от Франция, твърди, че \"членовете на Съвета за сигурност осъждат всички нарушения на „Синята линия“, както по въздух, така и по земя, и настоятелно призовават всички страни да спазват прекратяването на военните действия\". \r\nСпоред дипломати, Вашингтон е блокирал издаването на изявлението на два пъти, призовавайки „Хизбула“ да бъде конкретно осъдена в текста. \r\nСАЩ заявиха, че е невъзможно да се присъединят към изявление, поставящо правото на Израел на самоопределение на равни начала с „Хизбула“, която Белият дом смята за терористична организация, обясни дипломат. \r\nМакар няколко други членове на Съвета за сигурност да възразиха срещу позицията на САЩ, текстът в крайна сметка е бил отхвърлен. \r\nВсяко изявление на съвета трябва да бъде одобрено от всичките му 15 членове. \r\nПодкрепяното от Иран ливанско движение „Хизбула“ твърди, че Израел е нанесъл удар с безпилотни самолети по негови позиции по-рано.  \r\nЛиванският президент Мишел Аун заклейми тези атаки и ги нарече \"обявяване на война\". \r\nИзраел не пое отговорност за това нападение, но обвини групировката и Техеран в това, че произвеждат ракети на ливанска територия.", "date": "2019.09.06", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/06/2695987/predstoyashti-sabitiya-v-stranata-za-6-septemvri-agentsiya-fokus.html", "text": "*** \r\n \r\nОт 20.30 часа на площад „Съединение“ президентът Румен Радев ще участва в тържествената церемония по повод 134 г. от Съединението на България. \r\n \r\n \r\n*** \r\n \r\nОт 11.00 часа в Етнографския музей „Етър“ председателят на Народното събрание Цвета Караянчева ще открие 17-то издание на Международния панаир на традиционните занаяти. \r\n \r\n \r\n*** \r\n \r\nОт 20.30 часа на площад „Съединение председателят на Народното събрание Цвета Караянчева ще присъства на церемония по повод 134 г. от Съединението на България. \r\n \r\n*** \r\n \r\nОт 11.00 часа пред Паметника на плачещата майка вицепрезидентът Илияна Йотова ще присъства на тържествена церемония по повод Деня на Съединението. \r\n \r\n \r\n*** \r\n \r\nОт 11.30 часа пред Мавзолея-костница  на княз Александър I Батенберг на бул. „Васил Левски“ ще се състои церемония по отбелязване на 134-та годишнина от Съединението на Княжество България с Източна Румелия. \r\n \r\n \r\n*** \r\n \r\nОт 09.00 часа в Зала 3 на НДК  премиерът Бойко Борисов ще открие  29-ия конгрес на Световната асоциация по гръдна и сърдечносъдова хирургия. \r\nОт 12:30 ч. в Зала 9 на НДК организаторите на форума ще  открият и  специална пресконференция за журналисти. \r\n \r\n*** \r\n \r\nОт 20.00 часа в зала „EFE”, хотел „Маринела-София“ – Гала вечеря и връчване на наградите „Заслужил лекар на Югоизточна Европа. \r\n \r\n*** \r\n \r\nОт 11.30 часа  военнослужещи от Националната гвардейска част ще участват в церемонията по поднасяне на венци пред Мавзолея-костница на княз Александър І Батенберг. \r\nВ 12.00 ч. пред сградата на Администрацията на Президента на Република България ще се извърши тържествена смяна на почетния гвардейски караул. \r\n \r\n \r\n \r\n*** \r\n   \r\nОт 10.40 часа Мая Манолова и Инициативният й комитет ще подадат документи за регистрация в Общинската избирателна комисия (ОИК) на ул. „Московска“ 33.  \r\n \r\n \r\n*** \r\n \r\nОт 09.00 часа от Националния стадион „Васил Левски“ започва Петото издание на щафетния маратон на България „София Екиден Маратон“ в чест на националния празник – Съединението на Княжество България с Източна Румелия. \r\n \r\n \r\n*** \r\n \r\nОт 11.30 часа на централния площад „Акад. Николай Хайтов“ ще се състои празничен концерт по повод 134-та годишнина от Съединението на България. \r\n \r\n \r\n*** \r\n \r\nОт 11.00 часа пред паметната плоча на загиналите във войните за обединение и независимост на България на пл. „Георги Измирлиев“ ще се състои ритуал по полагане на венци по повод 134-та годишнина от Съединението на Княжество България с Източна Румелия. \r\n \r\n \r\n \r\n*** \r\n \r\nОт 10.30 часа пред паметника „Банско помни героите“ кметът Георги Икономов заедно с общественици и граждани ще поднесат цветя по повод 134-та годишнина от Съединението на България. \r\n \r\n \r\n \r\n*** \r\n \r\nОт 10.30 часа на площад „Атанас Сиреков“ с ритуал по издигане на националния флаг и флаговете на Европейския съюз и Община Бургас ще започнат тържествата по отбелязване на 134-та годишнина от Съединението на България.  \r\nОт 11.00 часа във Военния клуб на ул. „Христо Ботев“, 48 ще се извърши заупокойна молитва за загиналите в Сръбско-българската война и полагане на венци пред паметника на 24-ти Черноморски пехотен полк. \r\nОт 11.30 часа на площад „Атанас Сиреков“ ще има празничен концерт. \r\n \r\n \r\n*** \r\n \r\nВ 18.00 часа в град Българово ще бъде представена изложбата \"Нашият град Българово на 45\". В 18.30 часа  на площада ще започне концерт на ансамбъла при читалище \"Просвета\" – по прес \r\n \r\n \r\n \r\n*** \r\n \r\nОт 09.30 часа Представителният духов оркестър и почетен караул от  Военноморските сили ще участват в ритуала по полагане на венци и цветя пред Паметната плоча на Княз Александър І Батенберг. Военнослужещи от ВМС ще се включат в шествието до „Паметника на приморци, загинали в Сръбско-българската война 1885 г.“ . \r\nОт  10.00 часа с военен ритуал ще отдадат  почит към загиналите във войните за Съединението на България. \r\n \r\n \r\n*** \r\n \r\nОт 9.30 до 12.00 ч. на стадион „Локомотив” ще се проведе заключителното състезание по пожароприложен спорт между отборите на ОДК и Одеса. \r\n \r\n \r\n*** \r\n \r\nОт 10.30 часа пред сградата на Община Велико Търново ще се състои военен ритуал по издигането на националното знаме на Република България и празнично слово ще произнесе кметът Даниел Панов. \r\nОт 10.50 часа пред Паметник „Майка България“ ще се проведе военен ритуал по полагане на венци и цветя. \r\nОт 11.15 часа часа в парк „Марно поле“ ще бъде открит официално Паметник на ген. Сава Муткуров по повод Деня на Съединението на България, като слово ще произнесе заместник-кметът проф. Георги Камарашев. \r\nОт 21.30 часа на площад „Цар Асен I“ ще се проведе аудио-визуален спектакъл „Царевград Търнов – звук и светлина“. \r\n \r\n \r\n*** \r\n \r\nОт 12.30 часа в пресклуба на БТА ще се състои пресконференция на Цветелина Пенкова, евродепутат от групата на Прогресивния алианс на социалистите и демократите в Европейския парламент. \r\n \r\n \r\n*** \r\n \r\nОт 10.00 часа пред Паметника на загиналите във войните ще започне официалното честване на 134-та годишнина от Съединението на България. \r\n \r\n \r\n*** \r\n \r\nОт 11.00 часа военнослужещи от военно формирование 22 790 от Сухопътните войски ще поднесат венци пред „Паметния знак на загиналите във войните“. \r\n \r\n \r\n*** \r\n \r\nОт 11.00 часа на пл. „Свобода“ ще има празничен концерт на Духовия оркестър – Добрич по повод 134-та годишнина от Съединението на България. \r\nОт 17.30 час в градския парк „Свети Георги“ ще започне фестивалът September Sun Rock Fest. \r\n \r\n \r\n   \r\nОт 10.00 часа пред паметниците на Васил Левски и на загиналите във войните от Дуловския край, с шествие и поднасяне на венци и цветя ще бъде отбелязана 134-та годишнина от Съединението на България. \r\n \r\n*** \r\n \r\nОт 11.00 часа пред паметната плоча на Опълченците ще бъдат поднесени венци и цветя от представители на Общината и граждани по повод 134-та годишнина от Съединението на България. \r\n \r\n \r\n*** \r\n \r\nОт 11.00 часа пред паметника „Булаир“ започват тържествата по повод 134-та годишнина от Съединението на България. \r\n \r\n \r\n*** \r\n \r\nОт 19.00 часа на голямата сцена в театъра с комедията „Тя, той и още двама, трима“ започва Фестивалът на българския бит и култура „Бъдеще с традиции – Кърджали 2019 г.“ \r\n \r\n \r\n*** \r\n \r\nОт 10.00 часа в центъра на с. Къкрина започва традиционният фолклорен събор „Девет песни от извора“. \r\n \r\n \r\n*** \r\n \r\nОт 10.30 часа на откритата естрада на пл. „Жеравица“ ще започне празничен концерт по повод 134-та годишнина от Съединението на България. \r\n \r\n \r\n*** \r\n \r\nОт 11.00 часа  военнослужещи от Националната гвардейска част ще участват в тържествена церемония  по полагане на венци пред паметника „Света Неделя“. \r\n \r\n \r\n \r\n \r\n*** \r\n \r\nОт 21.00 часа на сцената срещу Техникума ще се проведе празничен концерт по повод 134-та годишнина от Съединението на България. \r\n \r\n \r\n*** \r\n \r\nОт 10.00 часа с ритуал по издигане на националния флаг пред паметните плочи на участниците в Освободителната война ще започнат тържествените чествания по повод 134 годишнина от Съединението на България. \r\nОт 20.00 часа на пл. „Св.Св. Кирил и Методий“ ще се проведе концерт на Държавната опера – Бургас. \r\n \r\n \r\n*** \r\n \r\nОт 20.00 часа на градския площад с мюзикъла „Криворазбраната цивилизация“ ще се открие Фестивалът на мюзикъла и оперетата. \r\n \r\n \r\n*** \r\n \r\nОт 11.00 часа военнослужещи от Сухопътните войски ще отдадат военни почести пред паметника на загиналите от 4-и пехотен Плевенски полк в Сръбско-българската война. \r\n \r\n \r\n*** \r\n \r\nВ 9.30 часа  ще се даде старт на 44-тия Международен мемориален маратон „Съединение“ от площада на град  Съединение с финал на площад „Съединение“ – Пловдив. Награждаването на победителите ще бъде в 12.00 часа. \r\n \r\n \r\n*** \r\n \r\nВ 10.00 часа в Катедрален храм „Света Богородица“Негово Високопреосвещенство Пловдивския Митрополит Николай ще отслужи тържествен молебен. \r\n \r\n \r\n*** \r\n \r\nВ 11.00 часа при паметника на Захари Стоянов в Дондуковата градина ще бъдат положени венци и цветя. В 11.30 часа ще бъдат положени венци и цветя пред паметната плоча на майор Райчо Николов.  \r\n \r\n \r\n*** \r\n \r\nВ 12.00 часа на площад „Стефан Стамболов“ ще се състои празничен концерт с участието на Биг Бенд Пловдив и солисти, диригент Николай Гешев \r\n \r\n \r\n*** \r\n \r\nВ 18.30 часа  на Римски стадион ще се състои концерт на групата \"Ла Туна“ от Университета Алкала де Енарес в Мадрид, Испания.  \r\n \r\n \r\n*** \r\n \r\nВ 18.30 часа на площад „Централен“ пред Военния клуб ще се състои възстановка на събитията от 6 септември 1885 година от комитет „Родолюбие“ \r\n \r\n \r\n*** \r\n \r\nВ 19.00 часа на площад „Стефан Стамболов“ ще се състои празничен концерт „Фолклор...или просто музика! \r\n \r\n*** \r\n \r\nОт 20.30 часа на площад „Съединение“ началникът на отбраната ген. Андрей Боцев ще участва на тържествената заря-проверка по повод 134 г. от Съединението на България. \r\n \r\n \r\n   \r\nОт 11.00 часа на пл. „Възраждане“ ще се състои ритуал по поднасяне на венци и цветя по повод Деня на Съединението. \r\n \r\n \r\n*** \r\n \r\nОт 11.00 часа. военнослужещи от военно формирование 32 420 на Сухопътните войски ще поднесат венци пред паметника на загиналите български воини в Сръбско-българската война.   \r\n \r\n \r\n \r\n*** \r\n \r\nОт 10.35 часа от гара Септември тръгва празничния атракционен влак за Велинград по повод 6 септември – Деня на съединението. \r\n \r\n \r\n*** \r\n \r\nОт 17.30 часа в зала „Май“ ще се открие Националното състезание по дебати „Туида Ореn 2019 г.“ \r\n \r\n \r\n \r\n*** \r\n \r\nОт 20.00 часа военнослужещи от Центъра за подготовка на специалисти ще отдадат воински почести и ще поднесат цветя пред паметника на Хаджи Димитър в града. \r\n \r\n \r\n \r\n*** \r\n \r\nОт 21.00 часа в Автокиното ще бъде прожектиран филмът „Възвишение“ по повод 134-та годишнина от Съединението на България. \r\n \r\n \r\n \r\n*** \r\n \r\nОт 10.30 часа на площада пред Общината ще започнат тържествата по повод 134-та годишнина от Съединението на България с празничен концерт на фолклорен ансамбъл „Загоре“. \r\n \r\n \r\n*** \r\n \r\nОт 10.30 часа военнослужещи от 2-ра механизирана бригада ще поднесат венци и цветя пред паметника на „Защитниците на Стара Загора“. \r\n \r\n \r\n \r\n*** \r\n \r\nОт 20.00 часа до Войнишкия паметник на бул. „Цар Освободител“ ще започне тържествена заря-проверка по повод 134-та годишнина от Съединението на България. \r\n \r\n \r\n*** \r\n \r\nОт 09.00 часа започват тържествата по повод Деня на Хасково и 134-та годишнина от Съединението на България. \r\n \r\n \r\n*** \r\n \r\nОт 10.00 часа пред Паметника на загиналите във войните шуменци на пл. „Кристал“ ще бъдат положени венци по повод 134-та годишнина от Съединението на България. \r\nОт 11.00 часа пред паметната плоча в местността Марашка Кория в с. Мараш кметът Любомир Христов и представители на общинската администрация, общински съветници, политически, просветни, обществени организации и граждани ще поднесат цветя. \r\n \r\n*** \r\n \r\nОт 10.00 часа започва Международният фолклорен фестивал „Шумла“ на поляната до Стария град. \r\n \r\n*** \r\n \r\nОт 10.00 часа представителни части от 29-и механизиран батальон от Сухопътните войски ще поднесат венци и цветя пред паметника на загиналите във войните шуменци. \r\n \r\n*** \r\n   \r\nВ 11.00 часа пред паметната плоча в местността „Марашка кория“ в село Мараш също ще бъдат поднесени венци и цветя.  \r\n \r\n \r\n \r\n*** \r\n \r\nОт 10.15 часа на площада пред Община Ямбол с изпълнение на Ямболския духов оркестър ще започнат тържествата по повод 134-та годишнина от Съединението на Княжество България с Източна Румелия. \r\nОт 10.30 часа кметът Георги Славов ще произнесе слово и ще бъде отслужен благодарствен молебен. \r\nОт 11.00 часа на Паметника на загиналите в националното ни освобождение ще бъдат поднесени цветя. \r\n \r\n \r\n*** \r\n \r\nОт 10.30 часа представителни подразделения от Сухопътните войски и Военновъздушните сили ще участват  в ритуала по издигането на националното знаме и в шествието до Паметника на загиналите за национално освобождение, където военнослужещите ще поднесат венци и цветя. \r\n \r\n \r\n*** \r\n \r\nОт 14.30 часа на игрището „Георги Дражев“ кметът Георги Славов ще открие Регионалния турнир по футбол за учащи.", "date": "2019.09.06", "title": "Предстоящи събития в страната за 6 септември (Агенция „Фокус“)"}
{"url": "http://www.focus-news.net/news/2019/09/06/2695988/nimh-dnes-shte-bade-predimno-slanchevo-maksimalnite-temperaturi-shte-sa-predimno-mezhdu-26-i-31.html", "text": "Днес ще бъде предимно слънчево, с временни увеличения на облачността – преди обяд на места в низините с ниска, а след обяд с купеста облачност. Това съобщи за  Агенция \"Фокус\"  Христо Христов, дежурен синоптик в  Националния институт по метеорология и хидрология  (НИМХ). Само на отделни места в планинските райони от Западна България ще превали краткотрайно. Ще духа слаб, в Източна България до умерен изток-североизточен вятър. Максималните температури ще са предимно между 26° и 31°, в София  - около 27°. \r\nНад Черноморието ще е предимно слънчево. Ще духа до умерен североизточен вятър. Максимални температури на въздуха: 26-27°. Температурата на морската вода е 25-26°. Вълнението на морето ще бъде 2-3 бала. \r\nНад планините ще бъде предимно слънчево. След обяд с купеста облачност и в масивите от Западна България ще превали краткотрайно. Ще духа умерен североизточен, по-високите и открити части – северен вятър. Максимална температура на височина 1200 метра – около 20°, на 2000 метра – около 13°. \r\nАтмосферното налягане е малко по-високо от средното за месеца и през деня ще се задържи почти без промяна.", "date": "2019.09.06", "title": "НИМХ: Днес ще бъде предимно слънчево, максималните температури ще са предимно между 26° и 31°"}
{"url": "http://www.focus-news.net/news/2019/09/06/2695991/predstoyashti-mezhdunarodni-sabitiya-za-6-septemvri-agentsiya-fokus.html", "text": "Германският канцлер Ангела Меркел се среща с президента на Китай Си Дзипин и премиера Ли Кецян. \r\n*** \r\n \r\n  Френският президент Еманюел Макрон на конференция на германските бизнесмени. \r\n*** \r\n \r\n  Продължава делото срещу опозиционния политик Канан Кафтанчиоглу \r\n*** \r\n \r\n  Икономически форум с ръководители на компании и политици. \r\n*** \r\n \r\n  Среща на Московската Централна банка. \r\n*** \r\n \r\n  Посещение на шведската кралица Силвия. \r\n*** \r\n \r\n  Държавният секретар Майк Помпео на посещение в Канзаския щатски университет. \r\n*** \r\n \r\n  Среща от високо равнище между Перу и Колумбия за пожарите в Амазония.", "date": "2019.09.06", "title": "Предстоящи международни събития за 6 септември (Агенция „Фокус“)"}
{"url": "http://www.focus-news.net/news/2019/09/06/2695984/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Правителството на британския премиер Борис Джонсън се клати, след като собствения му брат напусна поста си в знак на протест срещу Брекзит. В същото време премиера още не се отказва от идеята си за бързи избори и отново ще внесе предложение за общи избори преди 31 октомври идния понеделник. В Италия новото правителство официално функционира, след като Демократическата партия избра да се коалира с Движение „Пет звезди“, като по този начин отстрани от властта Матео Салвини и неговата партия „Лига“. Това са основните теми в британския печат за 5 септември. \r\n  Новото правителство на Италия официално вече функционира, след като проевропейската Демократическа партия се коалира с движението „Пет звезди“ в неочакван алианс, който изведе от властта десния политик Матео Салвини и неговата партия \"Лига\", пише вестник  The Independent . \r\nНезависимият премиер Джузепе Конте поведе новия си кабинет на церемония по полагенто на клетва в президентския дворец. \r\nПървата коалиция на Конте се срина, след като неговият коалиционен партньор Матео Салвини и партия „Лига“ се оттеглиха от коалицията в опит да предизвикат предсрочни избори, които той очакваше да спечели. \r\nОказа се, че Салвини греши и движение „Пет звезди“ и Демократическата партия съумяха да оставят настрана различията си и да формират ново правителство. \r\nБившият ръководител на демократите, Паоло Гентилони изглежда ще бъде следващият член на Европейската комисия, представящ Италия, а партията пое министерството на икономиката и министерството на европейските въпроси. Тези назначения би трябвало да гарантират подобрение в отношенията с Брюксел. \r\nМинистерството на вътрешните работи, ръководено по-рано от Салвини, беше предадено на специалиста по имиграция Лусиана Ламоргезе. \r\nЗа разлика от г-н Салвини, за когото критиците казват, че е прекарал повече време в „Туитър“, отколкото в своето министерство, Ламоргезе не присъства често в социалните мрежи и работи с Брюксел за изготвяне на нови правила за миграция. \r\nДо средата на май се съобщава, че Салвини е посетил повереното му министерство само 17 дни от началото на годината, информация, която той не е оспорвал публично. \r\nПравителството ще трябва да спечели вот на доверие в долната и горната камара на парламента, преди да може да започне да функционира напълно, но се очаква Конте да спечели и двата вота. \r\nВъпреки това, неговото правителство ще има слабо мнозинство в парламента, което може да създаде проблеми за новата коалиция. \r\nСлед като новият кабинет се закле,  Салвини заяви, че \"силните\" в Европа стоят зад новата коалиция. \r\n \r\n*** \r\n \r\n  Правителството на министър-председателя на Великобритнаия Борис Джонсън се клати, след като брат му Джо Джонсън напусна министерския си пост, в знак на протест срещу Брекзит, пише британският вестник  The Independent . \r\nТова беше удар за авторитета на Джонсън, след като брат му подаде оставката си след „неразрешимо напрежение“ между националният интерес на Великобритания и семейните му връзки.  \r\nДжо Джонсън, който беше депутат и министър по бизнес въпросите в правителството на брат си, обяви и че няма да участва в следващите избори.  \r\nДепутатът от лейбъристката партия обяви, че премиерът е „толкова голяма заплаха, че собственият му брат му няма доверие“.  \r\n\"Вече имахме четирима на образованието за две години, това е най-новият признак за хаоса, който консерваторите са причинили на образованието и за заплахата,която катастрофалният Брекзит без сделка представлява за нашите колежи и университети.\", добави тя. \r\nОт своя страна говорителят на премиера заяви, че Джонсън би желал да благодари на брат си за службата му.  \r\n„Той беше брилянтен, талантлив министър и фантастичен депутат. Премиерът, като политик и като брат, разбира, че това не е било лесно решение за него“, се казва в изявлението. \r\nПо-рано премиерът понесе друг удар, след като депутатите в парламента гласуваха успешно указ, с който да блокират излизането на страната от ЕС без сделка и отхвърлиха плана на Джонсън за предсрочни избори.  \r\nТова от своя страна раздвои представителите на лейбъристката партия, след като стана ясно, че нейният ръководител Джеръми Корбин се колебае дали да не подкрепи подобни избори пред 31 октомври, обявената от Джонсън дата за Брекзит. \r\nПредставителят на консерваторите, Майкъл Гоув заяви от своя страна, че „няма добро време в годината да напуснем Европейския съюз без сделка“. \r\n \r\n*** \r\n \r\n  Министър-председателят на Великобритания Борис Джонсън не се е отказал от идеята си за предсрочни избори и отново ще внесе предложение за това в парламента, след като депутатите гласуваха успешно да се противопоставят на Брекзит без сделка, пише британското издание  The Guardian . \r\nЛидерът на Камарата на общините Джейкъб Рийс-Мог заяви, че правителството ще се опита да върне за ново гласуване предложението да бъдат проведени избори следващия месец.  \r\nСъгласно закона, две трети от депутатите трябва да подкрепят плана на премиера, за да бъдат проведени предсрочните избори, но все още има разделение в лейбъристиката партия по въпроса. \r\nДепутатът от лейбъристите, Джон Макдонъл, заяви че партията има различни гледни точки относно кога предпочита да бъдат проведени изборите и добави, че „се водят консултации дали е по-добре да има избори скоро или на по-късен етап“ \r\nПо неговите думи, лейбъристите за момента имат нужда от правна консултация, но също така разговарят с други опозиционни партии във връзка с потенциалния вот. \r\nДруги представители на партията, като Киър Стармър, намекнаха, че е по-добре да не се състои такъв, докато срокът за Брекзит не бъде окончателно удължен, за да бъдат сигурни, че Джонсън няма да може да отнеми закона, насочен срещу Брекзит без сделка. \r\nИзточник на правителството потвърди, че министър-председателят при никакви обстоятелства няма да предложи на Брюксел да бъде удължен срока за излизане на Великобритания от Европейския съюз. \r\n„Това няма никога да се случи, никога няма да го направим и така в крайна сметка ще има избори. Наблюдавайте как рейтинга на лейбъристите ще се сгромоляса, след като страната види какво се опитват да направят“, заяви източникът.  \r\nРедица депутати от лейбъристите обаче смятат, че партията отново трябва да се противопостави на плановете на Джонсън. Техен източник заяви че “има само няколко депутати“, които биха подкрепили скорошни предсрочни избори. \r\n„Основното усещане сред депутатите е, че следващата седмица не трябва да попадаме в капан, ако има друг вот за общи избори. Повечето депутати от Лейбъристката партия са категорични, че не искат избори преди 31 октомври.“, заяви той. \r\n„Когато сме уверени, че Брекзит без сделка е със сигурност отхвърлен, всички заедно ще гласуваме за провеждането на избори, които вече биха били нужни, неизбежни и желани“, заяви депутата Уес Стърлинг. \r\nДжонсън по-рано заяви, че е „абсолютно ясно, че трябва да има вот преди срещата на Европейския съвет на 17 и 18 октомври.“ \r\n„Хората трябва да имат думата за това как тази каша ще бъде разрешена“, каза премиера.", "date": "2019.09.06", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/09/06/2695996/tass-darzhavite-ot-iztochniya-ikonomicheski-forum-se-sreshtat-za-treti-den.html", "text": "Държавите, включили се в срещите на Източния икономически форум се срещат за трети ден в руския град Владивосток, съобщава агенция  TACC . \r\nПетият Източен икономически форум се провежда във Владивосток. Негов организатор е фондация „Росконгрес“.  Общо се очаква да присъстват около 5 хиляди участници от повече от 50 държави. \r\nОсновните събития се провеждат в кампуса на Далечноизточния федерален университет на остров Руски. \r\nКъм момента президентът на Руската Федерация Владимир Путин провежда среща във Владивосток с местни активисти, за да обсъди развитието на Далечния Изток. \r\n \r\n Превод и редакция : Теодор Пенев", "date": "2019.09.06", "title": "ТАСС: Държавите от Източния икономически форум се срещат за трети ден"}
{"url": "http://www.focus-news.net/news/2019/09/06/2695994/kathimerini-gartsiya-i-sasht-obsadiha-ukrepvaneto-na-predpriemachestvoto-i-digitalnata-transformatsiya-na-atina.html", "text": "Гръцко-американското сътрудничество в укрепването на предприемачеството и връзките между двете страни беше в центъра на разговорите между министъра на цифровото управление Кириакос Пиеракакис и гостуващия американски министър на търговията Уилбър Рос в Атина, пише електронното издание на гръцкия вестник  Kathimerini . \r\nВ изявление след срещата Пиеракакис заяви, че разговорите също са фокусирани върху въпроси, свързани с \"дигиталната трансформация\" на Гърция, както и стратегията на консервативната администрация в областта на телекомуникациите. \r\n\"САЩ са много важен партньор по всички тези въпроси и очевидно се надяваме да задълбочим сътрудничеството си\", каза той. \r\nНа срещата присъстваха гръцки и американски държавни служители. \r\n \r\n Превод и редакция : Теодор Пенев", "date": "2019.09.06", "title": "Kathimerini: Гърция и САЩ обсъдиха укрепването на предприемачеството и „дигиталната трансформация“ на Атина"}
{"url": "http://www.focus-news.net/news/2019/09/06/2695986/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Метеорологична обстановка: \r\n \r\nПрез нощта ще е предимно ясно и почти тихо. На 06.09.2019г. над България ще е слънчево, след обяд ще има временни увеличения на облачността, но само на отделни места в планинските райони от Западна България ще превали краткотрайно. Ще духа слаб, в Източна България до умерен изток-североизточен вятър. Максималните температури ще са предимно между 26° и 31°, в София - около 27°. Над планините ще бъде предимно слънчево. След обяд над масивите от западната половина от България ще се развива купеста облачност и на места ще превали краткотрайно. Ще духа уверен североизточен, по-високите и открити части – северен вятър. Максимална температура на височина 1200 метра – около 18°, на 2000 метра – около 13°. \r\n \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п.в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\n \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента и скоростта е ограничена до 70 км/ч. Срок до 30.09.2019 г. \r\n \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки делничен ден се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в района на Владая от км 277+360 до км 277+480 е ограничено в платното посока София поради ремонтни дейности на подпорна стена. Движението се осъществява двупосочно в платното посока Перник. Срок до 12.09.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\n \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\nДвижението в участъка Коневец – Елхово от км 283+000 до км 290+100 се осъществява в една лента поради частични ремонти на пътната настилка. Участъкът е сигнализиран с пътни знаци. Срок 15.09.2019 г.; \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 11.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 Риш – Камчия се осъществява с повишено внимание поради монтаж на предпазна мрежа на свлачище. Участъкът е сигнализиран с пътни знаци и скоростта е ограничена до 30 км/ч. Срок до 09.09.2019 г. \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г.; \r\nПът III-6222: Движение с повишено внимание в свободната лента по път с. Пелатиково - с. Граница поради ремонтни дейности на асфалтовата настилка от км 11+000 до км 29+300. Срок до 11.09.2019 г.; \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 09.09.2019 г.; \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 09.09.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 09.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 15.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 15.09.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 20.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 е регулирано в една лента поради ремонтни дейности с частично асфалтиране. Срок до 13.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци.; \r\nIII-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г.; \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-21: Движението по път II-21 Русе – Силистра в участъка от  км 23+000 до км 24+000 се осъществява с повишено внимание по искане на ОД МВР Русе във връзка с дейности по борба с АЧС. Участъка е сигнализиран с пътни знаци. Ограничението на скоростта е до 50 км/ч. Срок 10.09.2019 г.; \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 10.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 13.09.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+080 до км 6+360 е ограничено поради ремонтни дейности на кръговото кръстовище при гр. Костинброд. Затворено е дясното платно /посока Костинброд/, като движението се извършва двупосочно в лявото /посока София/. Срок 14.09.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград от км 0+000 до км 6+000 се ограничава поради извършване на ремонтни работи. Срок до 09.09.2019 г. \r\nОбходен маршрут: от разклона за с. Ценово посока гр.Чирпан през обиколното път II-66.  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІІ-701: Движението по път ІІІ-701 Хърсово – Никола Козлево от км 36+427 до км 38+526 в района на Хърсово се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.09.2019 г. \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30.09.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.06", "title": "Актуална пътна обстановка"}
{"url": "http://www.focus-news.net/news/2019/09/06/2695989/balgariya-chestva-134-godini-ot-saedinenieto-na-iztochna-rumeliya-s-knyazhestvo-balgariya.html", "text": "България чества 134 години от Съединението на Източна Румелия с Княжество България. Общоградски чествания по повод националния празник се организират във всички градове на страната. По силата на Берлинския договор от 1878 г. Южна България, наречена по искане на английската дипломация Източна Румелия, е откъсната от възобновената българска държава и включена отново в пределите на Османската империя, макар и с известна автономия. Българското население от Областта не се примирява с несправедливите решения на Берлинския договор и незабавно повежда борба против тях. Първоначалният замисъл е присъединяването на Областта да стане заедно с присъединяването на другите откъснати от Княжеството български области. След като това се оказва невъзможно, главно поради неподходящата международна обстановка, на преден план излиза задачата да се реализира поне присъединяването само на Източна Румелия. Първите опити за осъществяване на тази задача се предприемат още през 1880 г. През 1884 г. въпросът за присъединяването на Източна Румелия към Княжество България отново излиза на преден план, но и този път не може да бъде решен. Борбата взема организиран характер след учредяването на Българския таен централен революционен комитет (БТЦРК) в Пловдив през февруари 1885 г. Той се нагърбва с изпълнението на задачата само с революционни средства, по примера на дейците на Априлското въстание през 1876 г. През лятото на 1885 г. е избран нов състав на БТЦРК, който, без да се отказва от подготовката на масова революционна борба, издига лозунга за обединение на Южна и Северна България под скиптъра на княз Александър I Батенберг. Предприемат се бързи действия за спечелване на някои командири на Източнорумелийската милиция. Решено е акцията да се проведе към средата на септември 1885 г., но започналите големи демонстрации в някои села и градове стават причина тя да се ускори. Дава се заповед на 5 срещу 6 септември формираните в околните на Пловдив села и градове чети да се отправят към областния център. Сутринта на 6 септември те, заедно с частите на Източнорумелийската милиция, обкръжават конака и арестуват намиращия се в него главен управител – Г. Кръстевич. Вместо да се възползва от дадените му права по силата на Органическия устав и да повика незабавно турски войски от Цариград, Кръстевич, като родолюбец, предпочита да се предаде доброволно. Веднага след провъзгласяването на Съединението е сформирано Временно правителство начело с д-р Г. Странски, което поема управлението на Областта до пристигането на княз Александър I Батенберг. В състава на временното правителство влизат: д-р Г. Странски (председател), д-р Ст. Чомаков (подпредседател) и членове: майор Д. Николаев, майор Д. Филов, майор С. Муткуров, майор Р. Николов, Й. Груев, К. Пеев, д–р Г. Янкулов, Д. Юруков, З. Стоянов, Г. Данчов, Ат. Самоковец и Г. Бенев. За главнокомандващ източнорумелийската милиция е назначен майор Д. Николаев. Присъствието на лица от двете политически партии в Областта, на четирима военни дейци и представител на БТРЦК трябва да покаже на външния свят и особено на Русия, че Съединението е общонародно дело. Веднага след съставянето си, Временното правителство обявява военно положение в Областта и издава заповед за мобилизиране на мъжкото население, годно да носи оръжие. Заедно с това то отправя и покана до княз Александър I Батенберг да поеме управлението на обединена България. Временното правителство просъществува до 9 септември 1885 г., когато в Пловдив пристига князът и възлага функциите му на Комисарство на Южна България.", "date": "2019.09.06", "title": "България чества 134 години от Съединението на Източна Румелия с Княжество България"}
{"url": "http://www.focus-news.net/news/2019/09/06/2695993/predsedatelyat-na-parlamenta-tsveta-karayancheva-shte-uchastva-v-tarzhestvenoto-chestvane-v-plovdiv-po-povod-134-ata-godishnina-ot-saedinenieto-na-balgariya.html", "text": "Председателят на Народното събрание Цвета Караянчева и народни представители ще участват в тържественото честване в Пловдив по повод 134-ата годишнина от Съединението на България и празника на града. Това съобщиха от пресцентъра на  Народното събрание . Председателят на парламента ще присъства на тържествената заря-проверка в 20.30 часа на пл. „Съединение”.", "date": "2019.09.06", "title": "Председателят на парламента Цвета Караянчева ще участва в тържественото честване в Пловдив по повод 134-ата годишнина от Съединението на България"}
{"url": "http://www.focus-news.net/news/2019/09/06/2695999/predsedatelyat-na-narodnoto-sabranie-tsveta-karayancheva-shte-otkrie-17-oto-izdanie-na-mezhdunarodniya-panair-na-traditsionnite-zanayati-v-etnografski-muzey-na-otkrito-etar-gabrovo.html", "text": "Председателят на Народното събрание Цвета Караянчева ще открие 17-ото издание на Международния панаир на традиционните занаяти в Етнографски музей на открито „Етър“ – Габрово, от 11.00 часа. Това съобщиха от пресцентъра на  Народното събрание . Форумът е организиран от Министерството на културата, Община Габрово и Архитектурно-етнографски комплекс „Етър“. Международният панаир на занаятите се провежда под почетния патронаж на председателя на Народното събрание. В тазгодишното издание ще вземат участие повече от 60 майстори от Унгария, Естония, Косово, Индия, Литва, Сърбия, Алжир, Русия, Иран, Румъния, Украйна, Република Южна Африка и България. Ще се включат представители от Мрежата на Творческите градове на ЮНЕСКО, които до този момент не са присъствали на събитието – Флорианополис (Бразилия), Асуан (Египет) и Уейфанг (Китай). За първи път в историята на Панаира своя продукция ще представят винарски изби и производители на различни деликатеси.", "date": "2019.09.06", "title": "Председателят на Народното събрание Цвета Караянчева ще открие 17-ото издание на Международния панаир на традиционните занаяти в Етнографски музей на открито „Етър“ – Габрово"}
{"url": "http://www.focus-news.net/news/2019/09/06/2695997/reuters-germanskiyat-kantsler-angela-merkel-zayavi-che-stranata-e-otvorena-za-kitayski-investitsii.html", "text": "Канцлерът на Германия Ангела Меркел заяви, че страната е отворена за китайски инвестиции и тя ще привества всички китайски компании, които възнамеряват да инвестират в Германия, предава  Reuters . \r\nВъпреки това тя заяви, че в момента Берлин проверява своите инвестиции в някои конкретни стратегически сектори и инфраструктура. Ангела Меркел заяви това по време на визита в Пекин.  \r\nВсичко това се случва на фона на търговската война между САЩ и Китай, като по-рано Пекин и Вашингтон взаимно си наложиха допълнителни мита върху поредица вносни стоки. Все пак има надежда за затопляне на отношенията между Китай и Белия дом, след като по-рано беше обявено, че ще се проведе среща между търговски представители на двете страни. \r\n \r\n Превод и редакция : Теодор Пенев", "date": "2019.09.06", "title": "Reuters: Германският канцлер Ангела Меркел заяви, че страната е отворена за китайски инвестиции."}
{"url": "http://www.focus-news.net/news/2019/09/06/2695990/prezidentat-rumen-radev-shte-uchastva-v-tarzhestvenoto-otbelyazvane-v-plovdiv-na-134-godini-ot-saedinenieto-na-balgariya.html", "text": "Президентът Румен Радев ще участва в тържественото отбелязване в Пловдив на 134 години от Съединението на България. Това съобщиха от  прессекретариата на държавния глава .  \r\nРумен Радев ще посети Пловдив, където ще участва в честванията по повод 134-ата годишнина от Съединението на Княжество България и Източна Румелия. В 20.30 часа държавният глава ще участва в тържествената церемония на площад „Съединение“. В 21.00 часа президентът ще произнесе слово.", "date": "2019.09.06", "title": "Президентът Румен Радев ще участва в тържественото отбелязване в Пловдив на 134 години от Съединението на България"}
{"url": "http://www.focus-news.net/news/2019/09/06/2695998/ria-novosti-zhertvite-ot-uragana-dorian-narastnaha-do-30-dushi-na-bahamskite-ostrovi.html", "text": "Бахамският премиер Хуберт Минис заяви, че броят на жертвите на урагана „Дориан“, който помете по-рано карибските острови е нараснал до 30, предава  РИА Новости . \r\nПо-рано беше съобщено, че в резултат на бедствието на островите са загинали 23 души. \r\n\"Броят на жертвите на Бахамските острови в резултат на урагана Дориан се увеличи до 30\", каза той в интервю за американската телевизия  CNN . \r\nУрагана \"Дориан\" удари Бахамските острови в края на миналата седмица и причини опустошителни щети върху инфраструктурата на островите. Международната федерация на организациите на Червения кръст и Червения полумесец съобщиха, че на Бахамите са разрушени или повредени поне 13 000 домове. \r\n \r\n Превод и редакция : Теодор Пенев", "date": "2019.09.06", "title": "РИА Новости: Жертвите от урагана „Дориан“ нарастнаха до 30 души на Бахамските острови"}
{"url": "http://www.focus-news.net/news/2019/09/06/2696001/sofiya-vavezhda-se-organizatsiya-na-dvizhenieto-za-provezhdane-na-v-shtafeten-maraton-sofiya.html", "text": "Въвежда се организация на движението за провеждане на V щафетен Маратон София, съобщиха от  пресцентъра на Столична община .  \r\nОт 09.00 до 13.30 часа нсе въвежда временна организация на движението за провеждане на щафетен маратон в София. Маршрутът на спортното събитие е следният: старт от северозападното пътно платно на бул. „Евлоги и Христо Георгиеви” пред националния стадион „Васил Левски” по западното пътно платно на бул. „Евлоги и Христо Георгиеви”, по източното пътно платно на ул. „Проф. Фритьоф Нансен”, обратен завой при бул. „Васил Левски”, по западното пътно платно на ул. „Проф. Фритьоф Нансен”, надясно по бул. „България”, по източното пътно платно на бул. „Пенчо Славейков”, обратен завой по тротоара на бул. „Витоша”, по западното пътно платно на бул. „Пенчо Славейков”, по бул. „България”, надясно по бул.„Черни връх”, обратен завой при ул. „Св. Наум”, по бул. „Черни връх”, надясно по бул.„Евлоги и Христо Георгиеви”, бул.„Драган Цанков”, Борисова градина, изход от Борисова градина при Национален стадион „Васил Левски”, по бул. „Евлоги и Христо Георгиеви” до Орлов мост, преминава по пешеходната зона, по северозападното пътно платно на бул.„Евлоги и Христо Георгиеви” до национален стадион „Васил Левски”, където е финала.  \r\nЗабранява се престоят и паркирането на пътни превозни средства, както следва:  \r\n- от 07.00 часадо приключване на мероприятието на моста пред Националния стадион „Васил Левски”.  \r\nОт 07.30 до 13.30 часа се забранява влизането на пътни превозни средства в двете посоки по:  \r\n- Ул. „Ген. Гурко” между бул. „Евлоги и Христо Георгиеви” и бул. „Васил Левски”.  \r\n- Ул. „Любен Каравелов” между ул. „Ген. Паренсов” и ул. „Ген. Гурко”.  \r\n- Бул. „Евлоги и Христо Георгиеви” между бул. „Цар Освободител” и ул. „Проф. Фр. Нансен”.  \r\n- Бул. „Драган Цанков” между ул. „Митрополит Кирил Видински и бул. „ Евлоги и Христо Георгиеви”.  \r\n- Южното пътно платно на бул. „България” между бул. „ Черни връх” и бул. „Акад. Ив. Гешов”.  \r\n- Бул. „Черни връх” и ул. „Проф. Фр. Нансен” между бул. „Свети Наум” и бул. „Васил Левски”.  \r\n- Бул. „Пенчо Славейков” между бул. „България” и бул. „Витоша”.  \r\n- Тунела на НДК - в участъка водещ към бул. „Черни връх” и бул. „България”  \r\nДо 14.00 часа  частично се променят маршрутите на масовия градски транспорт, както следва:  \r\n- Автобусна линия № 9 (в посока пл. „Орлов мост”): от бул. „Евлоги и Христо Георгиеви” надясно по бул. „Цар Освободител”, надясно по бул. „Васил Левски”, надясно по ул. „Шипка” и по маршрута си.  \r\nАвтобусите ще спират на временна спирка на бул. „Евлоги и Христо Георгиеви” на 50 метра преди бул.„Цар Освободител” в посока пл.„Орлов мост“.  \r\nАвтобусна линия № 72 (в посока ж.к. „Западен парк”): от бул. „Евлоги и Христо Георгиеви” надясно по бул. „Цар Освободител”, по бул. „Васил Левски”, бул. „Патриарх Евтимий“ (връщане по бул. „Ген. Скобелев” и транспортен тунел НДК), по бул. „Прага”, ул. „Св. Георги Софийски” и по маршрута си;  \r\nАвтобусите да спират на временна спирка на бул. „Евлоги и Христо Георгиеви” на 50 метра преди бул. „Цар Освободител” в посока ж.к. „Западен парк” и на всички съществуващи тролейбусни и автобусни спирки в променения участък на маршрута.  \r\nАвтобусна линия № 75 – маршрутът се скъсява от автостанция „Гео Милев“ до Военна академия (обратен завой при ул. „Шипка“). Автобусите ще спират на временно изместената спирка с код 0440 “Военна академия” на бул. „Евлоги и Христо Георгиеви” след ул. „Шипка“ в посока към автостанция „Гео Милев”.  \r\nАвтобусна линия № 76 (в посока ж.к. „Гоце Делчев”): от бул. „Цариградско шосе” по бул. „Цар Освободител”, по бул. „Васил Левски”, бул. „Патриарх Евтимий“ (връщане по бул. „Ген. Скобелев” и транспортен тунел НДК), по бул. „Прага”, ул. „Св. Георги Софийски”, по бул. „Акад. Ив. Е. Гешов”, бул. „П. Ю. Тодоров” и по маршрута си, двупосочно. Автобусите ще спират на всички съществуващи автобусни и тролейбусни спирки в променения участък на маршрута и на спирка с код 1288 „Пл. Орлов мост“ на бул. „Цариградско шосе“ преди бул. „Евлоги и Христо Георгиеви” в посока ж.к. „Гоце Делчев”, за автобусни линии №№ 280, 306 и тролейбусни линии №№ 4, 5, 8 ,11.  \r\nАвтобусни линии №№ 84, 184 и 505 (в посока ул. „Ген. Гурко“): от бул. „Цариградско шосе” надясно по бул. „Евлоги и Христо Георгиеви”, обратен завой при ул. „Шипка” (Военна академия), бул. „Евлоги и Христо Георгиеви”, наляво по бул. „Цариградско шосе” и по маршрутите си.  \r\nАвтобусите ще спират на спирка с код 1288 „Пл. Орлов мост“ на бул. „Цариградско шосе“ преди бул. „Евлоги и Христо Георгиеви” в посока СУ „Св. Климент Охридски“ (за автобусни линии №№ 280, 306 и тролейбусни линии №№ 4, 5, 8, 11), и на спирка с код 0442 „Военна академия” на бул. „Евлоги и Христо Георгиеви” след ул. „Шипка“ в посока пл.„Орлов мост“.  \r\nАвтобусна линия № 94 (в посока СУ „Св. Климент Охридски“): от бул. “Свети Наум” наляво по бул. “Черни връх”, по бул. “Джеймс Баучър”, по ул. “Стоян Михайловски” и по маршрута до Студентски град. Автобусите ще спират на съществуващите трамвайни спирки по бул. “Джеймс Баучер” и на временната спирка на бул. „Черни връх“ на 60.00 метра след левия завой от бул. „Св. Наум“.  \r\nАвтобусна линия № 204 (в посока ж.к. „Гоце Делчев”): от бул. „Цариградско шосе” по бул. „Цар Освободител”, по бул. „Васил Левски”, бул. „Патриарх Евтимий“ (връщане по бул. „Ген. Скобелев” и транспортен тунел НДК), наляво бул. „Прага”, ул. „Св. Георги Софийски”, по бул. „Акад. Ив.Е. Гешов”, по бул. „България” и по маршрута си, двупосочно. Автобусите ще спират на всички съществуващи автобусни и тролейбусни спирки в променения участък на маршрута и на спирка с код 1288 „Пл. Орлов мост“ на бул. „Цариградско шосе“ преди бул. „Евлоги и Христо Георгиеви” в посока в посока ж.к. „Гоце Делчев” (за автобусни линии №№ 280, 306 и тролейбусни линии №№ 4, 5, 8, 11).  \r\nАвтобусна линия № 604: в посока институт „Пирогов”: от бул. „Цариградско шосе” по бул. „Цар Освободител”, по бул. „Васил Левски”, бул. „Патриарх Евтимий“,  по бул. „Прага”, ул. „Св. Георги Софийски”, по бул. „Акад. Ив. Е. Гешов” и по маршрута  си; - в посока гара „Искър”: от бул. „Пенчо Славейков” наляво по бул. „Прага”, по бул. „Ген. Скобелев”, бул. „Васил Левски”, по бул. „Цар Освободител”, бул. „Цариградско шосе” и по маршрута си. Автобусите ще спират на всички съществуващи тролейбусни и автобусни спирки в променения участък на маршрута и на спирка с код 1288 „Пл. Орлов мост“ на бул. „Цариградско шосе“ преди бул. „Евлоги и Христо Георгиеви” в посока институт „Пирогов” (за автобусни линии №№ 280, 306 и тролейбусни линии №№ 4, 5, 8, 11).  \r\nТролейбусна линия № 7 се скъсява от ж.к. „Люлин“ до пл. „Сточна гара“.", "date": "2019.09.06", "title": "София: Въвежда се организация на движението за провеждане на V щафетен Маратон София"}
{"url": "http://www.focus-news.net/news/2019/09/06/2695992/smolyan-vitseprezidentat-iliyana-yotova-shte-chestva-denya-na-saedinenieto-s-zhitelite-na-grad-nedelino.html", "text": "Вицепрезидентът Илияна Йотова ще чества Деня на Съединението с жителите на град Неделино. Това съобщиха от  прессекретариата на държавния глава . Вицепрезидентът ще бъде в град Неделино, където заедно с неговите жители и гости ще отбележи Деня на Съединението. Тържествената церемония ще се проведе от 11.00 часа пред паметника на плачещата майка в центъра на града. \r\nВицепрезидентът Йотова ще приветства жителите на Неделино по случай 45 години от обявяването на населеното място за град и провеждането на XVIII Национален фолклорен фестивал за двугласно пеене и народна песен с международно участие.", "date": "2019.09.06", "title": "Смолян: Вицепрезидентът Илияна Йотова ще чества Деня на Съединението с жителите на град Неделино"}
{"url": "http://www.focus-news.net/news/2019/09/06/2695995/predstavitelni-voenni-formirovaniya-shte-uchastvat-v-tarzhestvata-posveteni-na-134-ata-godishnina-ot-saedinenieto.html", "text": "Представителни военни формирования от Сухопътните войски, Военновъздушните и Военноморските сили, 68-а бригада „Специални сили“ и Националната гвардейска част ще участват в тържествата, посветени на 134-ата годишнина от Съединението на Княжество България с Източна Румелия, в цялата страна. Военнослужещите ще отдадат воински почести на загиналите за национално освобождение и обединение. Това съобщиха от пресцентъра на  Министерство на отбраната .  \r\nВ Пловдив ще се проведе тържествената проверка (заря). Тя ще започне в 20.30 ч. на площад „Съединение“ и в нея ще участват представителни блокове от Сухопътните войски, Военновъздушните сили и 68-а бригада Специални сили. На тържествения ритуал ще присъства началникът на отбраната генерал Андрей Боцев.  \r\nВ Стара Загора в 10.30 ч. военнослужещи от 2-ра механизирана бригада ще поднесат венци и цветя пред паметника на „Защитниците на Стара Загора“ . \r\nВ Ямбол в 10.30 ч. представителни подразделения от Сухопътните войски и Военновъздушните сили ще участват  в ритуала по издигането на националното знаме и в шествието до Паметника на загиналите за национално освобождение, където военнослужещите ще поднесат венци и цветя. \r\nВ Плевен в 11.00 ч. военнослужещи от Сухопътните войски ще отдадат военни почести пред паметника на загиналите от 4-и пехотен Плевенски полк в Сръбско-българската война. \r\nВ Горна Оряховица  в 11.00 ч. военнослужещи от военно формирование 22 790 от Сухопътните войски ще поднесат венци пред „Паметния знак на загиналите във войните“.  \r\nВ Шумен в 10.00 ч. представителни части от 29-и механизиран батальон от Сухопътните войски ще поднесат венци и цветя пред паметника на загиналите във войните шуменци. \r\nВ Русе в 11.00 ч. военнослужещи от военно формирование 32 420 на Сухопътните войски ще поднесат венци пред паметника на загиналите български воини в Сръбско-българската война.  В същия час в градовете Враца и Сандански военнослужещи от Бригадно командване – Благоевград ще положат венци и цветя пред паметниците на загиналите във войните за национално обединение. \r\nВ Сливен в тържествата, посветени на 134-ата годишнина от Съединението на България ще се включат военнослужещи от Центъра за подготовка на специалисти. В 20.00 ч. те ще отдадат воински почести и ще поднесат венци и цветя пред паметника на Хаджи Димитър в града.  \r\nВ Чирпан военнослужещи от военно формирование 24 620 на Сухопътните войски ще участват в тържествения ритуал по издигане на националния флаг и ще поднесат венци пред паметника на Съединението.   \r\nВ Хасково в 11.30 ч. военнослужещи от военно формирование 52 740 от състава на 2-ра механизирана бригада на Сухопътните войски ще участват в ритуала  по полагане на венци и цветя пред паметника на Незнайния воин на площад „Свобода“.  \r\nВъв Варна в 09.30 ч. Представителният духов оркестър и почетен караул от  Военноморските сили ще участват в ритуала по полагане на венци и цветя пред Паметната плоча на Княз Александър І Батенберг. Военнослужещи от ВМС ще се включат в шествието до „Паметника на приморци, загинали в Сръбско-българската война 1885 г.“ и в 10.00 ч. с военен ритуал ще отдадат  почит към загиналите във войните за Съединението на България.  \r\nВ Бургас в 10.30 ч. представителни части от Военноморските и Военновъздушните сили ще участват във военния ритуал за тържественото издигане на националното знаме на площад „Атанас Сиреков” пред сградата на Общината. В 11.00 ч. военнослужещите ще поднесат венци и цветя пред „Паметника на 24-и Черноморски полк” в града. \r\nВ Неделино в 11.00 ч. военнослужещи от Националната гвардейска част ще участват в тържествена церемония  по полагане на венци пред паметника „Света Неделя“. Гвардейците ще участват и в тържествената церемония за отбелязване на 134-ата годишнина от Съединението на България във Видин от 11.00 ч. пред паметника на Скърбящия воин. \r\nВ София в 11.30 ч. военнослужещи от Националната гвардейска част ще участват в церемонията по поднасяне на венци пред Мавзолея-костница на княз Александър І Батенберг. В 12.00 ч. пред сградата на Администрацията на Президента на Република България ще се извърши тържествена смяна на почетния гвардейски караул.", "date": "2019.09.06", "title": "Представителни военни формирования ще участват в тържествата, посветени на 134-ата годишнина от Съединението"}
{"url": "http://www.focus-news.net/news/2019/09/06/2696002/blagoevgrad-bansko-shte-otbelezhi-134-godini-ot-saedinenieto-na-balgariya.html", "text": "На 6 септември Банско ще отбележи 134 години от една от най-паметните дати в своята история – Съединението на Княжество България и Източна Румелия. Това съобщиха от пресцентъра на  Общината . То се случва през 1885 г. и редом със създаването на Българската екзархия и обявяването на независимостта през 1908 г., може да се нареди на върха на най-значимите постижения в историята на народа ни. За разлика от други паметни моменти, като Освободителната или Балканските войни, Съединението е собствен подвиг на българския народ, извършен против установеното от Великите сили статукво и без пряката подкрепа на нито една друга страна. В този смисъл, датата има силата да се чества като национален празник.  \r\nОбщественици и граждани, начело с кмета на Общината Георги Икономов, тържествено ще поднесат цветя пред паметника „Банско помни героите” в 10.30 часа.", "date": "2019.09.06", "title": "Благоевград: Банско ще отбележи 134 години от Съединението на България"}
{"url": "http://www.focus-news.net/news/2019/09/06/2696005/haskovo-zapochva-programata-za-otbelyazvane-na-denya-na-grada.html", "text": "Започва програмата за отбелязване на деня на Хасково. Това съобщиха от пресцентъра на  Общината . В залата на читалище „Зара“ Държавна опера-Стара Загора ще представи балетния спектакъл „Нестинарка“.  \r\nНа 7 септември в същата зала е представлението за деца на Държавна опера „Стара Загора“ детския мюзикъл „Космическа приказка“. 7 септември по традиция е ден, посветен на младите хора той е под мотото „Магията на младостта“ . Акцент в програмата е концерта на балет „Тангра“ и Рона“ последван от Боро Първи и Marso x Bobkata. \r\nВасил Найденов и квартет „Интро „ са изпълнителите, които ще веселят жителите и гостите и гостите на града на 8 септември - Деня на Хасково. Преди тях на сцената на площадка „Спартак“ ще се представят изпълнителите от Гайдарската школа към Общинско предприятие „Младежки център“, и ансамблите „Кинта Тракия“, „Южняци“, „Хасково“ и „Златна Тракия“. Кулминацията на концерта са празничните фойерверки. \r\nВ програмата е включен още Тенис турнир „Хасково“, Национален турнир по спортен бридж, футболен турнир в памет на „Богомил Попов“, лекоатлетически крос „Ванко Дяков“ , турнир по гимнастика, Международен турнир по хандбал за купа „Вълчо Даскалов“, състезание по приложно колоездене. \r\nПредвидено е автородео, и изложение на ретроавтомобили. До 8 септември ще има и „Базар на занаятите“ Българско е!“ на пл.“Атлантически“.", "date": "2019.09.06", "title": "Хасково: Започва програмата за отбелязване на деня на града"}
{"url": "http://www.focus-news.net/news/2019/09/06/2696004/premierat-boyko-borisov-pozdravyavam-vsichki-balgari-s-dneshniya-golyam-praznik-saedinenieto-e-edna-golyama-i-spravedliva-pobeda-za-nas.html", "text": "Поздравявам всички българи за днешния голям празник! Съединението на Княжество България с Източна Румелия е една голяма и справедлива победа за нас. Това написа в профила си във  \"Фейсбук\"  премиерът Бойко Борисов по повод Съединението. \"Благодарение на нея и на всички герои, борили се за българските национални идеали, днес живеем в една свободна страна, равна на другите европейски държави, чието мнение е значимо и важно. Честито и на пловдивчани за празника на техния древен, вечен, развиващ се и модерен град!\", пише още министър-председателят.", "date": "2019.09.06", "title": "Премиерът Бойко Борисов: Поздравявам всички българи с днешния голям празник - Съединението е една голяма и справедлива победа за нас"}
{"url": "http://www.focus-news.net/news/2019/09/06/2696006/politico-leo-varadkar-predupredi-che-posledstviyata-ot-brekzit-shte-se-useshtat-vav-velikobritaniya-dori-sled-kato-tya-napusne-es.html", "text": "Великобритания няма да излезе “чисто“ от Европейския съюз и Брекзит ще предизвика голямо разделение в британската политика „за много години напред“, заяви министър-председателят на Ирландия Лео Варадкар на бизнес конференция, цитиран от европейската редакция на  Politico . \r\n“Историята на Брекзит не завършва с това как Великобритания напуска на 31 октомври или дори на 31 януари – няма такова нещо като чисто напускане, по-скоро навлизаме в нова фаза“, заяви Варадкар. \r\nСпоред него дори и в най-добрия сценарии, в който Лондон и Брюксел се споразумяват за напускането, следващата фаза по сключването на търговска сделка би била много по-трудна.  \r\n„Това ще бъде лошо. Ще има трудни дебати и още по-трудни решения,\" каза Варадкар, като се обоснова, посочвайки списък, включващ мита, държавна помощ, визови режими и права за кацане на авиацията. \r\n\"Мисля, че може да направят преговорите за Споразумението за оттегляне да изглеждат по-прости отколкото са\", каза той. \r\nВ случай на излизане без сделка, според него ще има период, в който страната ще живее с последствията, преди двете страни да подновят преговорите. Според Варадкар обаче Лондон няма да може да избегне проблемите, които доминират разговорите за Брекзит в последните две години. \r\n„Първите и най-важни предмети на тези разговори ще бъдат гражданските права, финансовите споразумения с ЕС и решение на въпроса за ирландската граница“, добави премиера. \r\n„Брекзит не е буря, която ще премине. Това е перманентна промяна в политическия и икономически климат, в който Великобритания и ЕС ще съществуват“, заключи Варадкар. \r\n \r\n \r\n Превод и редакция : Теодор Пенев", "date": "2019.09.06", "title": "Politico: Лео Варадкар предупреди, че последствията от Брекзит ще се усещат във Великобритания дори след като тя напусне ЕС"}
{"url": "http://www.focus-news.net/news/2019/09/06/2696000/sofiya-vechernya-s-akatist-na-svetiya-krast-gospoden-shte-bade-otsluzhena-v-hram-vazdvizhenie-na-svetiya-krast-gospoden-v-kv-lozenets.html", "text": "В храм \"Въздвижение на Светия Кръст Господен\" в кв. \"Лозенец\" в София от 08.00 часа ще започне утреня, от 9.00 часа Св. Златоустова Литургия, предаде репортер на  Агенция \"Фокус\" . Вечерта от 17.00 часа ще бъде отслужена Вечерня с Акатист на Светия Кръст Господен.  \r\nНикола ПЕТКОВ", "date": "2019.09.06", "title": "София: Вечерня с Акатист на Светия Кръст Господен ще бъде отслужена в храм \"Въздвижение на Светия Кръст Господен\" в кв. \"Лозенец\""}
{"url": "http://www.focus-news.net/news/2019/09/06/2696009/maya-manolova-i-initsiativniyat-y-komitet-shte-podadat-dokumenti-za-registratsiya-v-obshtinskata-izbiratelna-komisiya.html", "text": "Мая Манолова и Инициативният й комитет ще подадат документи за регистрация в Общинската избирателна комисия (ОИК) на ул. „Московска“ 33 от 10.40 часа. Това съобщиха от  Инициативния комитет .", "date": "2019.09.06", "title": "Мая Манолова и Инициативният й комитет ще подадат документи за регистрация в Общинската избирателна комисия"}
{"url": "http://www.focus-news.net/news/2019/09/06/2696008/el-pais-ispanskiyat-sad-izdade-zapoved-za-zadarzhane-na-zheni-prisaedinili-se-kam-islyamska-darzhava.html", "text": "Върховният съд в Мадрид издаде заповеди за арест за четири жени, които през 2014 г. са пътували до Сирия за да се присъединят към структурите на терористичната организация „Ислямска държава“, пише испанският веснтик  El Pais . \r\nИ четирите в момента са под стража в кюрдски лагери, според източници, близки до изданието. \r\nТри от жените са с испанско гражданство, а четвъртата е мароканка, омъжена за джихадист с испанско гражданство. Той е бил убит по време на сраженията срещу групировката. \r\nЧетирите, които се грижат за общо 17 деца, включително новородено, са издирвани от няколко испански съдилища за „престъпления, свързани с тероризъм“, според източници, близки до полицията. \r\nОбвинените за сътрудници на „Ислямска държава“ жени са задържани под стража в лагер за близки на членове на организацията.  \r\nИспанското правителство анализира случая от месец април, когато вестника разкри присъствието на четирите жени в сирийски лагери, където условията се описват като изключително нехигиенични и опасни. Комитет от държавни служители от няколко испански министерства обсъжда случая и опциите за връщане на обвинените в Испания, подобно на други европейски държави като Франция и Германия.  \r\nИма притеснения за сигурността – две от жените, приели вече исляма, са описани като „опасни“ в полицейските доклади. \r\nАко те се завърнат в Испания, те ще бъдат незабавно арестувани и вероятно ще бъдат обвинени в сътрудничество или членство в терористична организация, което може да означава за тях до 12 години в затвора. \r\nДокато изпълнителната власт проучва случая, няколко разследващи съдилища издадоха заповеди за арест срещу четирите жени. Испания няма споразумение за екстрадиция със Сирия, която е в състояние на гражданска война от осем и половина години. Мадрид все пак разполага с бизнес аташе в Бейрут, което периодично посещава столицата на Сирия Дамаск. \r\nПравни източници казват, че правителството ще процедира предпазливо, тъй като случаят може да има дори хуманитарни последици, като се има предвид присъствието на непълнолетни. През май неправителствената организация „Лекари без граници“ съобщиха, че 8000 жени и над 3000 деца в лагера Ал Хол, където са задържани две от жените, нямат достъп до медицинска помощ. \r\nПрез април прокурорите от Върховния съд в Мадрид поискаха от Министерството на вътрешните работи доклад за испанските жени, които тогава поискаха да се върнат в Испания с децата си, както и с тези, за които се грижат. Всички те твърдят, че са последвали съпрузите си до зоната на конфликта, без да осъзнават в какво се забъркват. Източници за борба с тероризма отбелязват, че най-малко две са част от по-ранни разследвания на Върховния съд на джихадистка клетка на „Ислямска държава“, известна като бригада „Ал Андалус“. \r\nРазследването се проточва в Испания, като за разлика от Мадрид, Германия и Франция се движат по-бързо. Берлин вече е върнал четири деца обратно от Сирия, а в Париж се завърнаха над десет сираци. \r\n \r\n Превод и редакция : Теодор Пенев", "date": "2019.09.06", "title": "El Pais: Испанският съд издаде заповед за задържане на жени, присъединили се към „Ислямска държава“"}
{"url": "http://www.focus-news.net/news/2019/09/06/2696010/sofiya-29-iyat-kongres-na-svetovnoto-druzhestvo-na-kardiohirurzite-i-gradnite-hirurzi-shte-se-provede-v-ndk.html", "text": "До 8 септември 2019 г. в НДК ще се проведе 29-ият Конгрес на Световното дружество на кардиохирурзите и гръдните хирурзи. Това съобщиха  организаторите на форума . Председател на Организационния комитет на конгреса е проф. д-р Генчо Начев, директор на УМБАЛ „Св. Екатерина“. Очаква се за форума да пристигнат близо 1500 гости от цял свят, видни хирурзи от трите специалности – гръдна, съдова и кардиохирургия.  Регистрираните участници са от повече от 40 страни от целия свят. Сред лекторите са и 25 от най-изтъкнатите световни хирурзи от трите спецалности. \r\nОфициалната церемония по откриване на конгреса е от 09.00 ч. до 09.30 ч. в Зала 3 на НДК. Очаква се министър-председателят Бойко Борисов да приветства участниците в престижния форум. На церемонията ще присъстват  и председателят на Комисията по здравеопазване в НС д-р Даниела Дариткова, министърът на здравеопазването Кирил Ананиев, ръководители на здравни зъведения и др. \r\nСред широкия кръг теми, които ще разглеждат участниците в световния конгрес,  са новите технологии и иновациите в  областта на кардиохирургията, спешната коронарна хирургия, гръдната и торакоскопската хирургии, неонаталната кардиохирургия, съдовата хирургия,  предизвикателствата пред гръдната и сърдечната трансплантации 50 години след началото и др.  Сред акцентите на научната програма ще бъде и съвместната сесия между различните световни, европейски и български съсловни дружества и тяхното ефективното взаимодействие в областта на новите медицински открития и практики. По време на сесията ще бъдат обсъдени и организационни въпроси, като проф. д-р Генчо Начев ще бъде новият президент на световното дружество. \r\nОт 12.30 ч. в Зала 9 на НДК организаторите на форума ще открият и специална пресконференция за журналисти.", "date": "2019.09.06", "title": "София: 29-ият Конгрес на Световното дружество на кардиохирурзите и гръдните хирурзи ще се проведе в НДК"}
{"url": "http://www.focus-news.net/news/2019/09/06/2696011/denyat-6-septemvri-v-balgarskata-istoriya.html", "text": "През 1885 г. се извършва съединението на Източна Румелия с Княжество България. По силата на Берлинския договор от 1878 г. Южна България, наречена по искане на английската дипломация Източна Румелия, е откъсната от възобновената българска държава и включена отново в пределите на Османската империя, макар и с известна автономия. Българското население от Областта не се примирява с несправедливите решения на Берлинския договор и незабавно повежда борба против тях. На 6 септември са родени: Михаил Михайлов –актьор; Любомир Панайотов Пипков –композитор, музикален педагог и общественик; Вълко Вельов Червенков –общественик, политик и държавник, функционер на БКП; Асен Николов Жабленски –хоров диригент, общественик; Ксенофонт Андреев Иванов –ветеринарен лекар, академик; Станимир Лилянов - писател, автор на разкази, повести, очерци, посветени на антифашистката борба, Отечествената война и строителството на социализма; Васил Маринов Пундев –публицист, журналист, литературен критик и историк; генерал-майор Атанас Христов (Молткето), военен теоретик и историк; Никола Христов Габровски –публицист, един от основателите на Българската работническа социалдемократическа партия (БРСДП).  \r\n \r\n \r\n \r\n1994 г. \r\nСедемнадесет партии и организации в СДС подписват ново политическо споразумение. От основаването си СДС често мени състава си, като от него отпадат някои партии, други са изключвани и после приемани обратно в коалицията. Съгласно подписаното на 6 септември 1994 г. споразумение между партиите и движенията в СДС членове на коалицията остават: Български демократичен форум – Дянко Марков; Земеделски демократичен съюз – Владислав Костов; Движение \"Гражданска инициатива\" – СДС – Захари Кръстев, Лорета Николова, Станислав Икономов; Консервативна и екологична партия – Светлана Дянкова; Национален клуб за демокрация – Светослав Лучников; Национално движение \"Екогласност\" – Едвин Сугарев; Нова социалдемократическа партия – Васил Михайлов; Обединен християндемократически център – Екатерина Михайлова; Радикалдемократическа партия – Александър Йорданов; Републиканска партия – Ленко Русанов; Социалдемократическа партия – Иван Куртев; Съюз на репресираните в България след 9 септември 1944 година – Иван Станчев; Федерация на независимите студентски дружества – Пламен Панайотов; Християндемократически съюз в България – Асен Агов; Демократическа партия – 1896 г. – Стоян Райчевски; Независимо дружество за защита правата на човека в България – политически клуб – Стефан Вълков; Съюз на безпартийните – Боян Велков. \r\n \r\n \r\n1975 г. \r\nВ периода 6 – 25 септември Московският театър за драма и комедия \"Таганка\" гостува в България. \r\n \r\n \r\n1974 г. \r\nВ София е открита новата Централна гара. \r\n \r\n \r\n1965 г. \r\nОткрити са пивоварните фабрики в Лом и Мездра. \r\n \r\n \r\n1959 г. \r\nОткрит е Баташкият водносилов път. \r\n \r\n \r\n1954 г. \r\nПредставен е филмът \"Снаха\" на Студия за игрални филми – София. Филмът е по едноименния роман на Георги Караславов и се разказва за сътресенията в патриархалния селски бит след Първата световна война. В главните роли участват: Петър Димитров, Маргарита Дупаринова, Вяра Ковачева, Милка Янакиева, Петър Стойчев. \r\n \r\n \r\n1948 г. \r\nЕкзарх Стефан I подава оставка под натиска на правителството, която след два дни е приета от Светия синод. Той е освободен от длъжностите екзарх Български и митрополит Софийски. Стефан І (мирско име Стоян Попгеоргиев Шоков) е български екзарх, син на поп Георги. Роден е на 7 септември 1878 г. в с. Широка лъка, Смолянско. Завършва Богословско училище в Самоков през 1896 г. и Духовна академия в Киев с научна степен “кандидат на богословието” (1904 г.). Учител е в Пловдивската мъжка гимназия, протосингел на Българската екзархия в Истанбул (1910-1915 г.), където приема монашество (1910 г.). През 1915-1919 г. специализира в Швейцария, защитава докторат по философия и литература във Фрибургския университет. През 1921 г. е ръкоположен за маркианополски епископ; през 1922 г. е избран за софийски митрополит. От 21 януари 1945 г. до септември 1948 г. е български екзарх. Развива активна обществено-политическа дейност и има заслуги за вдигане на схизмата от 1872 г., наложена на 22 февруари 1945 г. на Българската екзархия от Цариградската патриаршия. Един от инициаторите за спасяване на българските евреи от преследванията на фашистка Германия (1942 г.). Като екзарх се стреми да запази демокрацията в България и да защити авторитета на Българската православна църква, за което е преследван от Отечествено-фронтовската власт след 9 септември 1944 г. През 1948 г. с правителствено решение е свален от длъжност и е поставен под домашен арест в с. Баня, Пловдивско, където умира на 14 май 1957 г. Погребан е в Бачковския манастир. Провъзгласен е за “праведник на света” в Йерусалим (2002 г.) за участието му в спасяването на българските евреи; заедно с патриарх Кирил са първите православни архиереи в света с това признание. \r\n \r\n \r\n1944 г. \r\nЗапочва обща стачка на трамвайните работници в София и демонстрации на Отечествения фронт в големите градове. \r\n \r\n \r\n1944 г. \r\nПри изтегляне на българските части от Македония започва сражение между български и немски подразделения. \r\n \r\n \r\n1941 г. \r\nСталин издава заповед за разстрел на 170 политически затворници, сред които е и Кръстьо Раковски – български комунистически деец в Румъния и в Русия. \r\nКръстьо Раковски е роден на 1 август 1873 г. в Котел. Изгонен е от Румъния заради комунистическите си идеи, след това от Швейцария. Завършва медицина в Нанси и получава докторска титла в Монпелие. Член е на ЦК на ВКП (б) от 1919 г. до 1927 г. и на ЦК на Румънската комунистическа партия от 1910 г. от 1917 г. През войната представлява българските и румънските леви организации на Цимервалдския конгрес (1916 г.). Избран е за член на първия ИККИ. Застава начело на болшевишкото движение в Украйна (1919 г.); председател е на Съвета на народните комисари. Бил е посланик на СССР във Великобритания (1923-1925 г.) и във Франция (1925 г. – 1927 г.). Замесен е в опозицията на Троцки, поради което през януари 1937 г. в Москва е арестуван. Разстрелян е в Орловския затвор на 11 септември 1941 г. Реабилитиран е посмъртно в СССР през 1988 г. и в България през 1989 г. Кръстьо Раковски е първият учен във Франция с докторска дисертация за престъпността на тема \"Престъпността и израждането\" (1897 г.). Депозирана е като брошура в библиотеката на Университета в Монпелие и в Оксфордския университет. Екземплярът от Британския музей е изчезнал. Един от основателите на Женевската група на българските социалдемократи и на списание \"Социалдемократ\" (1892-1893 г.). Участва в конгресите на Втория интернационал. През 1902 г. се запознава с Владимир Илич Ленин. Популярността му не е харесвана от Сталин и той го прави посланик в Украйна (1927 г.). По-късно е заточен в Сибир, след което е разстрелян. Сътрудничи на списанията \"Ден\", \"Ново време\", \"Начало\", \"Съвременник\", на вестниците \"Другар\", \"Работник\" и др. \r\n \r\n \r\n1941 г. \r\nПрието е изменение на Закона за защита на държавата. По силата на този закон повечето провинения се наказват със смърт. Законът за защита на държавата (ЗЗД) е наказателен закон, с който се забранява съществуването на всички видове организации, групи, сдружения и др., които използват нелегални структури и революционни методи за постигане на своите цели. Чрез този закон правителството на Александър Цанков се стреми да узакони разправата с политическите си противници и терора след Юнското и Септемврийското въстание (1923 г.). ЗЗД е гласуван от ХХI Обикновено народно събрание на 4 януари 1924 г. и влиза в сила с Указ № 2 от 23 януари 1924 г. Въз основа на закона Върховният касационен съд през април 1924 г. обявява за разтурени БКП, Партията на труда, Комунистическия младежки съюз, Общия работнически синдикален съюз и кооперация \"Освобождение\", като имотите им се отнемат. Впоследствие ЗЗД многократно е допълван и променян. През март и април 1925 г. са прибавени още 7 нови члена, а част от предишните са изменени с цел да се увеличат случаите на прилагане на смъртно наказание. През юли 1934 г. ЗЗД е допълнен отново, с което се намаляват възможностите за обжалване на произнесените присъди. Най-големи промени в закона са направени по време на Втората световна война 1939–1945 г. (до 9 септември 1944 г.). Санкциите се увеличават и вече се налагат и за най-малки прояви на неподчинение. Смъртното наказание заляга в почти всички текстове на ЗЗД, като то не се отменя дори когато касае непълнолетни. ЗЗД е премахнат от правителството на ОФ с наредба-закон на 16 октомври 1944 г. \r\n \r\n \r\n1916 г. \r\nВ периода 4 - 6 септември Трета Българска армия на ген. Стефан Тошев овладява Тутраканската крепост. Стефан Тошев е генерал от пехотата, командир на 5-а армия (1913 г.), 3-а армия (1916 г.) и 4-а армия (1918 г.). Роден е на 18 декември 1859 г. По време на Руско-турската освободителна война (1877–1878 г.) участва като доброволец в Българското опълчение. След Освобождението завършва Военното училище в София. През Сръбско-българската война (1885 г.) командва дружина в боевете при Сливница. По време на Балканската война (1912–1913 г.) е назначен за началник на Първа Пехотна Софийска дивизия, а през Междусъюзническата война (1913 година) е командващ Пета армия. В Първата световна война (1914–1918 година) ръководи Трета армия, която през (1916 г.) се сражава срещу Румъния, а по-късно е начело на Четвърта армия. Публикува редица материали, посветени на войните – \"Писма от войната. 1885–1895 година\", \"Войнишка клетва\", \"Победени, без да бъдем бити\", \"Действията на III армия в Добруджа през 1916 година\" и др. \r\n \r\n \r\n1916 г. \r\nТрети ден отбраняващите се при Добрич български войски под командването на ген. Кантарджиев водят кръвопролитни боеве. След като получава сведение за тежкото им положение, ген. Ив. Колев взема решение да им окаже помощ с дивизията си. Като оставя слаби заслони срещу руската конна дивизия на ген. Леонтович, той повежда конницата си от с. Алцек в 40-километров марш към Добрич. Без да спира, дивизията е развърната в боен ред и нанася удар във фланг и тил на атакуващите руски, румънски и сръбски части на ген. Зайончковски. За да избегне пълния разгром, руският генерал заповядва отстъпление, което се превръща в паническо бягство. \r\n \r\n \r\n1915 г. \r\nВ периода 5 – 6 септември е проведен първият конгрес на градовете в България. На правителството са препоръчани мерки за провеждане на единна общинска политика в страната. \r\n \r\n \r\n1912 г. \r\nВ София е основано Дружество на българите католици от източния обряд \"Св. св. Равноапостоли Кирил и Методий\" с пръв председател Тодор Бакърджиев. \r\n \r\n \r\n1899 г. \r\nВ Плевен излиза първи брой на в. \"Земеделска защита\". \r\n \r\n \r\n1885 г. \r\nИзвършва се съединението на Източна Румелия с Княжество България. \r\nПо силата на Берлинския договор от 1878 г. Южна България, наречена по искане на английската дипломация Източна Румелия, е откъсната от възобновената българска държава и включена отново в пределите на Османската империя, макар и с известна автономия. Българското население от Областта не се примирява с несправедливите решения на Берлинския договор и незабавно повежда борба против тях. Първоначалният замисъл е присъединяването на Областта да стане заедно с присъединяването на другите откъснати от Княжеството български области. След като това се оказва невъзможно, главно поради неподходящата международна обстановка, на преден план излиза задачата да се реализира поне присъединяването само на Източна Румелия. Първите опити за осъществяване на тази задача се предприемат още през 1880 г. През 1884 г. въпросът за присъединяването на Източна Румелия към Княжество България отново излиза на преден план, но и този път не може да бъде решен. Борбата взема организиран характер след учредяването на Българския таен централен революционен комитет (БТЦРК) в Пловдив през февруари 1885 г. Той се нагърбва с изпълнението на задачата само с революционни средства, по примера на дейците на Априлското въстание през 1876 г. През лятото на 1885 г. е избран нов състав на БТЦРК, който, без да се отказва от подготовката на масова революционна борба, издига лозунга за обединение на Южна и Северна България под скиптъра на княз Александър I Батенберг. Предприемат се бързи действия за спечелване на някои командири на Източнорумелийската милиция. Решено е акцията да се проведе към средата на септември 1885 г., но започналите големи демонстрации в някои села и градове стават причина тя да се ускори. Дава се заповед на 5 срещу 6 септември формираните в околните на Пловдив села и градове чети да се отправят към областния център. Сутринта на 6 септември те, заедно с частите на Източнорумелийската милиция, обкръжават конака и арестуват намиращия се в него главен управител – Г. Кръстевич. Вместо да се възползва от дадените му права по силата на Органическия устав и да повика незабавно турски войски от Цариград, Кръстевич, като родолюбец, предпочита да се предаде доброволно. Веднага след провъзгласяването на Съединението е сформирано Временно правителство начело с д-р Г. Странски, което поема управлението на Областта до пристигането на княз Александър I Батенберг. В състава на временното правителство влизат: д-р Г. Странски (председател), д-р Ст. Чомаков (подпредседател) и членове: майор Д. Николаев, майор Д. Филов, майор С. Муткуров, майор Р. Николов, Й. Груев, К. Пеев, д–р Г. Янкулов, Д. Юруков, З. Стоянов, Г. Данчов, Ат. Самоковец и Г. Бенев. За главнокомандващ източнорумелийската милиция е назначен майор Д. Николаев. Присъствието на лица от двете политически партии в Областта, на четирима военни дейци и представител на БТРЦК трябва да покаже на външния свят и особено на Русия, че Съединението е общонародно дело. Веднага след съставянето си, Временното правителство обявява военно положение в Областта и издава заповед за мобилизиране на мъжкото население, годно да носи оръжие. Заедно с това то отправя и покана до княз Александър I Батенберг да поеме управлението на обединена България. Временното правителство просъществува до 9 септември 1885 г., когато в Пловдив пристига князът и възлага функциите му на Комисарство на Южна България. \r\n \r\n \r\n1883 г. \r\nПо искане на третото Обикновено народно събрание княз Александър І Батенберг възстановява с манифест Търновската конституция, която след организирания от него преврат през 1881 г. той отменя и въвежда “Режим на пълномощията” (1881–1883 г.). \r\n \r\n \r\n На тази дата са родени: \r\n \r\n1921 г. \r\nРоден е Михаил Михайлов – български актьор. Работи с повечето от известните ни филмови режисьори, но най-добрите си роли създава при Въло Радев и Иванка Гръбчева. Най-известните му роли са в: “Крадецът на праскови” (1964 г.), “Последна проверка” (ТВ, 1973 г.), “Насрещно движение” (1978 г.), “Златната река” (1983 г.), “Софийска история” (1990 г.), “Жребият” (1993 г.). \r\n \r\n \r\n1904 г. \r\nРоден е Любомир Панайотов Пипков – български композитор, музикален педагог и общественик. Син на П. Пипков. Следва в Държавната музикална академия (БДК, 1924-1926 г.), възпитаник е на Ив. Торчанов. Завършва Екол Нормал Мюзик в Париж (1932 г.); негови преподаватели са П. Дюка и М. Боанже. Работи като корепетитор в Софийската опера, а по-късно е неин хормайстор и директор (1944-1953 г.). Той е първият секретар на Съюза на българските композитори (1947-1957 г.). От 1948 г. е професор в класа по вокални ансамбли в Музикалната академия, завежда Катедрата по оперно-сценично изкуство (1962-1974 г.). Любомир Пипков е един от основоположниците на българската филмова музика: филмите \"Тревога\" (1951 г.), \"Септемврийци\" (1954 г.), \"Земя\" (1957 г.), \"Командирът на отряда\" (1959 г.), \"Стубленските липи\" (1960 г.). Един от създателите на дружество \"Съвременна музика\" (основана 1933 г.). Първите си музикални творби – малки клавирни пиеси, Соната в 3 части и 22 вариации за пиано, създава в началото на 20-те години. Други негови произведения са: Първи струнен квартет (1928 г.), Соната за цигулка и пиано (1929 г.), Клавирно трио (1931 г.), симфоничната поема \"Сватба\" (1934 г.), операта \"Янините девет братя\" (1937 г.), Клавирен квартет (1939 г.), Първа симфония (1940 г.), масови песни (\"Шумете, дебри и балкани\", \"Химн на българските въстаници\" и др.), операта \"Момчил\" (1948 г.), Концерт за цигулка (1951 г.), Втора симфония (1954 г.), \"Оратория за нашето време\" (1959 г.), операта \"Антигона’43\" (1963 г.), 5 песни по чужди поети (1964 г.), Трета симфония (1965 г.), Трети струнен квартет с тимпани (1966 г.), Четири мадригала (1968 г.), Четвърта симфония (1970 г.), Метроритмични картини и студии (1971 г.), \"Пролетни приумици\" (1972 г.), \"Приглушени песни\" (1972 г.) и др. Умира на 9 май 1974 г. в София. \r\n \r\n \r\n1900 г. \r\nРоден е Вълко Вельов Червенков – български общественик, политик и държавник, функционер на БКП; министър-председател на България (1950-1956 г.) и генерален секретар на БКП (1950-1954 г.). Член е на БКП от 1919 г.; участва в организацията на терористичните действия на КП (1923-1925 г.) и в атентата в църквата “Св. Неделя” (1925 г.), за което е осъден задочно на смърт. През 1925 г. заминава нелегално в Москва. Като емигрант работи в апарата на Коминтерна (1938-1941 г.). Член е на задграничното бюро на ЦК на БКП (от 1941 г.), ръководител и главен редактор на нелегалната радиостанция “Христо Ботев” (юли 1941 г. – септември 1944 г.). След Деветосептемврийския преврат (1944 г.), като член на т. нар. Отечественофронтовско правителство, прокарва комунистическа политика за борба срещу демокрацията и участва в установяването на тоталитаризма в България. С негово участие в България е въведен режим на терор, насилие и потъпкване на правата на човека. На 9 декември 1961 г. е освободен от всички държавни длъжности, през ноември 1962 г. VIII конгрес на БКП го изключва от БКП; възстановен е през 1969 г. Умира на 21 октомври 1980 г. в София. \r\n \r\n \r\n1898 г. \r\nРоден е Асен Николов Жабленски – български хоров диригент, общественик. Завършва Държавна музикална академия в София. Специализира хармония и дирижиране в Скола канторум в Париж (1928-1933 г.). Ръководител на хор \"Г. Кирков\" (1920-1923 г., 1944-1946 г.). От 1925 г. работи като гимназиален учител в Бургас, като едновременно с това дирижира (до 1928 г.) хора и оркестъра при музикално дружество \"Родни звуци\". Главен редактор и началник на музикалния отдел на Държавно издателство \"Наука и изкуство\" (1949-1961 г.). \r\n \r\n \r\n1898 г. \r\nРоден е Ксенофонт Андреев Иванов – български ветеринарен лекар, академик (1952 г.). През 1925 г. завършва ветеринарна медицина в Берлин. Професор е от 1938 г. и завеждащ Катедра по патологична анатомия на домашните животни в периода 1934 - 1967 г. във ВВИ в София. Основател е на Института по експериментална ветеринарна медицина (по-късно Институт по обща и сравнителна патология) при БАН. От 1948 г. до 1953 е ректор на Селскостопанската академия. Научните му интереси са в областта на сравнителната патологична морфология на селскостопанските животни, лингватулозата и туберкулозата по животните, шарката по овцете, остеомиелосклерозата по птиците, чумата по свинете и др. По-важни трудове: \"Морфологични особености и развой на туберкулозния процес у домашните животни\" (1935 г.), \"Изследвания върху хистогенезата на лингватулните изменения\" (1937 г.), \"За интерстициалния нефрит у бивола\" (1942 г.), \"Изследвания върху морфологичните изменения при чумата по свинете с оглед на нейната диагностика\" (1-8 съобщение, 1951-1956 г.), \"Ветеринарно обдукционно учение и патологоанатомична диагностика\" (1956 г., съавтор с Вл. Желев), \"Върху морфологията на шарката по овцете - Variola ovina\" (1956 г.) и др. Умира на 22 януари 1967 г. в София \r\n \r\n \r\n1896 г. \r\nРоден е Станимир Лилянов - български писател, автор на разкази, повести, очерци, посветени на антифашистката борба, Отечествената война и строителството на социализма. Учи в Априловската гимназия в Габрово и в Русе, след което учителства в с. Обреник, Плевенско. Участник е в Първата световна война. Започва да пише по време на войната, но първите му публикации са от 1924 г. Лилянов завършва право в СУ “Св. Климент Охридски”(1920 г.). Адвокат е в Русе и в София. Защитава Гео Милев по делото за поемата \"Септември\". По време на Отечествената война Лилянов е доброволец на фронта. След Деветосептемврийския преврат 1944 г. е юрисконсулт в ЦК на БКП (1946-1952 г.), директор е на изданията \"Български писател\" (1954-1957 г.), \"Техника\" (1958 г.). Автор е на: \"Ламя\" (1925 г.), \"Към победа\" (1948 г.), \"Преходно време\" (1954 г.). \r\n \r\n \r\n1892 г. \r\nРоден е Васил Маринов Пундев – български публицист, журналист, литературен критик и историк. Участник e в Балканската (1912-1913 г.) и в Първата световна война (1915-1918 г.). През 1919 г. завършва славянска филология в СУ “Св. Климент Охридски”. Известно време работи в Народна библиотека и като учител в Първа софийска мъжка гимназия. След възстановяването на ВМРО през 1919 г. се включва активно в дейността й. Участва в редактирането на в-к \"Македония\" (1926-1930 г.), в периода 1929-1930 г. е главен редактор на в-к \"Вардар\". Сътрудничи на много литературни вестници и списания: \"Слово\", \"Литературен глас\", \"Демократически преглед\", \"Златорог\", \"Отец Паисий\" и др. След разцепването на ВМРО минава в крилото на ген. Ал. Протогеров и активно подкрепя федералистките идеи. Убит е на ул. \"Шипка\" в София от привърженици на Ив. Михайлов. \r\n \r\n \r\n1879 г. \r\nРоден е генерал-майор Атанас Христов (Молткето), военен теоретик и историк. \r\nГенерал Атанас Христов е един от най-видните военни историци в българската армия. Като капитан през 1911 г. публикува поредица от статии за Руско-японската война. През 1915 г. излиза първата му книга. Автор е на книги и статии за войните 1912 - 1918 г., учебници за Военното училище и Военната академия, където е преподавател. \r\n \r\n \r\n \r\n1864 г. \r\nРоден е Никола Христов Габровски – български публицист, един от основателите на Българската работническа социалдемократическа партия (БРСДП) (1891 г.). Редактира и издава \"Българска социалдемократическа библиотека\" и вестник \"Работник\" (1892-1894 г.). Народен представител е от листата на БРСДП (1894-1900 г., 1902-1903 г.). През 1914 г. преминава към социалдемократите – тесни социалисти. Автор e на статии по проблеми на българското работническо и социалистическо движение. През 1919-1923 г. е народен представител от листата на тесните социалисти. Убит е в София на 11 юли 1925 г. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.06", "title": "Денят 6 септември в българската история"}
{"url": "http://www.focus-news.net/news/2019/09/06/2696016/kardzhali-po-republikanski-pat-haskovo-kardzhalimakaza-e-ogranicheno-predvizhvaneto-v-uchastaka-nadlez-kirkovo-gkpp-makaza-za-mps-nad-35-t.html", "text": "По републикански път Хасково-Кърджали–Маказа е ограничено предвижването в участъка Надлез Кирково – ГКПП „Маказа за МПС над 3,5 т до края на годината. Това съобщиха за   Радио \"Фокус\"   от ОПУ-Кърджали. Движението за МПС над 12 т е ограничено по третокласен път ІІІ-5009 Зорница – Бели пласт – Стремци– Кърджали. Обходният маршрут е по път I-5 Хасково–Кърджали за МПС до 15 тона или по път III-507 Кърджали–Мост през село Мост за всички МПС, в срок до края на тази година.  \r\nПо пътя Хасково-Черноочене–Кърджали само в посоката от Черноочене към Кърджали е ограничено за движение на МПС над 15 т. до края на годината. Обходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\nДвижението в участъка Крумовград – с. Рогач е ограничено в двете посоки от км 37 до км 38 по пътя Кърджали-Момчилград-Крумовград-Ивайловград поради изграждане на съоръжение при км 37+188 в срок до 09.09.2019 г., като обходният маршрут е през  Крумовград – Поточница – Голобрад – Падало – път II-59.  \r\nУдължен е и срокът на ремонтните дейности до 30.09.2019 г. по пътя Крумовград–Хасково от км 36 до км 55, движението да става с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка.  \r\nИнтензивно е движението на входовете и изходите от града.  \r\nДарина ДЕЕНИЧИНА", "date": "2019.09.06", "title": "Кърджали: По републикански път Хасково-Кърджали–Маказа е ограничено предвижването в участъка Надлез Кирково – ГКПП „Маказа за МПС над 3,5 т"}
{"url": "http://www.focus-news.net/news/2019/09/06/2696017/gd-granichna-politsiya-intenziven-e-trafikat-za-leki-avtomobili-na-izhod-na-gkpp-kalotina-i-gkpp-kulata-i-makaza.html", "text": "Интензивен е трафикът за леки автомобили на изход на ГКПП „Калотина“ и ГКПП „Кулата“ и „Маказа“. Това съобщиха от  ГД „Гранична полиция“ . Информацията за трафика на граничните пунктове е към 8.00 часа. На ГКПП „Капитан Андреево“ и на ГКПП  \r\n„Лесово“ трафикът е изключително интензивен на изход за товарни автомобили.На границата с Румъния трафикът е интензивен на изход за товарни автомобили на ГКПП \"Дунав мост 2\". На границата със Северна Македония трафикът е нормален на всички гранични контролно-пропускателни пунктове. \r\n Предвид очакваното увеличение на пътникопотока през ГКПП Кулата и ГКПП Маказа препоръчваме на пътуващите да използват обходните маршрути през ГКПП Илинден, ГКПП Златоград и ГКПП Ивайловград.", "date": "2019.09.06", "title": "ГД „Гранична полиция“: Интензивен е трафикът за леки автомобили на изход на ГКПП „Калотина“ и ГКПП „Кулата“ и „Маказа“"}
{"url": "http://www.focus-news.net/news/2019/09/06/2696014/afp-pochinal-e-bivshiyat-prezident-na-zimbabve-robart-mugabe.html", "text": "Бившият диктатор на Зимбабве, управлявал страната с железен юмрук в продължение на 37 години Робърт Мугабе, е починал на възраст от 95 години, предава  AFP . \r\n“С огромна тъга съобщавам за смъртта на бащата основател на Зимбабве и бивш президент, Робърт Мугабе“, написа в „Туитър“ настоящият държавен глава на страната Емерсон Мнангагва.  \r\nМугабе според него е бил „икона в освобождението, пан-африканист, който е посветил живота си на еманципацията и овластяването на хората си.\" \r\n„Неговите приноси за историята на нашата нация и на континента никога няма да бъдат забравени. Нека почива във вечен мир“, се казва още в съобщението. \r\nМугабе поема властта в африканската страна през 1980 г., след гражданска война. 37 години по-късно, диктаторът е свален от военните, след като страната навлиза в икономическа криза. \r\n \r\n \r\n Превод и редакция : Теодор Пенев", "date": "2019.09.06", "title": "AFP: Починал е бившият президент на Зимбабве Робърт Мугабе"}
{"url": "http://www.focus-news.net/news/2019/09/06/2696019/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . В планините има разкъсана облачност. Температурите варират между 7 и 15 градуса. Във високите части времето е ветровито.  \r\nСъоръженията работят по летен график.  \r\nНяма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.09.06", "title": "ПСС: Добри са  условията за туризъм в планините"}
{"url": "http://www.focus-news.net/news/2019/09/06/2696013/burgas-s-poreditsa-sabitiya-gradat-shte-otbelezhi-134-godini-ot-saedinenieto.html", "text": "С поредица събития Бургас ще отбележи 134 години от Съединението на Княжество България с Източна Румелия. Това съобщиха от пресцентъра на  Община \"Бургас\" . \r\nТържествата започват от 10.30 часа на площад \"Атанас Сиреков\" с ритуал по издигане на националния флаг на Република България и флаговете на Европейския съюз и Община Бургас. От 11.00 часа във Военния клуб на ул. \"Христо Ботев\", 48 ще бъде отслужена заупокойна молитва за загиналите в Сръбско-българската война от 1885 година и ритуал по полагане на венци и цветя пред паметника на 24-ти Черноморски пехотен полк, а от 11.30 часа на площад \"Атанас Сиреков\" ще има тържествен празничен концерт с участието на ТА \"Атанас Манчев\" при Народно читалище \"Пробуда 1880 - Бургас\".", "date": "2019.09.06", "title": "Бургас: С поредица събития градът ще отбележи 134 години от Съединението"}
{"url": "http://www.focus-news.net/news/2019/09/06/2696012/cyprus-mail-turtsiya-mozhe-da-se-sdobie-s-treti-korab-za-sondazhi-v-iztochnoto-sredizemnomorie.html", "text": "Турският президент Реджеп Тайип Ердоган заяви, че Анкара може и да се сдобие с още един кораб за сондажи, пише кипърското издание  The Cyprus Mail . \r\nВ изявление пред представители на своята „Партия на справедливостта и развитието“, президента каза, че „ако днес имаме думата в изследването на газовите залежи (в Източното Средиземноморие), дължим го изцяло на нашите изследователски кораби“.  \r\nВсички четири кораба, които Турция е изпратила за сега, се намират близо до бреговете на Кипър и извършват сондажни дейности в кипърската Изключителна икономическа зона, като имат и подкрепата на турските въоръжени сили. \r\n„Не ни интересува какво единия или другия казва в Източното Средиземноморие, интересува ни какво ние казваме. Нашите кораби са в региона. Фрегатите ни са близо до тях. Самолетите ни са готови във всеки един момент“, заяви Ердоган.  \r\nТой също така повтори, че „никой не може да се наложи над Турция“, която според него има права в региона, като държава гарант.  \r\n„Всички тези права, ние ще защитаваме до края“, добави президента. \r\n \r\n \r\n Превод и редакция : Теодор Пенев", "date": "2019.09.06", "title": "Cyprus Mail: Турция може да се сдобие с трети кораб за сондажи в Източното Средиземноморие"}
{"url": "http://www.focus-news.net/news/2019/09/06/2696018/rumyana-glavcheva-ekspert-seizmolog-dopisen-chlen-na-bani-novo-chuvstvitelno-zemetresenie-v-tihookeanskata-zona-kaskadiya.html", "text": "В тихоокеанската субдукционна зона Каскадия в 08:03 сутринта локално време в четвъртък е регистрирано умереносилно земетресение.  \r\n \r\nТова съобщава за ИА \"Фокус\" Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН). \r\n \r\nМагнитудът на събитието е 5.9, епицентърът е в Тихия океан срещу американския щат Орегон. Разстоянието до територията на щата е по-малко от 300 километра (км), но интензивността на почувстваните сътресения е ниска – от II и III степен по 12-степенната скáла. Причина за слабото усещане е неголямата дълбочина на сеизмичния източник, в първите 10 километра под океанската повърхност. \r\nЗона Каскадия в последно време е доста активна. На 16 август на 420 км от сушата е регистрирано земетресение с магнитуд 5.4. Тринадесет дни по-късно е засечено земетресение с магнитуд 6.3 на разстояние от около 300 км от крайбрежието на щата Орегон. От това земетресение, станало в един от последните дни на август, са установени максимални ефекти от въздействие с интензивност от V. Новото умерено силно земетресение, станало само преди няколко чáса, е с източник в непосредствено съседство с породилия труса с магнитуд 6.3. Във времето между отбелязаните тук земетресения са регистрирани десетина с по малък магнитуд. Активната дължина от разлома в зона Каскадия е вече около 140 километра; сегментът е с направление северозапад-югоизток.", "date": "2019.09.06", "title": "Румяна Главчева, експерт-сеизмолог, дописен член на БАНИ: Ново чувствително земетресение в тихоокеанската зона Каскадия"}
{"url": "http://www.focus-news.net/news/2019/09/06/2696022/komisar-lyubomir-kostadinov-ima-zasilvane-na-trafika-v-sofiya.html", "text": "Има засилване на трафика в София. Това съобщи за  Агенция „Фокус“  комисар Любомир Костадинов, зам.- началник на отдел „Пътна полиция“ към СДВР. „Очаква се по-натоварено да стане движението след около час“, допълни той.  \r\nТеодора ПАТРОНОВА", "date": "2019.09.06", "title": "Комисар Любомир Костадинов: Има засилване на трафика в София"}
{"url": "http://www.focus-news.net/news/2019/09/06/2696003/veliko-tarnovo-pametnik-na-gen-sava-mutkurov-shte-bade-otkrit-v-grada.html", "text": "Паметник на ген. Сава Муткуров ще бъде открит във Велико Търново в Деня на Съединението на България, съобщиха за  Радио „Фокус“ – Велико Търново  от Общината. Монументът ще се намира в парк „Марно поле”, а официалното му представяне ще се приведе от 11.15 часа. То ще е придружено със заупокойна молитва и освещаване, които ще извърши Великотърновският митрополит Григорий. Слово ще произнесе заместник-кметът проф. Георги Камарашев, който е и председател на Инициативния комитет, инициирал на идеята за паметника. \r\nДенят на Съединението в старата  столица ще бъде отбелязан с военен ритуал за издигане на националното знаме в 10.30 часа пред сградата на Общината. Към жители и гости ще се обърне кметът инж. Даниел Панов, а литературна композиция ще поднесат възпитаници на Природо-математическа гимназия „Васил Друмев”. \r\nВечерта, от 21.30 часа ще бъде излъчен аудио-визуалният спектакъл „Царевград Търнов – звук и светлина”. \r\nЛуиза ТРАНЧЕВА", "date": "2019.09.06", "title": "Велико Търново: Паметник на ген. Сава Муткуров ще бъде открит в града"}
{"url": "http://www.focus-news.net/news/2019/09/06/2696023/s-himna-na-balgariya-zapochna-29-iyat-kongres-na-svetovnoto-druzhestvo-na-kardiohirurzite-i-gradnite-hirurzi.html", "text": "С химна на България започна 29-ият Конгрес на Световното дружество на кардиохирурзите и гръдните хирурзи, предаде репортер на  Агенция \"Фокус\" . Тъй като форумът се открива в Деня на Съединението специално за събитието той бе изпълнен от Гвардейския духов оркестър.  Конгресът ще се проведе до 8 септември 2019 г. в НДК. Председателя на Организационния комитет на конгреса е проф. д-р Генчо Начев, директор на УМБАЛ „Св. Екатерина“. На събитието присъстват премиерът Бойко Борисов, здравния министър Кирил Ананиев и други.  Близо 1500 гости от цял свят участват форума. Сред тях са видни хирурзи от трите специалности – гръдна, съдова и кардиохирургия. Регистрираните участници са от повече от 40 страни от целия свят. Сред лекторите са и 25 от най-изтъкнатите световни хирурзи от трите спецалности. \r\nСред широкия кръг теми, които ще разглеждат участниците в световния конгрес, са новите технологии и иновациите в областта на кардиохирургията, спешната коронарна хирургия, гръдната и торакоскопската хирургии, неонаталната кардиохирургия, съдовата хирургия, предизвикателствата пред гръдната и сърдечната трансплантации 50 години след началото и др.  \r\nДеница КИТАНОВА", "date": "2019.09.06", "title": "С химна на България започна 29-ият Конгрес на Световното дружество на кардиохирурзите и гръдните хирурзи"}
{"url": "http://www.focus-news.net/news/2019/09/06/2696015/pleven-tarzhestveno-chestvane-na-denya-na-saedinenieto-shte-se-sastoi-pred-pametnika-na-chetvarti-pehoten-polk-v-gradskata-gradina.html", "text": "Тържествено честване на деня на Съединението ще се състои пред паметника на Четвърти пехотен полк в Градската градина, предаде кореспондент на   Радио „Фокус“ . Тържественият ритуал ще се състои  в 11.00 часа с участието на военнослужещи от Единния център за начална военна подготовка – Плевен. В памет на загиналите в Сръбско-българската война 1885 г. ще бъде отслужена панихида. Ще бъдат поднесени венци и цветя в знак на признателност. \r\nВиолета КРЪСТЕВА", "date": "2019.09.06", "title": "Плевен: Тържествено честване на деня на Съединението ще се състои пред паметника на Четвърти пехотен полк в Градската градина"}
{"url": "http://www.focus-news.net/news/2019/09/06/2696025/ria-novosti-prezidentat-na-kazahstan-prizova-za-razvitieto-na-mnogopartiyna-sistema-v-stranata.html", "text": "Казахстан трябва да остане държава с президентска форма на управление, но парламентът може да играе по-осезаема роля при вземането на вашните решения, уверен е президентът Касъм-Жомарт Токаев, съобщава  РИА Новости . \r\n\"Убеден съм, че Казахстан трябва да остане държава с президентска форма на управление, но парламентът ще трябва да заеме полагащото му се място в политическата система.“, заяви той. \r\n„Въпросът е не само в подобряването на избирателното законодателство, но и в това, че парламентът в рамките на действащото законодателство може да играе по-осезаема роля при вземането на най-важните държавни решения“, добави още Токаев. \r\nСпоред него „е дошъл моментът да се даде тласък на политическата конкуренция, да се разшири реалното участие на гражданите в политическия живот на страната и да се насърчи развитието на многопартийна система“. \r\n\"Държавата е длъжна да изслушва своите граждани и най-важното - да ги чува\", смята президентът. \r\nВ столицата на Казахстан, Астана се провежда първото заседание на Националния съвет за обществено доверие, създаден да развие диалога между правителството и обществото. \r\n \r\n Превод и редакция : Теодор Пенев", "date": "2019.09.06", "title": "РИА Новости: Президентът на Казахстан призова за развитието на многопартийна система в страната"}
{"url": "http://www.focus-news.net/news/2019/09/06/2696021/blagoevgrad-obshtinata-shte-otbelezhi-134-ta-godishnina-ot-saedinenieto-na-knyazhestvo-balgariya-s-iztochna-rumeliya.html", "text": "Община Благоевград ще отбележи 134-та годишнина от Съединението на Княжество България с Източна Румелия. Това съобщиха от  Община Благоевград . Oт 11.00 часа  на паметната плоча на загиналите във войните за обединението и независимостта на България на пл. „Георги Измирлиев” пред зала „22-ри септември” ще се състои ритуал по полагане на венци и цветя в знак на признателност по повод 134 години от Съединението на Княжество България с Източна Румелия.", "date": "2019.09.06", "title": "Благоевград: Общината ще отбележи 134-та годишнина от Съединението на Княжество България с Източна Румелия"}
{"url": "http://www.focus-news.net/news/2019/09/06/2696026/plovdiv-chestva-navarshvaneto-na-134-godini-ot-saedinenieto-na-balgariya-i-praznika-na-grada.html", "text": "Пловдив чества навършването на 134 години от Съединението на България и Празника на града, предаде репортер на  Радио „Фокус“ – Пловдив . Общината е предвидила богата програма от събития по повод двойния празник. В 9.30 часа ще бъде даден старт на 44-тия Международен мемориален маратон „Съединение“ от площада на град  Съединение с финал на площад „Съединение“ – Пловдив. Награждаването на победителите ще бъде в 12.00 часа. В 10.00 часа в Катедрален храм „Света Богородица“ ще започне тържествен молебен, отслужен от пловдивският митрополит Николай. В 11.00 часа ще бъдат положени венци и цветя на паметника на Захари Стоянов в Дондуковата градина, а в 11.30 часа – пред паметната плоча на майор Райчо Николов, до Римския стадион. В 12.00 часа на площад „Стефан Стамболов“ започва празничен концерт с участието на Биг Бенд Пловдив и солисти, с диригент Николай Гешев. \r\nПрограмата по повод 6-ти септември продължава на Римския стадион в 18.30 часа с концерт на групата „Ла Туна“ от Университета Алкала де Енарес в Мадрид, Испания. Отново в 18.30 часа, но на площад „Централен“, пред Военния клуб, ще бъде представена възстановка на събитията от 6 септември 1885 година от комитет „Родолюбие“, а в 19.00 часа, на площад „Стефан Стамболов“ ще започне фолклорен концерт. В 19.45 часа, в Музея на Съединението ще бъде открита изложба, а в 20.30 часа, на площад „Съединение“ е тържествената заря – проверка по повод 134-та годишнина от Съединението на България и Празника на град Пловдив, на която ще присъстват президентът на Република България Румен Радев и председателят на Народното събрание Цвета Караянчева.", "date": "2019.09.06", "title": "Пловдив чества навършването на 134 години от Съединението на България и Празника на града"}
{"url": "http://www.focus-news.net/news/2019/09/06/2696027/denyat-6-septemvri-v-svetovnata-istoriya.html", "text": "През 1989 г.  компютърна грешка известява 41 хил. парижани чрез писма че са извършили убийства и грабежи, вместо нарушения правилата на движението. 1991 г - Чечня провъзгласява своята независимост. Името Ленинград е заменено със Санкт Петербург. Върнато е изконното име на старата руска столица. СССР признава независимостта на Литва, Латвия и Естония. 1997 г. - Открит е Калибан - естествен спътник на Уран, носещ името на чудовището Калибан от пиесата на Уилям Шекспир “Бурята”. Открит е от Брет Гладман, Филип Никълсън, Джозеф Бърнс и Джон Кавеларс използвайки 200-инчов телескоп Хейл. На 6 септември са родени: Роджър Уотърс – един от основателите, композитор, текстописец, вокалист и бас-китарист на легендарната група Пинк Флойд; Олег Калугин – руски разузнавач, бивш генерал от КГБ; Евгений Фьодорович Светланов – руски композитор, диригент и пианист; Едуард Епълтън –английски физик, открил горния слой на йоносферата; Джон Джеймс Рикард Маклауд – английски физиолог; Джон Далтон – английски физик, химик и естествоизпитател; Мари-Жозеф дьо Мотие, маркиз Лафайет-френски държавник и офицер. На тази дата умират: Лучано Павароти – най–известният тенор в света; Акира Куросава – японски кинорежисьор; Жан Батист Колбер – френски държавник, пръв министър на крал Луи ХIV. \r\n \r\n \r\n \r\n2015 г. \r\nВ Гватемала се провеждат президентски избори. \r\n \r\n \r\n2014 г. \r\nНад 230 човека стават жертва на мусонните дъждове в Индия и Пакистан. \r\n \r\n \r\n2013 г. \r\nНовият министър-председател на Мали е Умар Ли. \r\n \r\n \r\n2012 г. \r\nВ рамките на проекта Енциклопедия на елементите на ДНК е публикуван най-подробният анализ за функциите на човешкия геном. \r\n \r\n \r\n2011 г. \r\nГазопроводът Северен поток официално е пуснат в експлоатация. Пропускателната способност през двете тръби трябва да достигне 5 млрд м³ газ за една година. Дължината на тръбата между Виборг и Грайфсвалд е 1200 км като най-дълбоката част през която минава газопроводът е 210 метра под морското равнище. \r\n \r\n \r\n1997 г. \r\nОткрит е Калибан - естествен спътник на Уран, носещ името на чудовището Калибан от пиесата на Уилям Шекспир “Бурята”. Открит е от Брет Гладман, Филип Никълсън, Джозеф Бърнс и Джон Кавеларс използвайки 200-инчов телескоп Хейл. \r\n \r\n \r\n1991 г. \r\nСССР признава независимостта на Литва, Латвия и Естония. \r\n \r\n \r\n1991 г. \r\nЧечня провъзгласява своята независимост. Чеченската република, известна още като Чечения или Чечня, е една от съставните части на Руската федерация. Намира се в Северен Кавказ. Част е от Южния федерален окръг и Северокавказкия икономически район. Чечения граничи с Грузия на юг, както и с няколко други руски административни единици - Ингушетия и Северна Осетия на запад, Ставрополски край на северозапад и Дагестан на североизток и изток. Площта на Чеченската република е 15500km2 (0,09% от Руската Федерация, на 82-ро място в Русия), а населението - около 1104000души (2002). Официалните езици са чеченски и руски. Център на републиката е град Грозни (123 300 жители), намиращ се на 2 007 км от Москва. Името Ленинград е заменено със Санкт Петербург. Върнато е изконното име на старата руска столица. \r\n \r\n \r\n1989 г. \r\nКомпютърна грешка известява 41 хил. парижани чрез писма че са извършили убийства и грабежи, вместо нарушения правилата на движението. \r\n \r\n \r\n1987 г. \r\nВ Балтимор е извършена първата операция за разделяне на сиамски близнаци. \r\n \r\n \r\n1977 г. \r\nВсички канадски провинции с изключение на Квебек и Нова Скотия въвеждат метричната система. Международната система от единици (SI от Le Système International d'Unités) е съвременната форма на метричната система и е най-широко използваната мерна система както в науката, така и в търговията и инженерното дело. SI е разработена през 1960 г., по-скоро на базата на старата система метър-килограм-секунда (MKS), отколкото на конкурентната система сантиметър-грам-секунда, която е имала няколко разновидности. Дефинициите на единиците от SI се разглеждат и преразглеждат на Международната конференция по мерките и теглилките, в която участват страните, подписали Конвенцията за метъра (в сила от 1875 г. и многократно изменяна), и която се организира веднъж на всеки 4 години в Париж. Международният стандарт ISO 1000 (ICS 01 060) описва Международната система (SI) и препоръките за употреба на кратните и други производни единици \r\n \r\n \r\n1974 г. \r\nЗапочва началото на Байкало-Амурската магистрала съединяваща Източен Сибир и Далечния Изток. \r\n \r\n \r\n1966 г. \r\nНа този ден по телевизионният канал NBC се състои премиерата на научнофантастичния сериал „Стар Трек „ „Стар Трек е научно-фантастичен телевизионен сериал, създаден от Джин Родънбъри и поставил началото на фантастичната вселена на Стар Трек. Сериалът се излъчва от 6 септември, 1966 до 3 юни, 1969. Общо са направени 80 епизода, 79 от които са излъчени. \r\nПървоначално сериалът се е наричал само „Стар Трек“, но впоследствие, за да се разграничи от последвалите сериали („Следващото поколение“, „Космическа станция 9“, „Вояджър“, „Ентърпрайз“), получава названието „Оригиналният сериал“ (на английски: The Original Series, TOS). \r\n \r\n \r\n1965 г. \r\nИндийски войски нахлуват в Западен Пакистан, край Лахор, за да предотвратят пакистанската офанзива в Кашмир. \r\n \r\n \r\n1948 г. \r\nУмира най-големия кон на земята Бруклин – Супрем, тежащ 1400 кг и висок около 2 метра. \r\n \r\n \r\n1947 г. \r\nМосковското метро е наградено с орден Ленин. Общата дължина на Московския метрополитен е 293.9 километра. Състои се от 12 линии и 176 станции по тях. В един нормален работен ден, метрото превозва 8.6 милиона пасажери. А през почивните дни превозваните пътници са около 7.1 милиона на ден. \r\n \r\n \r\n1941 г. \r\nНацистките власти издават заповед, задължаваща всички евреи, живеещи в Германия, да носят отличителен знак-шестоъгълна звезда. \r\n \r\n \r\n1914 г. \r\nПо време на Първата световна война започва сражението в Мазурските езера между германски и руски войскови части. То приключва на 15 септември с изтласкването на руските войски от Източна Прусия. \r\n \r\n \r\n1901 г. \r\nИзвършен е атентат срещу президента на САЩ Уилям Маккинли при посещението му на Панамериканското изложение в Бъфало, Ню Йорк. Той умира осем дни по-късно. Уилям Маккинли e американски политик, 25-и президент на САЩ (1897-1901 г.), представител на Републиканската партия. Роден е на 29 януари 1843 г. в Найлз, Охайо. В Американския конгрес е от 1877 г., от 1891 г. – в продължение на 2 мандата, е губернатор на щата Охайо. През 1896 г. печели президентските избори, като нанася поражение на Уйлям Дж. Брайън. Правителството му започва Испано-американската война (1898 г.), а през 1899 г. провъзгласява доктрината на открити врати за Китай. \r\n \r\n \r\n \r\n \r\n \r\n \r\n \r\n1852 г. \r\nВ Манчестър е отрита първата безплатна библиотека Британия. Британската библиотека е националната библиотека на Великобритания. Намира се в Лондон и със сбирка от 150 милиона единици, включително 25 милиона книги, е втора по големина в света след Библиотеката на Конгреса. Библиотеката става самостоятелна организация през 1973 година, когато е отделена от основания през 1753 година Британски музей. През 1983 година към нея е присъединен и Националния звуков архив. Още през 1757 година крал Джордж II дава на библиотеката на Британския музей право на безплатно копие от всички нови издания в страната. Със закон от 1911 година тя отново получава това право, заедно с пет други библиотеки. Британската библиотека има право на задължително копие и от изданията в Република Ирландия. Сред най-ценните предмети, съхранявани в библиотеката са копие на Диамантената сутра, най-старата известна печатна книга в света, две копия на Гутенберговата Библия, две копия от 1215 година на Великата харта на свободите, единственото ръкописно копие на поемата Беоулф. Британската библиотека разполага и със значителна колекция от старобългарски книги, сред които са Четвероевангелието на цар Иван Александър и Видинското евангелие. \r\n \r\n \r\n1689 г. \r\nСключен е Нерчинский договор – първия договор между Русия и Китай. Според него днешния Приморски край влиза в границите на Китай. През 1858 година територията е присъединена към Русия с подписването на Айгунския договор. \r\n \r\n \r\n1620 г. \r\n101 английски емигранти пристигат с кораба “Мейфлауър” в Америка и основават първата в Новия свят британска колония. \r\n \r\n \r\n1522 г. \r\nМорската експедицията на Фернандо Магелан се завръща в Испания, завършвайки първата обиколка на света. Самият Магелан загива по време на експедицията през 1521 г., а от петте кораба, потеглили от Испания, се завръща само един с екипаж от 17 моряци, начело с Хуан Себастиан дел Кано. \r\nФернандо де Магелан е португалски мореплавател. Роден е през 1480 г. в област Траз уж Монтиш, Португалия. Отначало е на португалска служба в Индия, след това в Африка. След уволнението си през 1512 г. постъпва на испанска служба. Карл V му дава средства, за да потърси през Южна Америка път към бреговете на Азия. Магелан потегля от Испания през 1519 г. с 5 кораба. Минава край бреговете на Южна Америка, навлиза в Тихия океан през протока, който е наречен на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе. Неговият помощник Себастиан дел Кано връща остатъците от Магелановата експедиция в Испания. Извършено е първото околосветско пътешествие, продължило 3 години и 14 дни; установено е единството на световния океан, както и кълбовидната форма на Земята. Умира на 27 април 1521 г. на остров Мактан. \r\n \r\n  \r\n \r\n \r\n \r\n \r\n \r\n1944 г. \r\nРоден е Роджър Уотърс – един от основателите, композитор, текстописец, вокалист и бас-китарист на легендарната група Пинк Флойд. През 1985 г. той напуска групата и започва солова кариера. \r\n \r\n \r\n1934 г. \r\nРоден е Олег Калугин – руски разузнавач, бивш генерал от КГБ. След “перестройката” публикува много материали, разобличаващи както съветските, така и западните тайни служби. \r\n \r\n \r\n1928 г. \r\nРоден е Евгений Фьодорович Светланов – руски композитор, диригент и пианист. През 1951 г. завършва Музикалния педагогически институт в класа по композиция на Ф. М. Гнесин и класа по пиано на М. А. Гурвич, а през 1955 г. - Московската консерватория в класа по композиция на Ю. А. Шапорин и по дирижиране на А. В. Гаук. От 1955 г. е диригент, а през 1963-1965 г. – главен диригент на Болшой театър, където поставя оперите “Царската годеница” от Римски-Корсаков, “Чародейка” от Чайковски, “Не само любов” от Шчедрин, “Октомври” от Мурадели, много балети. От 1965 г. е художествен ръководител и главен диригент на Държавен симфоничен оркестър на СССР. Един от най-добрите интерпретатори на руска класическа музика. Негови по-известни музикални произведения: “Симфония” (1957 г.), кантати, симфонични поеми, струнни квартети, вокални и инструментални произведения и др. Гастролира многократно в чужбина. Носител е на “Гран При” (Франция) за записа на всички симфонии на П. И. Чайковски, на ордени и медали, между които и на българския орден “Кирил и Методий”, I степен. \r\n \r\n \r\n1892 г. \r\nРоден е Едуард Епълтън –английски физик, открил горния слой на йоносферата. Носител е на Нобелова награда за физика през 1947 г.Неговото откритие прави възможно разработването на радара. \r\n \r\n \r\n1876 г. \r\nРоден е Джон Джеймс Рикард Маклауд – английски физиолог, шотландец по произход. Учи в университетите в Абърдийн и Лайпциг. От 1918 г. живее в Канада. Изучава диабета. През 1922 г. открива (заедно с Ф. Бантингъм и др.) инсулина. Лауреат e на Нобелова награда за физиология и медицина за 1923 г. (съвместно с Ф. Бантингъм). Умира на 16 март 1935 г. в Абърдийн. \r\n \r\n \r\n1766 г. \r\nРоден е Джон Далтон – английски физик, химик и естествоизпитател. Член на Лондонското кралско дружество от 1822 г. Основател е на класическата атомна теория; пръв въвежда понятието атомно тегло. Прочува се с изследванията си върху еластичната сила на водната пара, съразмерната тежест на простите тела и др. Изследва върху себе си и за пръв път в света (през 1794 г.) описва неспособността да се различават известни цветове, която е наречена на негово име – Далтонизъм. Далтонизмът е цветна слепота; дефект в цветното зрение, при който индивидът не може да различава някои цветове (обикновено червения и зеления). Бива частична (за определен цвят) и пълна (околния свят се възприема черно-бял). Джон Далтон умира на 27 юли 1844 г. в Манчестър. \r\n \r\n \r\n1757 г. \r\nРоден е Мари-Жозеф дьо Мотие, маркиз Лафайет-френски държавник и офицер, участник във войната за независимост на северноамериканските колонии и във Френската революция от 1789 г., началник на Националната гвардия. \r\n \r\n \r\n1666 г. \r\nРоден е Иван V Алексеевич – руски цар. Син на Алексей Михайлович от брака му с М. М. Милославска. След смъртта на цар Фьодор Алексеевич на 27 април 1688 г. Наришкини провъзгласяват за цар по-малкия брат - Петър, като отстраняват Иван, който често боледува и е неспособен да води държавните дела. По време на въстанието на стрелците Иван V Алексеевич е поставен на престола и на 26 юни 1682 г. е утвърден от Земския събор като \"първи\" цар (неговият по-малък брат Петър I се счита за \"втори\" цар). Управлението на Иван V Алексеевич е номинално: до 1689 г. на практика управлява царица София Алексеевна. \r\n \r\n \r\n \r\n \r\n \r\n2007 г. \r\nУмира Лучано Павароти – най–известния тенор в света. Соло дебютът му е през 1961 в операта в \"Reggio Emilia\". През февруари 1972-а в нюйоркскагта \"Метрополитън опера\", той постига невероятен успех, с който си осигурява и статуса на суперзвезда. През 1990 година на концерта за закриването на Световното първенство по футбол в Рим, пее на една сцена заедно с Хосе Карерас и Пласидо Доминго. Това слага началото на поредицата за \"Тримата тенори\". Последната публична изява на Павароти е при откриването на Зимните олимпийски игри в Торино през феврурари 2006 г. Умира на 71-годишна възраст след боледуване от рак на панкреаса. \r\n \r\n \r\n1998 г. \r\nУмира Акира Куросава – японски кинорежисьор. Роден е на 23 март 1910 г. в Токио. Учи в Японската художествена академия в Токио, но изоставя приложното изкуство заради киното. Става сценарист и асистент-режисьор. От 1943 г. е самостоятелен постановчик. Постига бърз успех и през 1959 г. основава собствена филмова къща. Утвърждава се като нетрадиционен творец под влияние на европейската литература и западното кино. “Вратата Рашомон” (1950 г.) налага японското кино в Европа. Отделя голямо внимание на екранизациите – “Идиот” (1951 г.), “На дъното” (1957 г.), “Замъкът на паяците” (1957 г.), “Червената брада” (1965 г.). Снима филми за съвременността – “Да се живее” (1952 г.), за средновековните самураи – “Седемте самурая” (1954 г.), “Кагемуша” (1980 г.), “Ран” (1985 г.). Куросава снима първия си цветен филм “Додескаден” и съвременната японска продукция “Дерсу Узала” (1975 г.). Често главен изпълнител във филмите му е Т. Мифуне. Филмите му поставят сериозни социални, нравствени и философски проблеми – “Санширо Сугаита” (1943 г.), “Най-красивите” (1944 г.), “Този, който настъпва тигъра по опашката” (1945 г.), “Не съжаляваме за младостта си” (1946 г.), “Пияният ангел” (1948 г.), “Скандал” (1950 г.), “Записките на живия” (1955 г.), “Да спиш добре като лошите хора” (1960 г.), “Телохранител” (1961 г.), “Рай и ад” (1963 г.), “Сънища” (1990 г.), “Мечтите на Куросава” (1990 г.), “Рапсодия през август” (1991 г.), “Мададайо” (1993 г.). \r\n \r\n \r\n1683 г. \r\nУмира Жан Батист Колбер – френски държавник, пръв министър на крал Луи ХIV. Способен администратор, автор на закони за закрила на индустрията и търговията, реформира данъчната система, митниците и флота. Покровител е на изкуствата и литературата. Роден е на 29 август 1619 г. в Париж. \r\n \r\n \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.", "date": "2019.09.06", "title": "Денят 6 септември в световната история"}
{"url": "http://www.focus-news.net/news/2019/09/06/2696007/plovdiv-asenovgrad-otbelyazva-134-ta-godishnina-ot-saedinenieto-na-balgariya.html", "text": "Асеновград отбелязва 134-та годишнина от Съединението на България. Това съобщиха за  Радио „Фокус“ – Пловдив  от отдел „Връзки с обществеността“ на Общината. В града ще се проведе празничен концерт на Фолклорен ансамбъл „Капитан Петко войвода” при ТД „Родопи”, с художествен ръководител Христина Анастасова. Началото на събитието е от 11.30 часа на централния площад „Акад. Николай Хайтов“. На 6 септември Историческият музей в града ще работи с вход свободен. \r\nТони МИХАЙЛОВ", "date": "2019.09.06", "title": "Пловдив: Асеновград отбелязва 134-та годишнина от Съединението на България"}
{"url": "http://www.focus-news.net/news/2019/09/06/2696028/prof-styuard-dzheymisan-v-balgariya-vsyaka-godina-predvaritelno-tarsim-podhodyashto-myasto-za-provezhdane-na-29-tiya-kongres-na-svetovnata-asotsiatsiya-po-gradna-i-sardechnosadova-hirurgiya.html", "text": "Всяка година четири години предварително търсим подходящо място за провеждане на 29-тия конгрес на Световната асоциация по гръдна и сърдечносъдова хирургия. Това каза Стюард Джеймисън, председател на Световната асоциация по гръдна и сърдечносъдова хирургия по време на 29-тия й конгрес в НДК, предаде репортер  на  Агенция \"Фокус\" . По думите му Световното дружество е основано преди 29 години от първите пионери по сърдечна и гръдове хирургия. \"Разбира се, в хода на времето тези първоначални пионери вече не са сред нас, но останалите поколения носят отговорността да популяризират дейността на дружеството и ние продължаваме да го правим\", посочи още той. По думите на проф. Джеймисън всяка година четири години предварително се гледа напред и се търси подходящо място, където да се проведе следващият конгрес. \"Сред изискванията за подбор на правилното място за конгрес на четири години на първо място да изберем красива и интересна държава. Друго изискване е държавата да бъде член на Световното дружество\", допълни още той.  \r\nДеница КИТАНОВА", "date": "2019.09.06", "title": "Проф. Стюард Джеймисън в България: Всяка година предварително търсим подходящо място за провеждане на 29-тия конгрес на Световната асоциация по гръдна и сърдечносъдова хирургия"}
{"url": "http://www.focus-news.net/news/2019/09/06/2696030/prof-gencho-nachev-blagodarya-na-pravitelstvoto-i-na-premiera-za-dobriya-ton-i-duh-v-koyto-te-podkrepiha-ideyata-za-29-tiya-kongres-na-svetovnoto-druzhestvo-na-kardiohirurzite.html", "text": "Благодаря на правителството и на премиера Борисов за добрия тон и дух, в който те подкрепиха идеята за 29-тия Конгрес на световното дружество на кардиохирурзите. Това каза председателят на председателят на Организационния комитет на 29-тия Конгрес на Световното дружество на кардиохирузите и гръдните хирурзи и директор на УМБАЛ \"Св. Екатерина\" проф. д-р Генчо Начев по време форума, предаде репортер на  Агенция \"Фокус\" . \"За мен е чест и привилегия да ви приветствам в София. Ние българите се славим в прословуто гостоприемство и аз искрено вярвам, че ще имате възможност да му се насладите от първа ръка. Изключително съм благодарен на проф. Джеймисън за това, че ме убедиха и избраха София и мен самия да бъда домакин на този 29-ти конгрес. За мен е истинско удоволствие, че сред нас днес са толкова много отличени хирурзи от цял свят\", заяви още проф. Начев. Той изрази увереност, че след като се запознаят с програмата,  ще се проведе конгрес с ползотворни за всички срещи и дискусии. \"Ще имаме възможността да обменим знания и опит\", допълни още проф. Начев. \"Искам сърдечно да благодаря на българското правителство и по-специално на министър-председателя г-н Борисов за оказанана подкрепа. За добрия тон и дух, в който те подкрепиха идеята за конгреса. Искам също да благодаря на екипа от местния организационен комитет, които положиха максимални усилия да организират една изцяло интересна  социална програма, която да разкрие на нашите гости красивите кътчета на България\", допълни още проф. Начев. Той благодари и на представителите на индустрията за тяхното спонсорство.  \r\n\"Накрая искам да благодаря на всички вас, на участниците, които отделиха от своето ценно време и сте тук сред нас в София, за да участвате в този конгрес\", допълни още той. \r\nДеница КИТАНОВА", "date": "2019.09.06", "title": "Проф. Генчо Начев: Благодаря на правителството и на премиера за добрия тон и дух, в който те подкрепиха идеята за 29-тия Конгрес на световното дружество на кардиохирурзите"}
{"url": "http://www.focus-news.net/news/2019/09/06/2696031/burgas-obshtina-pomorie-stava-chast-ot-initsiativata-na-ministerstvoto-na-turizma-denyat-za-vas.html", "text": "Община Поморие се включва в инициативата на Министерството на туризма „Денят за вас“. Емблематични туристически обекти ще са с вход свободен през днешния ден, като част от честванията по повод Съединението на България. Това съобщиха от пресцентъра на  Министерство на туризма . \r\nВсички туристи и граждани на общината ще могат да разгледат безплатно Музея на солта, Историческия музей и Античната куполна гробница, която датира от ІІ - ІІІ в. сл. Хр. и е единствена по рода си на Балканския полуостров. \r\nГостите на общината и региона могат да посетят и манастира „Свети Вмчк. Георги Победоносец“, както и храм „Преображение Господне“, който е на повече от 250 години, като е най-дълго действащият храм на Българското Черноморие.  \r\nПроектът на Министерството на туризма „Денят за вас“ се организира за първа година, като началото му бе поставено през юни от община Бургас. Целта е в един ден през летния сезон всички туристически обекти на територията на съответната община да са с вход свободен, като по този начин се привлекат повече посетители, които да се запознаят местните културно-исторически и природни забележителности. Така ще бъде надграден и обогатен основният морски туристически продукт и гостите и жителите на общината ще могат да видят част от богатствата в съответния регион.  \r\nОбщина Бургас отечете сериозен интерес към туристическите си обекти при провеждането на инициативата. Според информация на местната администрация в деня на отворени врати посещенията на някои туристически забележителности са се увеличили двойно, а при други тройно. През юли към проекта на министерството се включи и община Варна. На тази дата, в която градът отбеляза Освобождението си и заедно с другите празнични инициативи 7 туристически обекти бяха с вход свободен.  \r\nПредстои на 21 септември обектите към Историческия музей в Балчик също да бъдат с вход свободен.", "date": "2019.09.06", "title": "Бургас: Община Поморие става част от инициативата на Министерството на туризма „Денят за вас“"}
{"url": "http://www.focus-news.net/news/2019/09/06/2696020/sofiya-negovo-preosveshtenstvo-belogradchishki-episkop-polikarp-shte-oglavi-arhiereyska-sveta-liturgiya-s-obnovlenie-v-hram-sv-apostoli-petar-i-pavel-v-selo-dospey-samokovsko.html", "text": "На празничния ден 6 септември, с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарии на Софийския митрополит, ще оглави Архиерейска света Литургия с обновление в храм \"Св. апостоли Петър и Павел\" в село Доспей, Самоковска духовна околия, предаде репортер на  Агенция \"Фокус\" . Началото на службата е предвидено за 09.30 часа.  \r\nНикола ПЕТКОВ", "date": "2019.09.06", "title": "София: Негово преосвещенство Белоградчишки епископ Поликарп ще оглави Архиерейска света Литургия с обновление в храм \"Св. апостоли Петър и Павел\" в село Доспей, Самоковско"}
{"url": "http://www.focus-news.net/news/2019/09/06/2696024/plovdiv-mitropolit-nikolay-shte-oglavi-tarzhestven-moleben-za-134-ta-godishnina-ot-saedinenieto-na-balgariya.html", "text": "Днес, когато отбелязваме 134-та годишнина от Съединението на Княжество България с Източна Румелия, Негово Високопреосвещенство Пловдивския Митрополит Николай ще оглави от 10.00 часа тържествен молебен в Катедралния  храм „Успение на Пресвета Богородица“ в Пловдив, предаде репортер на  Агенция \"Фокус\" .  \r\nНикола ПЕТКОВ", "date": "2019.09.06", "title": "Пловдив: Митрополит Николай ще оглави тържествен молебен за 134-та годишнина от Съединението на България"}
{"url": "http://www.focus-news.net/news/2019/09/06/2696032/polk-misho-yordanov-saedinenieto-e-darzak-akt-sreshtu-berlinskiya-kongres-koyto-pokazva-che-balgarskiyat-narod-e-reshen-na-vsyaka-tsena-da-izvoyuva-svoeto-obedinenie.html", "text": "Съединението е дързък акт срещу Берлинския конгрес, който показва, че българският народ е решен на всяка цена да извоюва своето обединение. Това каза за празничната програма  „За честта и славата на България“  на  Радио „Фокус“  военният историк полк. Мишо Йорданов. По думите му последвалата Сръбско-българска война, останала известна в историята като войната на капитаните срещу генералите, е триумфът на българското оръжие след звездния миг на българския дух. Като въоръжение, като численост сръбската армия ни е превъзхождала, но що се отнася до онова разбиране за войната, какво се защитава, за какво се воюва, българските войници са я превъзхождали не два, а почти петкратно, каза още той. „Защото българският войник е знаел, че воюва, за да защити каузата, зад която седи цял народ. И не само това. За Сръбско-българската война пристигат много от българските студенти, които се учат по това време в чужбина. Много от онези, които се намират на работа, са дошли, за да вземат пушките и да защитят делото, което и тогавашните оценки, и тогавашната европейска мисъл казва, че е било самостоятелно дело на един народ, който е решен на всяка цена да устои каузата си и да реализира идеите си за обединение“, обясни военният историк. Полк. Мишо Йорданов обясни, че българските капитани използват с изключително майсторство опита руските офицери от Шипка. Макар че в навечерието на Сръбско-българската война руските инструктори напускат Българската армия по заповед на Александър Трети, българските капитани прекрасно използват техния опит и доказват, че са техни достойни ученици, добави военният историк.  \r\nЕвелина БРАНИМИРОВА", "date": "2019.09.06", "title": "Полк. Мишо Йорданов: Съединението е дързък акт срещу Берлинския конгрес, който показва, че българският народ е решен на всяка цена да извоюва своето обединение"}
{"url": "http://www.focus-news.net/news/2019/09/06/2696029/v-hram-sv-yoan-predtecha-v-kazanlak-shte-bade-otbelyazana-134-ta-godishnina-ot-saedinenieto-na-knyazhestvo-balgariya-i-iztochna-rumeliya.html", "text": "В храм „Св. Йоан Предтеча“ в 10.00 часа ще бъде отбелязана 134-та годишнина от Съединението на Княжество България и Източна Румелия, каза за  Радио „Фокус“  Сребра Касева, началник-кабинет на кмета. Тя поясни, че като част от програмата ще бъдат изнесени слово за Съединението и литературно – музикална програма.  \r\nВ храм „Св. Йоан Предтеча“ жителите на Казанлък се стичат през 1885 година, когато пристига първата официална телеграма, с която те научават, че е настъпил моментът на истинското им освобождение. Малко по-късно в Казанлък пристига и самият княз Александър I, за да потвърди акта на Съединението. \r\nСлавяна ГАЙДАРОВА", "date": "2019.09.06", "title": "В храм „Св. Йоан Предтеча“ в Казанлък ще бъде отбелязана 134-та годишнина от Съединението на Княжество България и Източна Румелия"}
{"url": "http://www.focus-news.net/news/2019/09/06/2696036/ministar-kiril-ananiev-simvol-na-zasluzhenoto-doverie-na-svetovnata-gildiya-na-kardiolozite-kam-nas-e-izborat-na-prof-gencho-nachev-za-prezident-na-svetovnata-im-asotsiatsiya.html", "text": "Символ на заслуженото доверие на световната гилдия на кардиолозите към нас е изборът на проф. Генчо Начев за президент на Световната им асоциация. Това каза министърът на здравеопазването Кирил Ананиев по време на 29-ият Конгрес на Световното дружество на кардиохирурзите и гръдните хирурзи, предаде репортер на  Агенция \"Фокус\" . \r\nМинистърът на здравеопзавнето Кирил Ананиев заяви, че присъствиет она проф. Джеймисън и провеждането на форума в България са  са оценка за работата на българските кардиохирурзи.  \r\n\"Не на последно място бих искал да поздравя проф. Начев, за огромната част да бъдете президент на световната асоциация на гръдна и сърдечно съдова хирургия от тази есен до есента на 2020 г.Този избор е символ на заслуженото доверие на световната гилдия на кардиолозите и кардиохирурзите към нас, както и за значителния ни принос в международен мащаб. За нас е гордост, че едно от светилата е наш сънародник\", заяви още министърът. Той пожела на добър час на конгреса.  \r\nДеница КИТАНОВА", "date": "2019.09.06", "title": "Министър Кирил Ананиев: Символ на заслуженото доверие на световната гилдия на кардиолозите към нас е изборът на проф. Генчо Начев за президент на Световната им асоциация"}
{"url": "http://www.focus-news.net/news/2019/09/06/2696034/oblastniyat-upravitel-irena-sokolova-dnes-pred-nas-stoi-otgovornata-zadacha-da-badem-dostoyni-posledovateli-na-horata-doveli-do-uspeha-na-saedinenieto.html", "text": "Днес, със същата сила пред нас стои отговорната задача да бъдем достойни последователи на хората довели до успеха на Съединението и уверено да продължим и препотвърдим тяхното дело, копнежи и желания. Това казва областният управител на Перник Ирена Соколова в поздравителен адрес по повод Съединението, съобщиха от пресцентъра на  Областна администрация - Перник . В поздравлението на кмета Камбитов се посочва още: „Поздравявам Ви с празника на Съединението на Княжество България с Източна Румелия. Това е датата, едновременно символ на гордост и апотеоз на борбения български дух, на дръзкия и непреходен порив за обединение в името на свята, патриотична и родолюбива кауза - силна държава! Ha тoзи дeн, пpeди 134 години, преживяхме eдин oт върховите cи моменти в историята. Aĸтът нa Cъeдинeниeтo cмaя Eвpoпa и cвeтa c вeличиeтo нa идеята, eдинcтвoтo и обединеността на народа ни пpи ocъщecтвявaнeтo му. Благодарение на него беше осуетено несправедливото разделяне на България на две чрез Берлинския договор. В този свят на нови перспективи и предизвикателства, нека да запазим българското достойнство и самоусещане, обединени около идеята за обединена България като равноправен, силен и горд член на Европейското семейство.  Честит празник!“", "date": "2019.09.06", "title": "Областният управител Ирена Соколова: Днес пред нас стои отговорната задача да бъдем достойни последователи на хората довели до успеха на Съединението"}
{"url": "http://www.focus-news.net/news/2019/09/06/2696033/afp-uraganat-dorian-otslabna-do-parva-kategoriya-spored-amerikanskite-meteorolozi.html", "text": "Силата на урагана „Дориан“ е отслабнала до първа категория, след като той достигна до бреговете на американският щат Северна Каролина, съобщава  AFP , като се позовава на информация на метеоролози от САЩ. \r\nПо последна информация ветровете на бурята са достигали до близо 150 км/ч.  \r\n„Бавното отслабване (на бурята) се очаква в следващите няколко дни. Въпреки това „Дориан“ остава силен ураган, като центъра му се движи близо до бреговете на Северна Каролина“, заявиха от Националния център по ураганите, базиран във Флорида. \r\n \r\n \r\n Превод и редакция : Теодор Пенев", "date": "2019.09.06", "title": "AFP: Ураганът „Дориан“ отслабна до първа категория, според американските метеоролози"}
{"url": "http://www.focus-news.net/news/2019/09/06/2696042/premierat-boyko-borisov-balgarskoto-pravitelstvo-godini-nared-otdelya-miliardi-za-zdraveopazvane.html", "text": "Българското правителство години наред милиарди отделя за здравеопазване.  \r\nТова каза премиерът Бойко Борисов по време на 29-ият Конгрес на Световното дружество на кардиохирурзите и гръдните хирурзи, предаде репортер на  Агенция \"Фокус\" . \"Първо ми позволете да си поздравя българския народ с този прекрасен празник - Съединението на България. На тази дата сме доказали на великите сили, че българският народ може да се обедини и сам да решава своята съдба\", започна своето слово министър-председателят.  \r\nТой обърна внимание, че в зала 3 на НДК, където се провежда конгресът, преди месеци завършило миналата председателството на България на Европейския съвет. \"Българското правителство години наред милиарди отделя за здравеопазване. Над 8 % от БВП. Инвестирахме много в образование, квалификация, стипендии на млади учени, в сграден фонд и оборудване, което може да се съревновава с най-добрите в света. Няма нещо, което да е излязло в света в медицинската техника и в България да го няма\", подчерта министър-председателят. \"За радост машините има и кой да ги управлява в лицето на прекрасните много добре подготвени български хирурзи, техните екипи, сестри, лекари, санитари в сферата на гръдната хирургия, сърдечната и съдовата. Благодарение на вашия професионализъм, не само че оцеляват хората в този страшен бич, тези заболявания, но и максимално бързо ги връщате в тяхната семейна среда, а и на работа, което е изключително важно да продължаваме да държим високия ръст на БВП, който произвежда България. Фактът, че и вчера въпреки конкуренцията проф. Кехайов събраха десетки страни на своя конгрес, днес на 29-тия конгрес на сърдечните и съдови хирурзи, това е огромно признание за българската медицина, за лекарите, сестрите, санитарите, за всички, които работят тази професия. Поздравявам тези над 40 страни, които са изпратили на днешния конгрес свои представители. Благодаря на проф. Начев за поста, който е символичен за това, което Бълагрия прави в тази сфера. Разбира се, едно светило като проф. Джеймисън е сред нас. На този изключителен празник, който имаме българите още веднъж добре дошли и успех на конгреса\", заяви още премиерът.  \r\nДеница КИТАНОВА", "date": "2019.09.06", "title": "Премиерът Бойко Борисов: Българското правителство години наред отделя милиарди за здравеопазване"}
{"url": "http://www.focus-news.net/news/2019/09/06/2696038/dve-izlozhbi-po-povod-134-godini-ot-saedinenieto-sa-predstaveni-v-im-iskra-i-informatsionniya-tsentar-na-iskra-4-v-kazanlak.html", "text": "Две постерни изложби „Съединение на Княжество България и Източна Румелия – 6 септември 1885 г.“ са представени в централната експозиция на Исторически музей „Искра” и витрината на Информационния център на ул. „Искра” 4, каза за  Радио „Фокус”  директорът на музея Момчил Маринов.  \r\nПостерите  разкриват редица исторически свидетелства, които разказват за героите, подготвили, осъществили и защитили обединението на Княжество България и Източна Румелия. Обърнато е внимание и на начина, по който случилото се е видяно и представено в Европа. \r\nИзложбите гостуват в Казанлък след първото им представяне в Народното събрание по повод честване на Съединението на България. \r\nИзложбите са съвместни на Исторически музей \"Искра\" и Регионален исторически музей – Пловдив.   \r\nСлавяна ГАЙДАРОВА", "date": "2019.09.06", "title": "Две изложби по повод 134 години от Съединението са представени в ИМ „Искра” и Информационния център на „Искра” 4 в Казанлък"}
{"url": "http://www.focus-news.net/news/2019/09/06/2696035/shumen-tarzhestveno-chestvane-po-povod-denya-na-saedinenieto-na-knyazhestvo-balgariya-i-iztochna-rumeliya-shte-se-provede-v-grada.html", "text": "Тържествено честване по повод Деня на съединението на Княжество България и Източна Румелия организират Община Шумен и Командването на Шуменския военен гарнизон. Това съобщиха от  Община Шумен . В 10.00 часа пред паметника на загиналите във войните шуменци на пл. „Кристал“ ще бъдат положени венци и цветя в знак на признателност. В 11.00 часа пред паметната плоча в местността „Марашка кория“ в село Мараш също ще бъдат поднесени венци и цветя. В церемонията ще се включат кметът Любомир Христов, представители на общинската и областната администрация, общински съветници, политически, просветни, обществени организации и граждани.", "date": "2019.09.06", "title": "Шумен: Тържествено честване по повод Деня на съединението на Княжество България и Източна Румелия ще се проведе в града"}
{"url": "http://www.focus-news.net/news/2019/09/06/2696040/predsedatelyat-na-parlamenta-tsveta-karayancheva-saedinenieto-dnes-e-simvol-na-silniya-balgarski-duh-za-svoboda-za-obedinenie-i-za-edinenie.html", "text": "Съединението на България днес е символ на силния български дух за свобода, за обединение и за единение. Това каза за празничното издание на предаването  „За честта и славата на България“  на  Радио „Фокус“  председателят на 44-ото Народното събрание Цвета Караянчева. „Много поуки трябва да извлечем от Съединението. Когато започва този неподражаем исторически акт със своята значимост, в него се включват много и различни хора, включва се целият народ – управници, либерали, консерватори, войници, селяни, занаятчии, чиновници. те сътворяват това чудо. Съединението ни показва, че когато сме заедно, можем да надвием всичко. Когато се вслушваме един в друг, когато се съберем като пръчките на Хан Кубрат, когато сме заедно, можем да бъдем изключително полезни на родината си“, заяви председателят на народното събрание. Цвета Караянчева добави, че каузата България днес трябва да ни обедини. Политиците са представителите на българския народ в парламента и е важна връзката между народа и неговия народен представител, обясни тя. В тежки моменти, свързани с националното единение, ние имаме силата и желанието да се обединяваме, каза още Цвета Караянчева. Тя отбеляза, че България днес има висок международен престиж, затова българите трябва да имат по-високо самочувствие. България е единствената страна в Европа, която не е променяла името си през годините, припомни тя. \r\nЙоланда ПЕЛОВА", "date": "2019.09.06", "title": "Председателят на парламента Цвета Караянчева: Съединението днес е символ на силния български дух за свобода, за обединение и за единение"}
{"url": "http://www.focus-news.net/news/2019/09/06/2696041/yambol-tarzhestveno-chestvane-na-denya-na-saedinenieto-shte-se-provede-v-grada.html", "text": "С тържествена церемония община Ямбол ще почете Деня на Съединението. Това съобщиха от пресцентъра на  Общината . Отбелязването на 134 години от Съединението на Княжество България с Източна Румелия ще започне от 10.15 часа с изпълнения на патриотични и възрожденски песни на Ямболския духов оркестър на площада пред Община Ямбол. \r\nНачалото на тържествената церемония с ритуал по издигане на националния флаг, празнично слово на кмета Георги Славов и отслужване на благодарствен молебен е в 10.30 часа. В ритуала ще вземе участие представителна част на Ямболския гарнизон. \r\nЧестването на Съединението ще продължи с празнично шествие по ул. „Г. С. Раковски“, пл. „Освобождение“, ул. „Цар Освободител“ до паметника на загиналите в националното ни освобождение, където ще бъдат поднесени цветя и венци в 11 часа. \r\nКметът на община Ямбол кани всички родолюбиви граждани да се включат в честването Деня на Съединението.", "date": "2019.09.06", "title": "Ямбол: Тържествено честване на Деня на Съединението ще се проведе в града"}
{"url": "http://www.focus-news.net/news/2019/09/06/2696045/burgas-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Бургас. Това съобщи за  Радио „Фокус“ – Бургас  дежурният от Областното пътно управление. Видимостта е добра, пътищата са нормално проходими. \r\nПо-интензивен е трафикът в областния град. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.09.06", "title": "Бургас: С нормална интензивност е трафикът по пътищата в областта"}
{"url": "http://www.focus-news.net/news/2019/09/06/2696043/burgas-pomorie-shte-otbelezhi-saedinenieto-na-balgariya-s-kontsert.html", "text": "Поморие ще отбележи Съединението на България с концерт. Това съобщиха от пресцентъра на  Община Поморие . Празничните чествания ще започнат в 10.00 часа с ритуал по издигане на националния флаг пред паметните плочи на участниците в Освободителната война. По повод бележитата годишнина ще бъде изнесено слово и ще бъде отслужена заупокойна молитва в памет на националните ни герои. Програмата ще продължи от 20.00 часа на пл. „Св. Св. Кирил и Методий” с концерт на Държавна опера – Бургас. \r\nЕсента на 1885 година е изтъкана от бунтове в множество градове на Източна Румелия. Те биват последвани от военен преврат с подкрепата на княз Александър I Батенберг. Опълчвайки се срещу разкъсващата несправедливост, наложена от Великите сили, един народ с хилядолетна история и култура успява да обедини своите територии – Княжество България и Източна Румелия. На 6 септември т. г. се навършват 134 години от Съединението на България.", "date": "2019.09.06", "title": "Бургас: Поморие ще отбележи Съединението на България с концерт"}
{"url": "http://www.focus-news.net/news/2019/09/06/2696039/stolichnata-obshtina-organizira-tarzhestveno-otbelyazvane-na-134-ata-godishnina-ot-saedinenieto-na-iztochna-rumeliya-s-knyazhestvo-balgariya.html", "text": "Столичната община организира тържествено отбелязване на 134-ата годишнина от Съединението на Източна Румелия с Княжество България. Това съобщиха от пресцентъра на  Общината . Церемонията ще се проведе от 11.30 часа пред Мавзолея-костница на княз Александър І Батенберг на бул. „Васил Левски” 81.  \r\nВ програмата за празничното честване на годишнината ще вземат участие актрисата Силвия Лулчева, Националната гвардейска част, вокален ансамбъл „България“ с диригент акад. Валентин Бобевски. Ще прозвучат популярни маршови песни.  \r\nСтолична община отправя покана към официалните институции, към патриотични сдружения и формации, към гражданите и гостите на столицата да се включат в отдаването на почит и признателност към родолюбивото дело на дейците, посветили се на каузата за Съединението на България.  \r\nЧестването е част от Календара на културните събития на Столична община.", "date": "2019.09.06", "title": "Столичната община организира тържествено отбелязване на 134-ата годишнина от Съединението на Източна Румелия с Княжество България"}
{"url": "http://www.focus-news.net/news/2019/09/06/2696049/pregled-na-osnovnite-temi-v-starozagorskiya-pechat.html", "text": "„ТЕЦ \"КонтурГлобал Марица Изток 3\" осигури допълнителна мощност за НЕК и пазара на електроенергия“ е водещо заглавие във  всекидневника „Старозагорски новини“ .  Една от най-модерните въглищни централи в България приключи предсрочно ремонта на втория си енергоблок и гарантира сигурност на производството и над 85% разполагаемост годишно ТЕЦ \"КонтурГлобал Марица Изток 3\" приключи плановия годишен ремонт на втори енергоблок седмица преди крайния срок, съобщиха от централата. Това дава възможност на Националната електрическа компания (НЕК) да ползва до 202 МВч допълнителна мощност, когато има необходимост от това.  \r\nЦентралата приключи успешно ремонтните дейности и на останалите три енергоблока, планирани за тази календарна година. Работата по блок 1, 3 и 4 продължи три седмици, а за блок 2 на експертните екипи бяха необходими 65 дни. През това време беше извършена задължителната профилактика на съоръженията за осигуряване на сигурна и безопасна експлоатация на цялата централа.  \r\n\"Като една от най-модерните производствени мощности в България ние сме важен стълб за системата, особено при големи натоварвания и извънредни ситуации. Затова се грижим нашата централа да бъде в най-добро техническо състояние, за да може да работи надеждно и ефективно. Добре планираната програма за ремонт ни позволява да работим сигурно и да постигаме над 85% разполагаемост годишно\", заяви изпълнителният директор на \"КонтурГлобал Марица Изток 3\" Красимир Ненов.  \r\nТой обясни, че ремонтната кампания и задължителната проверка на системите са предшествани от подробен анализ на дейността на централата в предходни периоди. Формирана е специална работна група със задачата да планира и приоритизира видовете ремонтни дейности, които са поверени на външни подизпълнители и дългосрочни партньори със сериозен ангажимент по поддръжката на съоръженията.  \r\nБлагодарение на синхронизираните усилия на екипите на ТЕЦ \"КонтурГлобал Марица Изток 3\" и всички подизпълнители процесът по планов ремонт на централата бе завършен в пълния си обем преди поставените крайни срокове. Организацията на дейностите и управлението на процеса бяха съобразени с най-строгите правила за безопасност, както е ставало винаги досега, заявиха от ТЕЦ-а.  \r\nТЕЦ \"КонтурГлобал Марица Изток 3\" е една от най-често използваните от ЕСО централи за първично и вторично регулиране на енергийната система на страната. Тя покрива базови и подвърхови натоварвания, може да се включва бързо, има голям капацитет и е от ключово значение за устойчивостта и способността на системата за възстановяване след аварии и смущения, припомнят от пресцентъра на енергийната компания.  \r\n„Още 96 незаконни къщи ще бъдат съборени в ромския квартал \"Лозенец\"“ пише още във вестника.  \r\nТе се намират близо до мястото, откъдето тръгна пожарът, застрашил Дома за медико-социални грижи за деца в Стара Загора  \r\nВчера кметът на Стара Загора Живко Тодоров подписа заповеди за събарянето на 96 незаконни къщи на територията на ромския квартал \"Лозенец\", съобщиха от пресцентъра на Общината. Те се намират от източната страна на ул. \"Витоша\", парк \"Борова гора\", до Стрелбището, близо до мястото, откъдето тръгна пожарът, застрашил живота на 120 деца от Дома за медико-социални грижи в Стара Загора на 31 август, 40 от които бяха евакуирани.  \r\nПрез следващата седмица ще бъдат уведомени собствениците, като започва да тече процедура с 14-дневен срок за обжалване, след което ще бъдат връчени и заповедите, уточниха от общинския отдел \"Контрол по строителството\". Собствениците на незаконните къщи ще имат 30-дневен срок за доброволното им премахване, след което ще влязат багерите.  \r\nПрипомняме, че от началото на мандата на Живко Тодоров до сега са съборени 226 незаконни постройки в кварталите \"Лозенец\" и \"Кольо Ганчев\". Последната акция беше на 15 април тази година. Тогава кметът обяви категоричната си позиция, че визията на Стара Загора не включва гета.  \r\n„Казанлъшки клуб порица позицията на МВнР за изложбата на Руското посолство“ е друго заглавие на страниците на вестника.   \r\nЛидерът на АБВ поиска оставката на авторите й  \r\n\"Свидетели сме на брутален опит от страна на Министерството на външните работи на Република България да подмени и изопачи българската история в своя позиция, разпространена по медиите, по повод организираното от Посолството на Руската федерация събитие на 9 септември \"Изложба 75 г. от Освобождението на Източна Европа от нацизма.\"  \r\nСчитаме за нелеп и провокационен подхода на държавна институция за подмяна на българската история. Нека да не забравяме, че в периода 1944 - 1989 г. следвоенна България, която като съюзник на хитлеро-фашисткия режим излезе от Втората световна война опустошена и разрушена, която след свирепите англо-американски бомбардировки над София и други градове на страната бе превърната в руини. Съветската червена армия освободи не само България, а на практика освободи голяма част от днешна Европа. На практика от 9 септември 1944 г. започна следвоенното изграждане на Съвременна България, довело страната до 26-о място в света по БВП през 1987 г.\", се казва в позицията на Дискусионен клуб за леви идеи \"Георги Кирков\" към БСП - Казанлък.  \r\n\"Българската история ще устои на постоянните опити за нейната подмяна, смяна и пренаписване! Недопустимо е обаче държавна институция, каквато е Министерството на външните работи, да вменява и разпространява неверни исторически данни. Историята е доказала, че народ, който се отрича от миналото си, няма бъдеще!\", подчертават в позицията си от дискусионния клуб.  \r\nВ този тон е и позицията на лидера на АБВ Румен Петков, която беше изпратена до медията ни. \"Трябва да бъдат изгонени авторите на декларацията от външно министерство по повод изложбата за Втората световна война в руското посолство\", заяви Румен Петков. Според него е недопустимо една държава да се меси в това какво се случва в друга държава, каквото е руското посолство. По думите му подобно поведение води до тежки икономически последствия. \"България се държи като мек спусък срещу Русия, за да може Европа да оказва натиск върху страната ни. Може обаче да се случи така, че ако Русия се заинати, от първи януари ние, т.е. цяла Европа, да останем без газ\", допълва Петков.  \r\nСрещу реакцията на МВнР се обявиха още от Българското дипломатическо дружество, както и хиляди българи в социалните мрежи.", "date": "2019.09.06", "title": "Преглед на основните теми в старозагорския печат"}
{"url": "http://www.focus-news.net/news/2019/09/06/2696050/sliven-natsionalno-sastezanie-po-debati-tuida-open-2019-shte-se-provede-v-grada.html", "text": "Национално състезание по дебати „Туида Open“ 2019 ще се проведе в Сливен за трета поредна година. Това съобщиха от пресцентъра на  Община Сливен . До 8 септември в зала „Май“ ще се съберат участници от цялата страна. Церемонията по откриването на състезанието започва от 17.30 ч. Целта на инициативата е дебатьорите да изложат аргументите си, за да сформират интересна дискусия и премерят силите си, борейки се за победата. \r\nСъстезанието развива умовете и ораторските умения на участниците, докато те защитават или опонират дадена тема, помага в запознаването с различни и интересни хора и създава нови, безценни приятелства. \r\nВ тазгодишната среща главните съдии, които ще оценяват словесните способности на дебатьорите и ще решават съдбата на отборите им са: Иоан Петров, Ана-Мария Лазарова и Радко Недялков. \r\n„Туида Open” се организира от Клуб дебати „Туида” Сливен, Община Сливен; Общински съвет Сливен; Младежки общински съвет Сливен; Младежки дом Сливен.", "date": "2019.09.06", "title": "Сливен: Национално състезание по дебати „Туида Open“ 2019 ще се проведе в града"}
{"url": "http://www.focus-news.net/news/2019/09/06/2696044/the-guardian-bahamskite-ostrovi-sa-ostaveni-v-ruini-sled-preminavaneto-na-uragana-dorian-koyto-vse-oshte-bushuva-po-iztochnoto-kraybrezhie-na-sasht.html", "text": "След като помете Бахамските острови и остави поне 30 жертви, ураганът „Дориан“ продължи пътя си към източното крайбрежие на САЩ, връхлитайки щата Северна Каролина, пише британският вестник  The Guardian . \r\nЗаплахата за САЩ остава реалност, но на Бахамските острови бурята остави огромни разрушения, за които местните власти все още имат нужда от помощ, като броят на жертвите се очаква да се увеличи.  \r\nУраганът, който е най-силният някога връхлитал карибската държава, удари Абако и Гранд Бахама по-рано, като остана там за известно време и предизвика масивни разрушения. Ветровете достигнаха до около 300 км/ч и унищожиха цели квартали, предизвиквайки хуманитарна криза. \r\nПо-рано програмният директор на неправителствена организация, наблюдавал отблизо бурята в местна клиника, говори за британския вестник.  \r\nКлиниката има капацитет от около 20 души, но според него в момента от помощ имат нужда до 2 хил. души.  \r\n„Много хора просто чакат наоколо, искат да се махнат от острова. Хората се отчайват“, коментира той, като добави, че много от инфраструктурата е разрушена, макар наводненията да са започнали да се оттеглят. \r\nВсе още е трудно да се каже колко от тези хора имат сериозни здравни проблеми. Хуманитарните организации, притекли се на помощ на карибската страна все още се затрудняват с доставките на продукти от първа необходимост, поради разрушенията, макар няколко самолета с доставки да успяха да кацнат на Бахамите. \r\nЛидерите на няколко други карибски държави започнаха оглед на причинените щети, като министър-председателят на Барбадос Миа Мотли коментира, че бедствието е следствие от промяната в климата. \r\n„Намираме се на фронтовата линия на последствията от промените в климата, но вината за тях не е наша. Уязвимостта ни е нещо, към което постоянно се опитваме да привлечем вниманието на международната общност“, заяви тя. \r\nСпоред бахамски държавни служители ураганът е изненадал службите за аварийни ситуации, понеже никой не е очаквал колко точно силен ще е той.  \r\nМеждувременно бурята все още бушува по източното крайбрежие на САЩ, с ветрове, които достигат до почти 180 км/ч. Според Националният център по ураганите тя все пак ще отслабне през следващите дни. По-рано ураганът връхлетя Северна Каролина с ветрове, достигащи поне 150 км/ч. Центърът предупреди за опасност от наводнения и опасни ветрове, наближаващи и щата Вирджиния.  \r\nУраганът премина покрай Флорида на относително голяма дистанция, като наближи Джорджия преди да достигне до бреговете на Южна Каролина. Поне 3 млн. души в тези щати бяха призовани да се евакуират. За поне четири смъртни случая в югоизточната част на САЩ се смята, че са причинени от бурята.  \r\nПо-рано хиляди хора в Южна Каролина бяха оставени без електричество, като имаше и наводнения и информация за образуващо се торнадо.  \r\n \r\n Превод и редакция : Теодор Пенев", "date": "2019.09.06", "title": "Тhe Guardian: Бахамските острови са оставени в руини след преминаването на урагана „Дориан“, който все още бушува по източното крайбрежие на САЩ"}
{"url": "http://www.focus-news.net/news/2019/09/06/2696047/sofiya-vavezhda-se-vremenna-organizatsiya-na-dvizhenieto-za-tarzhestvena-smyana-na-pochetniya-gvardeyski-karaul.html", "text": "Въвежда се временна организация на движението за тържествена смяна на почетния гвардейски караул в София. Това съобщиха от пресцентъра на  Столична община .  \r\nОт 11.30 до 12.30 часа се забранява влизането на пътни превозни средства по ул. „Леге” в участъка между бул. „Цар Освободител” и ул. „Съборна”.", "date": "2019.09.06", "title": "София: Въвежда се временна организация на движението за тържествена смяна на почетния гвардейски караул"}
{"url": "http://www.focus-news.net/news/2019/09/06/2696037/stara-zagora-gradat-chestva-134-g-ot-saedinenieto.html", "text": "Навършват се 134 години от Съединението на Княжество България с Източна Румелия. По този повод Община Стара Загора и Втора механизирана бригада организират тържествен общоградски ритуал с полагане на венци и цветя от 10.30 ч. пред паметника „Защитниците на Стара Загора“ в парк „Пети октомври“. От 11.00 ч. започва празничен концерт на Общински фолклорен ансамбъл „Загоре“ на Площада пред Общината. Това съобщиха от пресцентъра на  Община Стара Загора . \r\nСлед Берлинския конгрес от 1878 г. България е разделена на Княжество България и Източна Румелия (в пределите на Османската империя). Българското население, останало под османска власт, се стреми към обединяване с освободените българи. През 1880 г. е създаден Българският таен централен революционен комитет (БТРЦК), който се заема със задачата да осъществи обединението на Княжеството с Източна Румелия. За да се координира работата с местното население, се учредяват комитети \"Съединение\". \r\nНа 6 септември 1885 г. в Пловдив навлизат отрядите на Чардафон Велики (Продан Тишков) и майор Данаил Николаев. Арестуван е областният управител на Източна Румелия - Гаврил Кръстевич. Създадено е временно правителство начело с д-р Георги Странски, което обявява присъединяването на Източна Румелия към Княжество България. Два дни по-късно княз Александър Батенберг с нарочен манифест утвърждава присъединяването на областта.  \r\nДенят е обявен за официален празник на страната с решение на Народното събрание от 18 февруари 1998 г.", "date": "2019.09.06", "title": "Стара Загора: Градът чества 134 г. от Съединението"}
{"url": "http://www.focus-news.net/news/2019/09/06/2696046/obshtinite-kyustendil-i-dupnitsa-sa-podgotvili-praznichna-programa-po-povod-134-godini-ot-saedinenieto.html", "text": "Общините Кюстендил и Дупница са подготвили празнична програма по повод 134 години от Съединението. За  Радио „Фокус” – Кюстендил  Слава Соколова, експерт към отдел „Култура и духовно развитие” в Община Кюстендил съобщи, че честването на годишнината ще започне от 11.00 часа пред паметника „Булаир”. По повод 134 години от Съединението на Княжество България с Източна Румелия. Ще бъдат поднесени венци и цветя на паметния знак.  \r\nВ Дупница честването ще започне от 11.00 часа пред паметната плоча на Опълченците. Ще бъдат поднесени венци и цветя от представители на Общината, политически парти и граждани. В програмата, участие ще вземат читалищата „Генерал Георги Тодоров” – Дупница и „Пробуда” – село Джерман. Деца от дупнишкото читалище ще изнесат рецитал, а музикалната част е поверена на женската певческа група „Джермина”. \r\nВенцеслав ИЛЧЕВ", "date": "2019.09.06", "title": "Общините Кюстендил и Дупница са подготвили празнична програма по повод 134 години от Съединението"}
{"url": "http://www.focus-news.net/news/2019/09/06/2696053/reuters-honkong-se-gotvi-da-prodalzhi-protestite-vapreki-prizivite-na-merkel-za-mirno-reshenie-na-konflikta.html", "text": "Хонконг се подготвя за нови демонстрации този уикенд, като протестиращите заплашват да прекъснат транспортните връзки до летището, след като оттеглиянето на противоречивия законопроект за екстрадиция не успя да успокои напрежението в региона, съобщава  Reuters . \r\nКанцлерът на Германия Ангела Меркел засегна темата за Хонконг на срещата си с китайския премиер Ли Кецян в Пекин, като заяви, че е необходимо мирно решение. \r\n„Подчертах, че правата и свободите за гражданите на (Хонконг) трябва да бъдат предоставени“, заяви Меркел. \r\n„В настоящата ситуация насилието трябва да бъде предотвратено. Само диалогът помага. Има признаци, че изпълнителният директор на Хонконг ще подкрепи такъв диалог. Надявам се това да се осъществи и демонстрантите да имат шанса да се използват гражданските си права“, каза тя по време на посещението си. \r\nОт своя страна Кецян заяви, че китайското правителство непоколебимо брани принципите „Една държава, две системи“ и „Хората от Хонконг управляват хората от Хонконг.“ \r\nТой заяви, че Пекин подкрепя опитите на правителството на Хонконг „да прекрати насилието и хаоса в съответствие със закона, да се върне към реда, което ще гарантира дългосрочния просперитет и стабилност на територията“. \r\nПротестиращите планират да блокират трафика до международното летище на града, седмица след като хиляди демонстранти прекъснаха част от транспорта в града, което стана причина за  допълнителна ескалация на напрежението. \r\n \r\n Превод и редакция : Теодор Пенев", "date": "2019.09.06", "title": "Reuters: Хонконг се готви да продължи протестите, въпреки призивите на Меркел за „мирно решение“ на конфликта"}
{"url": "http://www.focus-news.net/news/2019/09/06/2696056/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 10.00 часа. Интензивен е трафикът за леки автомобили на изход на ГКПП „Калотина“ и ГКПП „Кулата“ и „Маказа“. На границата с Румъния трафикът е интензивен на изход за товарни автомобили на ГКПП „Дунав мост 2“. На границата със Северна Македония трафикът е нормален на всички гранични контролно-пропускателни пунктове. \r\n Предвид очакваното увеличение на пътникопотока през ГКПП „Кулата“ и ГКПП „Маказа“ препоръчваме на пътуващите да използват обходните маршрути през ГКПП „Илинден“, ГКПП „Златоград“ и ГКПП „Ивайловград“.", "date": "2019.09.06", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/06/2696048/kmetat-na-karlovo-emil-kabaivanov-shesti-septemvri-e-praznik-za-vsichki-koito-gradyat-hrama-na-razbiratelstvoto.html", "text": "Шести септември е празник за всички, които градят храма на разбирателството. Това се посочва в поздравителен адрес от кмета на Карлово д-р Емил Кабаиванов по повод Деня на Съединението, съобщиха от  пресцентъра на Община Карлово . „Уважаеми граждани на община Карлово, приемете моите поздравления по повод Деня на Съединението на България – 6 септември“, поздравява кметът гражданите.  \r\n„Тази дата е една от най-важните в историческия ни календар. Тя е продължение на делото на Васил Левски, увенчано с успех. На шести септември 1885 година българите по категоричен начин заявяват на Европа и на света своята твърда решимост за единение и независимост. Идеалите на Апостола за обединена и силна държава ни превръщат в народ, готов сам да гради своето бъдеще и да отстоява свободата си“, посочи Кабаиванов.  \r\n„Денят на Съединението на Княжество България и Източна Румелия е доказателство, че можем да следваме мечтите си за по-добър живот, в който всеки оценява привилегията да бъде част от свободно общество“, посочи кметът на Карлово.  \r\n„Днес - 134 години след акта на Съединението, пожелавам всички, обединени за нашата община, да продължим заедно с увереност и отговорност да градим достойно бъдеще за потомците ни. Честит празник“, пожела Кабаиванов на гражданите на Карлово.", "date": "2019.09.06", "title": "Кметът на Карлово Емил Кабаиванов: Шести септември е празник за всички, които градят храма на разбирателството"}
{"url": "http://www.focus-news.net/news/2019/09/06/2696055/blagoevgrad-bansko-balkan-fest-shte-praznuva-tretata-si-godishnina-s-preslava-ivana-sasha-matich-i-tsetsa-velichkovich.html", "text": "Банско Балкан Фест ще празнува третата си годишнина с Преслава, Ивана, Саша Матич и Цеца Величкович. Това съобщиха от пресцентъра на  Община Банско . Заедно с богатата и разнообразна лятна програма от събития, Банско Балкан Фест 2019 утвърждава имиджа на града като фестивалната столица на Балканите. Първият специален гост е българската звезда Преслава. Великият сръбски певец Саша Матич ще огласи сцената след нея в първата фестивална нощ. \r\nВтората вечер очакваме изявата на фолк-дивата Ивана, а кулминацията ще бъде суперзвездата на сръбската музика Цеца. Хитовете на Кралицата на балканската музика се очакват с нетърпение от многобройните почитатели на този жанр. Любимата сръбкиня държи рекордите за най-големи концерти в тази част на Европа. Тя е събирала над 170 000 души на свое участие. Цеца Величкович е доказателство за силата на музиката да обединява народи и религии. \r\nПредстоят две емоционални и изпълнени с горещи ритми нощи в Банско. Стартът е в 19.00 часа, а входът е свободен. Водещ на събитието ще бъде рапърът Устата. \"Какъв по-добър повод да посетите курорта в последните слънчеви дни и да преоткриете Банско и неговата неподражаема атмосфера от природа, традиции и модерност\", посочват от Общината.", "date": "2019.09.06", "title": "Благоевград: Банско Балкан Фест ще празнува третата си годишнина с Преслава, Ивана, Саша Матич и Цеца Величкович"}
{"url": "http://www.focus-news.net/news/2019/09/06/2696052/teodor-masov-saedinenieto-e-praznik-na-gordostta-i-pochit-kam-horata-koito-sa-darzhali-sadbata-v-ratsete-si.html", "text": "Съединението е празник на гордостта и почит към хората, които са държали съдбата в ръцете си.  Това каза за празничната програма  „За честта и славата на България“  на  Радио „Фокус“  Теодор Масов, внук редник Марин Динев Маринов,  загинал на връх Каймакчалан по време на Първата световна война. Той допълни, че българите сме доказали, че когато, по думите му, „опре ножа до кокала“ сме способни да се обединим. „Едни горди хора са решили да вземат съдбата в ръцете си и да не чакат подаяние и някой друг да им свърши работата, ами сами да коват съдбата си. Ние можем да се обединим, но като че ли чакаме да дойде бедствието, чакаме да паднем в крайна нужда, за да се сетим, че не сме много по-различни един от друг – в крайна сметка тези хора преди 100 -150 г. не са по-различни от нас, тяхната кръв тече в нашите вени. Имаме своето право да бъдем горди, не бива да се примиряваме с лошото. Ако виждаме хубавото, нека да го постигнем, така както тези хора, които накараха Източна Румелия и България да се съединят“, обясни той. Теодор Масов допълни, че днешният героизъм изисква да помним и да продължим бъдещето с този спомен, а не да доказваме физически, че сме българи и сме готови да защитим територията си. Докъдето има българи, там е България, обобщи Масов. \r\nЕвелина БРАНИМИРОВА", "date": "2019.09.06", "title": "Теодор Масов: Съединението е празник на гордостта и почит към хората, които са държали съдбата в ръцете си"}
{"url": "http://www.focus-news.net/news/2019/09/06/2696057/odmvr-pazardzhik-vavezhdat-se-merki-za-praznichnite-dni-ot-strana-na-politseyskite-uchastatsi-v-oblastta.html", "text": "Въвеждат се мерки за празничните и почивни дни от страна на полицейските участъци в област Пазарджик, съобщиха от  ОДМВР-Пазарджик . На първо място се поставя акцент върху осигуряването на безопасността на движението, заради очаквания засилен до 12.00 часа в днешния ден, както и в последния от серията почивни дни – 8 септември, за времето от 14.00 до 20.00 часа, когато се очаква обратен трафик – в посока към големите градове. В региона основен акцент на пътните и охранителните полицаи ще бъде насочен към автомагистрала \"Тракия\", към главните пътища – Пазарджик-Пловдив, Варвава-Велинград, Пазарджик-Пещера-Батак-Цигов чарк, Пазарджик-Панагюрище. В почивните дни се предвижда и провеждане на специализирана полицейска операция, насочена срещу шофиране след употреба на алкохол и наркотични вещества, ще се проверява и за правоспособността на водачите. Проверките ще се извършват по всички пътища и малките населени места.  \r\nВъв всички общински центрове ще бъде осигурена полицейска охрана на всички масови мероприятия по повод Деня на Съединението.", "date": "2019.09.06", "title": "ОДМВР-Пазарджик: Въвеждат се мерки за празничните дни от страна на полицейските участъци в областта"}
{"url": "http://www.focus-news.net/news/2019/09/06/2696061/gazeta-express-kosovo-edin-ubit-i-trima-raneni-pri-strelba-v-prishtina.html", "text": "Един човек е бил убит, а трима са били ранени при стрелба в квартал в Прищина, съобщават местните власти, цитирани от косовския вестник  Gazeta Express .  \r\nМотивът за атаката все още не е ясен. \r\nГоворител на Университетската болница на Косово потвърди, че четирима души са били докарани в спешния център в критично състояние, като един от тях е починал от раните си. \r\n„Трима други в момента получават лекарска помощ“, заяви той.  \r\nКосовската полиция също потвърди инцидента.  \r\n„Днес получихме информация за стрелба на улица в Прищина. Нашите патрули веднага пристигнаха на местопрестъплението, където откриха четирима ранени, които веднага бяха изпратени в болница“, заяви говорителя на полицията Флореи Ахмети. \r\n \r\n Превод и редакция : Теодор Пенев", "date": "2019.09.06", "title": "Gazeta Express (Косово): Един убит и трима ранени при стрелба в Прищина"}
{"url": "http://www.focus-news.net/news/2019/09/06/2696051/plovdiv-zhitelite-i-gostite-na-grada-shte-mogat-da-parkirat-bezplatno-v-sinya-zona-po-povod-saedinenieto-na-balgariya.html", "text": "Жителите и гостите на Пловдив ще могат да паркират безплатно в „Синя зона“ по повод отбелязването на 134 години от Съединението на България. Това съобщи за  Радио „Фокус“ – Пловдив  директорът на Общинско предприятие „Паркиране и репатриране“ инж. Ненко Калакунов. В събота – 7 септември, престоят в зоната ще се заплаща. На официалните празници и свързаните с тях почивни дни паркирането е безплатно. \r\nРаботното време на „Синя зона“ в Пловдив е от 08.30 ч. до 17.30 ч. в дните от понеделник до събота включително, като цената за един час престой е 2 лева. Таксуването може да стане чрез закупуване на талони, изпращане на SMS на номер 1332 или  чрез паркинг автоматите, които срещу цена от 1 лев дават възможност за 30-минутен престой. Издадените от паркоматите талони трябва да се поставят върху таблото на автомобилите.", "date": "2019.09.06", "title": "Пловдив: Жителите и гостите на града ще могат да паркират безплатно в „Синя зона“ по повод Съединението на България"}
{"url": "http://www.focus-news.net/news/2019/09/06/2696063/api-vremenno-dvizhenieto-pri-km-12-na-am-maritsa-v-posoka-am-trakiya-se-osashtestvyava-v-edna-lenta-poradi-izteglyane-na-avariral-tovaren-kamion.html", "text": "Временно движението при км 12  на АМ „Марица“ в посока АМ „Тракия“ се осъществява в една лента, поради изтегляне на аварирал товарен камион. Това съобщиха от пресцентъра на  Агенция \"Пътна инфраструктура\" . Движението се осъществява в изпреварваща лента и се регулира от \"Пътна полиция\".", "date": "2019.09.06", "title": "АПИ: Временно движението при км 12  на АМ „Марица“ в посока АМ „Тракия“ се осъществява в една лента, поради изтегляне на аварирал товарен камион"}
{"url": "http://www.focus-news.net/news/2019/09/06/2696064/pregled-na-osnovnite-temi-v-evropeyskiya-pechat-agentsiya-fokus.html", "text": "Лео Варадкар коментира излизането на Великобритания от ЕС, като заяви, че това ще има трайни последствия за страната, без значение дали е постигната сделка или не и че правителството ще трябва в един момент да преговаря с Брюксел за същите въпроси, които пречат на постигането на споразумение с Лондон в момента. Ураганът „Дориан“ остави поне 30 жертви на Бахамските острови, като продължава пътя си по източното крайбрежие на САЩ, където вече бушува близо до бреговете на щата Северна Каролина. Испанското правителство издаде заповеди за арест на 4 жени, които са сътрудничели на терористичната организация „Ислямска Държава“. Това са основните теми в европейския печат за 6 септември. \r\n \r\n  След като помете Бахамските острови и остави поне 30 жертви, ураганът „Дориан“ продължи пътя си към източното крайбрежие на САЩ, връхлитайки щата Северна Каролина, пише британският вестник  The Guardian . \r\nЗаплахата за САЩ остава реалност, но на Бахамските острови бурята остави огромни разрушения, за които местните власти все още имат нужда от помощ, като броят на жертвите се очаква да се увеличи.  \r\nУраганът, който е най-силният някога връхлитал карибската държава, удари Абако и Гранд Бахама по-рано, като остана там за известно време и предизвика масивни разрушения. Ветровете достигнаха до около 300 км/ч и унищожиха цели квартали, предизвиквайки хуманитарна криза. \r\nПо-рано програмният директор на неправителствена организация, наблюдавал отблизо бурята в местна клиника, говори за британския вестник.  \r\nКлиниката има капацитет от около 20 души, но според него в момента от помощ имат нужда до 2 хил. души.  \r\n„Много хора просто чакат наоколо, искат да се махнат от острова. Хората се отчайват“, коментира той, като добави, че много от инфраструктурата е разрушена, макар наводненията да са започнали да се оттеглят. \r\nВсе още е трудно да се каже колко от тези хора имат сериозни здравни проблеми. Хуманитарните организации, притекли се на помощ на карибската страна все още се затрудняват с доставките на продукти от първа необходимост, поради разрушенията, макар няколко самолета с доставки да успяха да кацнат на Бахамите. \r\nЛидерите на няколко други карибски държави започнаха оглед на причинените щети, като министър-председателят на Барбадос Миа Мотли коментира, че бедствието е следствие от промяната в климата. \r\n„Намираме се на фронтовата линия на последствията от промените в климата, но вината за тях не е наша. Уязвимостта ни е нещо, към което постоянно се опитваме да привлечем вниманието на международната общност“, заяви тя. \r\nСпоред бахамски държавни служители ураганът е изненадал службите за аварийни ситуации, понеже никой не е очаквал колко точно силен ще е той.  \r\nМеждувременно бурята все още бушува по източното крайбрежие на САЩ, с ветрове, които достигат до почти 180 км/ч. Според Националният център по ураганите тя все пак ще отслабне през следващите дни. По-рано ураганът връхлетя Северна Каролина с ветрове, достигащи поне 150 км/ч. Центърът предупреди за опасност от наводнения и опасни ветрове, наближаващи и щата Вирджиния.  \r\nУраганът премина покрай Флорида на относително голяма дистанция, като наближи Джорджия преди да достигне до бреговете на Южна Каролина. Поне 3 млн. души в тези щати бяха призовани да се евакуират. За поне четири смъртни случая в югоизточната част на САЩ се смята, че са причинени от бурята.  \r\nПо-рано хиляди хора в Южна Каролина бяха оставени без електричество, като имаше и наводнения и информация за образуващо се торнадо.  \r\n \r\n*** \r\n \r\n  Върховният съд в Мадрид издаде заповеди за арест за четири жени, които през 2014 г. са пътували до Сирия за да се присъединят към структурите на терористичната организация „Ислямска държава“, пише испанският веснтик  El Pais . \r\nИ четирите в момента са под стража в кюрдски лагери, според източници, близки до изданието. \r\nТри от жените са с испанско гражданство, а четвъртата е мароканка, омъжена за джихадист с испанско гражданство. Той е бил убит по време на сраженията срещу групировката. \r\nЧетирите, които се грижат за общо 17 деца, включително новородено, са издирвани от няколко испански съдилища за „престъпления, свързани с тероризъм“, според източници, близки до полицията. \r\nОбвинените за сътрудници на „Ислямска държава“ жени са задържани под стража в лагер за близки на членове на организацията.  \r\nИспанското правителство анализира случая от месец април, когато вестника разкри присъствието на четирите жени в сирийски лагери, където условията се описват като изключително нехигиенични и опасни. Комитет от държавни служители от няколко испански министерства обсъжда случая и опциите за връщане на обвинените в Испания, подобно на други европейски държави като Франция и Германия.  \r\nИма притеснения за сигурността – две от жените, приели вече исляма, са описани като „опасни“ в полицейските доклади. \r\nАко те се завърнат в Испания, те ще бъдат незабавно арестувани и вероятно ще бъдат обвинени в сътрудничество или членство в терористична организация, което може да означава за тях до 12 години в затвора. \r\nДокато изпълнителната власт проучва случая, няколко разследващи съдилища издадоха заповеди за арест срещу четирите жени. Испания няма споразумение за екстрадиция със Сирия, която е в състояние на гражданска война от осем и половина години. Мадрид все пак разполага с бизнес аташе в Бейрут, което периодично посещава столицата на Сирия Дамаск. \r\nПравни източници казват, че правителството ще процедира предпазливо, тъй като случаят може да има дори хуманитарни последици, като се има предвид присъствието на непълнолетни. През май неправителствената организация „Лекари без граници“ съобщиха, че 8000 жени и над 3000 деца в лагера Ал Хол, където са задържани две от жените, нямат достъп до медицинска помощ. \r\nПрез април прокурорите от Върховния съд в Мадрид поискаха от Министерството на вътрешните работи доклад за испанските жени, които тогава поискаха да се върнат в Испания с децата си, както и с тези, за които се грижат. Всички те твърдят, че са последвали съпрузите си до зоната на конфликта, без да осъзнават в какво се забъркват. Източници за борба с тероризма отбелязват, че най-малко две са част от по-ранни разследвания на Върховния съд на джихадистка клетка на „Ислямска държава“, известна като бригада „Ал Андалус“. \r\nРазследването се проточва в Испания, като за разлика от Мадрид, Германия и Франция се движат по-бързо. Берлин вече е върнал четири деца обратно от Сирия, а в Париж се завърнаха над десет сираци. \r\n \r\n*** \r\n \r\n  Великобритания няма да излезе “чисто“ от Европейския съюз и Брекзит ще предизвика голямо разделение в британската политика „за много години напред“, заяви министър-председателят на Ирландия Лео Варадкар на бизнес конференция, цитиран от европейската редакция на  Politico . \r\n“Историята на Брекзит не завършва с това как Великобритания напуска на 31 октомври или дори на 31 януари – няма такова нещо като чисто напускане, по-скоро навлизаме в нова фаза“, заяви Варадкар. \r\nСпоред него дори и в най-добрия сценарии, в който Лондон и Брюксел се споразумяват за напускането, следващата фаза по сключването на търговска сделка би била много по-трудна.  \r\n„Това ще бъде лошо. Ще има трудни дебати и още по-трудни решения,\" каза Варадкар, като се обоснова, посочвайки списък, включващ мита, държавна помощ, визови режими и права за кацане на авиацията. \r\n\"Мисля, че може да направят преговорите за Споразумението за оттегляне да изглеждат по-прости отколкото са\", каза той. \r\nВ случай на излизане без сделка, според него ще има период, в който страната ще живее с последствията, преди двете страни да подновят преговорите. Според Варадкар обаче Лондон няма да може да избегне проблемите, които доминират разговорите за Брекзит в последните две години. \r\n„Първите и най-важни предмети на тези разговори ще бъдат гражданските права, финансовите споразумения с ЕС и решение на въпроса за ирландската граница“, добави премиера. \r\n„Брекзит не е буря, която ще премине. Това е перманентна промяна в политическия и икономически климат, в който Великобритания и ЕС ще съществуват“, заключи Варадкар.", "date": "2019.09.06", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2019/09/06/2696066/blagoevgrad-informatsionna-sreshta-po-programa-akademiya-za-mestni-predpriemachi-shte-se-provede-v-grada.html", "text": "Информационна среща по програма „Академия за местни предприемачи“ ще се проведе в Благоевград. Това съобщиха от  Общината . Тя е предвидена за 9 септември от 17.00 часа в зала 101 на Община Благоевград. Програмата е специално създадена за хора с идеи за стартиране на бизнес. \r\nСъбитието е насочено към предприемачи, производители, земеделци, търговци – без ограничение в икономическия сектор с идея за стопанска дейност в полза на идеалните си цели.", "date": "2019.09.06", "title": "Благоевград: Информационна среща по програма „Академия за местни предприемачи“ ще се проведе в града"}
{"url": "http://www.focus-news.net/news/2019/09/06/2696054/sliven-gradat-shte-otbelezhi-134-godini-ot-saedinenieto-na-knyazhestvo-balgariya-s-iztochna-rumeliya.html", "text": "По покана на Общината, в Сливен ще гостува автокино на 6 и 7 септември, на площад „Хаджи Димитър“.  Това съобщиха от пресцентъра на  Община Сливен . Събитието е част от честванията на 134 години от Съединението на Княжество България с Източна Румелия. Oт 21.00 часа, ще бъде прожектиран филмът „Възвишение“. В днешния ден Сливен ще отбележи 134 години от Съединението на Княжество България с Източна Румелия. От 19.00 часа на площад „Цар Освободител“ ще се състои празничен концерт с участието на Младежки танцов ансамбъл „Браво“ при Народно читалище „Хаджи Димитър – 1937“. От 20.00 часа на площад „Хаджи Димитър“ ще започне тържествена церемония, на която ще бъде отслужена молитва за здраве и успех на българския народ и ще се извърши ритуал по полагане на венци и цветя пред паметника на войводата. Церемонията се организира в партньорство с Център за подготовка на специалисти – Сливен. Празничните фойерверки са с начален час 20.30.   \r\nИсторията във „Възвишение” преплита исторически факти с художествена измислица. През 1872 година Димитър Общи и сподвижниците му осъществяват Арабаконашкия обир. Сред тях са Гичо и Асенчо – полу-революционери, полу-разбойници, които получават задача да издирят и лично да предадат писмо на Левски. Търсенето на Апостола се превръща в трагикомично приключение, изпълнено с интриги, подлост и предателства. Постепенно революционният ентусиазъм на Гичо и Асенчо отстъпва място на разочарованието и огорчението – състояния толкова познати и на всеки съвременен българин.    \r\nПремиерата на лентата е на 10 ноември 2017 година. Жанр: Драма, Комедия, Исторически; 120 минути; Сценарист: Милен Русков, Виктор Божинов, Нели Димитрова; Режисьор: Виктор Божинов; В ролите:  Владимир Михайлов, Ивайло Димитров, Кирил Ефремов, Христо Петков, Веселин Анчев, Александър Алексиев, Стоян Дойчев, Благовест Благоев, Станислав Ганчев, Румен Гавазанов, Антонио Димитриевски; Продуцент:  Николай Ишков, Нина Алтъпармакова, Иван Дойков, Оксана Шаламанова.   \r\nНа 7 септември, от 20.00 часа, ще бъде прожекцията на „Уют“. В историята се преплитат тежки семейни взаимоотношения в комедиен аспект – съдбата, парите, съседите, бъдещето, как живеем, с какви темпове, с какви обороти, какво даваме, какво искаме, как се разминаваме. Премиерата е на 22 март 2019 година. Жанр: Комедия, Драма; 142 минути; Сценарист: Камен Донев, Борис Радев; Режисьор: Камен Донев; В ролите: Бойка Велкова, Ники Сотиров, Стефка Янорова, Захари Бахаров, Валентин Танев, Албена Колева, Камен Донев, Патриция Пъндева; Продуцент: Камен Донев. \r\nСлед това автокиното продължава с лентата „Лошо момче“. Тя ще бъде прожектирана от 22.00 часа. \r\nВ живота на бившата шампионка по художествена гимнастика и настояща стрийптизьорка Жанета настъпват драстични промени, след като преживява семейна трагедия и става жертва на насилие. В опитите си да намери своето място под слънцето момичето се изправя срещу най-могъщия си враг – самата себе си.  \r\n„Лошо момиче” е режисьорският дебют на Мариан Вълев („Под прикритие”), който е и сценарист на филма. Главната роля се изпълнява от талантливата дебютантка Любомира Башева. Във филма участват още Елена Телбис, Деян Донков, Станислава Армутлиева, Дария Симеонова, Велислав Павлов и Диляна Попова. Оператор е Антон Бакарски („Възвишение”). Премиерата е на 12 април 2019 година. Жанр: Драма; 85 минути; Сценарист: Мариан Вълев; Режисьор: Мариан Вълев; В ролите:  Елена Телбис, Дария Симеонова, Велислав Павлов, Георги Кадурин, Станислава Армутлиева, Диляна Попова, Нора Недкова, Ана Мария, Любомира Башева; Оператор: Антон Бакарски.   \r\nКапацитетът на площад „Хаджи Димитър“ е 50 автомобила и ще има организация на влизането там. Входът е свободен.", "date": "2019.09.06", "title": "Сливен: Градът ще отбележи 134 години от Съединението на Княжество България с Източна Румелия"}
{"url": "http://www.focus-news.net/news/2019/09/06/2696058/bdzh-organizira-patuvane-s-paren-lokomotiv-mezhdu-septemvri-i-velingrad.html", "text": "БДЖ организира атракционно пътуване по теснолинейката между Септември и Велинград по повод Деня на Съединението на България. Това съобщиха от пресцентъра на  БДЖ . Специалното пътуване ще се осъществи за всички клиенти на националния жп превозвач, които проявяват интерес към ретро подвижния състав и живописния маршрут. В празничния ден пътническата композиция ще бъде теглена от теснопътния парен локомотив № 609.76 – доставен у нас точно преди 70 години.   \r\nАтракционният влак ще замине от гара Септември в 10.35 часа, като при пристигането си във Велинград ще бъде организирано посрещане от местната община. В обратното направление композицията с ретро локомотива ще потегли от гара Велинград в 16.15 часа. \r\nРетро влакът ще бъде украсен от сдружението „За теснолинейката”, които ще се погрижат и за доброто настроение на пътниците. Композицията ще се движи в състав от шест пътнически вагона.  \r\nЦената на билета за влака с парния локомотив № 609.76 между Септември и Велинград ще бъде 25.50 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място, като при закупуване на билети е необходим документ, удостоверяващ тяхната възраст.  \r\nНационалният железопътен превозвач напомня, че децата на възраст до 10 години задължително пътуват с придружител. \r\nПродажбата на билети и резервацията на запазени места за пътуване с атракционните влакове ще започне от петък (23-и август). Билети могат да бъдат закупени от железопътните бюра в столицата, както и от гарите София, Пловдив, Пазарджик и Септември. \r\n Теснопътен парен локомотив № 609.76 е произведен в заводите Chrzanow Полша през 1949 г., след което е въведен в експлоатация по теснолинейните 760 mm железопътни линии Септември-Добринище и Варвара-Пазарджик. Експонат е от музейната колекция на БДЖ. Възстановен е отново за движение точно преди 15 години и към момента е единственият парен локомотив по теснолинейката в експлоатация. \r\nИзвършва атракционни, юбилейни, туристически пътувания и участва във филмови продукции по една от най-атрактивните железопътни дестинации в България от Септември до Добринище .", "date": "2019.09.06", "title": "БДЖ организира пътуване с парен локомотив между Септември и Велинград"}
{"url": "http://www.focus-news.net/news/2019/09/06/2696068/pregled-na-osnovnite-temi-v-balkanskiya-pechat-agentsiya-fokus.html", "text": "Атентат в квартал в прищина остави поне трима ранени и един убит, като мотивът за атаката все още не е ясен. Турският президент Ердоган продължава твърдият си курс за Кипър, като обяви, че още един кораб може да бъде изпратен в кипърската Изключителна икономическа зона. \r\nГръцко-американското сътрудничество по отношение на укрепването на предприемачеството и връзките между двете страни беше в центъра на разговорите между министъра на цифровото управление Кириакос Пиеракакис и гостуващия американски министър на търговията Уилбър Рос. Това са основните теми в балканския печат за 6 септемврии. \r\n \r\n  Един човек е бил убит, а трима са били ранени при стрелба в квартал в Прищина, съобщават местните власти, цитирани от косовския вестник  Gazeta Express .  \r\nМотивът за атаката все още не е ясен. \r\nГоворител на Университетската болница на Косово потвърди, че четирима души са били докарани в спешния център в критично състояние, като един от тях е починал от раните си. \r\n„Трима други в момента получават лекарска помощ“, заяви той.  \r\nКосовската полиция също потвърди инцидента.  \r\n„Днес получихме информация за стрелба на улица в Прищина. Нашите патрули веднага пристигнаха на местопрестъплението, където откриха четирима ранени, които веднага бяха изпратени в болница“, заяви говорителя на полицията Флореи Ахмети. \r\n \r\n*** \r\n \r\n  Турският президент Реджеп Тайип Ердоган заяви, че Анкара може и да се сдобие с още един кораб за сондажи, пише кипърското издание  The Cyprus Mail . \r\nВ изявление пред представители на своята „Партия на справедливостта и развитието“, президента каза, че „ако днес имаме думата в изследването на газовите залежи (в Източното Средиземноморие), дължим го изцяло на нашите изследователски кораби“.  \r\nВсички четири кораба, които Турция е изпратила за сега, се намират близо до бреговете на Кипър и извършват сондажни дейности в кипърската Изключителна икономическа зона, като имат и подкрепата на турските въоръжени сили. \r\n„Не ни интересува какво единия или другия казва в Източното Средиземноморие, интересува ни какво ние казваме. Нашите кораби са в региона. Фрегатите ни са близо до тях. Самолетите ни са готови във всеки един момент“, заяви Ердоган.  \r\nТой също така повтори, че „никой не може да се наложи над Турция“, която според него има права в региона, като държава гарант.  \r\n„Всички тези права, ние ще защитаваме до края“, добави президента. \r\n \r\n*** \r\n \r\n  Гръцко-американското сътрудничество в укрепването на предприемачеството и връзките между двете страни беше в центъра на разговорите между министъра на цифровото управление Кириакос Пиеракакис и гостуващия американски министър на търговията Уилбър Рос в Атина, пише електронното издание на гръцкия вестник  Kathimerini . \r\nВ изявление след срещата Пиеракакис заяви, че разговорите също са фокусирани върху въпроси, свързани с \"дигиталната трансформация\" на Гърция, както и стратегията на консервативната администрация в областта на телекомуникациите. \r\n\"САЩ са много важен партньор по всички тези въпроси и очевидно се надяваме да задълбочим сътрудничеството си\", каза той. \r\nНа срещата присъстваха гръцки и американски държавни служители.", "date": "2019.09.06", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2019/09/06/2696069/komisar-lyubomir-kostadinov-leko-natovaren-e-trafikat-v-sofiya.html", "text": "Леко натоварен е трафикът в София. Това съобщи за  Агенция „Фокус“  комисар Любомир Костадинов, зам.- началник на отдел „Пътна полиция“ към СДВР. Той допълни, че засега движението в столицата е нормално.  \r\nТеодора ПАТРОНОВА", "date": "2019.09.06", "title": "Комисар Любомир Костадинов: Леко натоварен е трафикът в София"}
{"url": "http://www.focus-news.net/news/2019/09/06/2696062/pazardzhik-v-grada-se-otbelyazvat-134-godini-ot-saedinenieto-na-balgariya.html", "text": "В Пазарджик се отбелязват 134 години от Съединението на България, съобщиха от  Общината . Програмата започва с поднасяне на цветя пред паметника на книжовника Захари Стоянов. В 11.00 часа на пл. „Константин Величков“ ще бъде издигната знамето на Република България, след което ще има празнична програма с участието на Ансамбъл за народни песни и танци „Пазарджик”.", "date": "2019.09.06", "title": "Пазарджик: В града се отбелязват 134 години от Съединението на България"}
{"url": "http://www.focus-news.net/news/2019/09/06/2696070/negovo-preosveshtenstvo-belogradchishki-episkop-polikarp-shte-oglavi-arhiereyska-sveta-liturgiya-s-obnovlenie-v-hram-sv-duh-v-godechkiya-manastir-na-7-septemvri.html", "text": "На 7 септември, събота, с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарии на Софийския митрополит, ще оглави Архиерейска света Литургия с обновление в храм \"Св. Дух\", в Годечкия манастир, Годечка духовна околия, Софийска епархия, предаде репортер на  Агенция \"Фокус\" . Началото на службата е в 09.30 часа.  \r\nНикола ПЕТКОВ", "date": "2019.09.06", "title": "Негово преосвещенство Белоградчишки епископ Поликарп ще оглави Архиерейска света Литургия с обновление в храм \"Св. Дух\" в Годечкия манастир на 7 септември"}
{"url": "http://www.focus-news.net/news/2019/09/06/2696072/blagoevgrad-parvi-festival-na-myuzikala-i-operetata-shte-se-provede-na-gradskiya-ploshtad-v-petrich.html", "text": "Първи фестивал на мюзикъла и оперетата ще се проведе на открита сцена на градския площад в Петрич днес и 7 септември. Това съобщиха от пресцентъра на  Община Петрич . Откриването на новия формат от културния календар на Община Петрич ще започне в 20.00 часа с мюзикъла „Криворазбрана цивилизация\", постановка на музикално-драматичен театър „Константин Кисимов\" - Велико Търново.  \r\nНа 7 септември от 10.30 часа ще бъде представен музикално-театралният спектакъл \"Пипи дългото чорапче\" по романа на Астрид Линдгрен. В същия ден от 20.30 часа на сцената на градския площад започва мюзикълът \"Зоро\", постановка на Държавна опера Варна с използването на 3D mapping. Мюзикълът пресъздава легендарната история за романтичния герой Зоро и борбата на доброто срещу злото, с музиката на прочутите Джипси Кингс, необикновени певческо-актьорски превъплъщения, зрелищни борби с шпаги и невероятни каскади, всичко обгърнато във вихъра на магическото фламенко. Всеки желаещ може да се потопи в невероятната атмосфера на едно уникално сценично изкуство, което съчетава по неповторим начин магията на живото музикално изпълнение, танца и театъра.", "date": "2019.09.06", "title": "Благоевград: Първи фестивал на мюзикъла и оперетата ще се проведе на градския площад в Петрич"}
{"url": "http://www.focus-news.net/news/2019/09/06/2696059/targovishte-tarzhestvena-zarya-proverka-shte-se-provede-v-grada-za-denya-na-saedinenieto.html", "text": "В Търговище ще се проведе програма за честването на 134 години от Съединението на Княжество България с Източна Румелия. Това съобщиха от  Община Търговище . В 19.45 часа от I ОУ „Христо Ботев“ ще тръгне шествие до Войнишкия паметник на бул. „Цар Освободител“, където в 20.00 часа ще започне тържествена заря-проверка. Тя ще бъде с участието на курсанти от Факултет „Артилерия, ПВО и КИС“ към Национален военен университет „Васил Левски“, град Шумен. В програмата ще вземат участие и Духовият оркестър към Община Търговище, Патриотичен клуб „Възраждане“ и ученици от различни учебни заведения в града. С проявите ще бъде отбелязано и навършването на 103 години от Тутраканската епопея и 80 години от откриването на Войнишкия паметник в Търговище. Във връзка с честването се въвежда временно ограничение на движението.  Затворен за движение ще бъде бул. „Митр. Андрей“, в участъка от моста на ул. „Шипка“ до светофарната уредба на т.нар. „Стар Бряст“. Ограничението ще важи за времето на преминаване на шествието, предвождано от курсанти от и Духовия оркестър. От 19.30 до 21.00 часа затворено за движение ще бъде платното от страната на Войнишкия паметник на бул. „Цар Освободител“. Затворен ще е участъкът от кръстовището на булеварда с ул. „Трети март“, до кръстовището с ул. „Пирин“.", "date": "2019.09.06", "title": "Търговище: Тържествена заря-проверка ще се проведе в града за Деня на Съединението"}
{"url": "http://www.focus-news.net/news/2019/09/06/2696060/pazardzhik-folkloren-kontsert-shte-se-provede-v-denya-na-saedinenieto-v-grad-septemvri.html", "text": "Фолклорен концерт с участието на детска танцова група „Пламъче” от село Семчиново, фолклорна група „Мераклии” и фолклорен танцов ансамбъл „Загоровче” ще се проведе на 6 септември, съобщиха от  Младежкия дом в Септември . Участие в събитието ще вземат специални гости от КУД „Гоце Маркоски” – Македония и КУД „Гружа” – Сърбия. На сцената срещу Техникума публиката ще може да се докосне до културното наследство на три балкански държави – България, Македония и Сърбия. Откриването е в 21.00 часа.", "date": "2019.09.06", "title": "Пазарджик: Фолклорен концерт ще се проведе в Деня на Съединението в град Септември"}
{"url": "http://www.focus-news.net/news/2019/09/06/2696065/stara-zagora-prabalgarskata-shkola-za-otselyavane-baga-tur-predstavya-atraktiven-spektakal-po-vreme-na-beerfestat-v-grada.html", "text": "На връх Съединението на България, от 17.30 часа, прабългарската школа за оцеляване „Бага-тур“ ще зарадва гостите на „Beerфестът“ с атрактивен спектакъл, представящ духа на прадедите ни, съобщиха от пресцентъра на  Община Стара Загора . \r\nПрез всички фестивални дни, посетителите на „Beerфестът“ имат възможност да се докоснат до древни практики и умения, облекло и въоръжение от отминали времена в специално изградения Аул (временно селищно укрепление на прабългарите). Ще има стрелба с лък, яздене на пони и кон, както и различни демонстрации на традиции и бит.  \r\nМузикалната програма на празничната дата включва Rock Stage Стара Загора - легендите на българската рок музика „Ахат“ и „Контрол“.  \r\nОрганизатори на емблематичното събитие „Beerфестът“ са Община Стара Загора и „Загорка“ АД.", "date": "2019.09.06", "title": "Стара Загора: Прабългарската школа за оцеляване „Бага-тур“ представя атрактивен спектакъл по време на  „Beerфестът“ в града"}
{"url": "http://www.focus-news.net/news/2019/09/06/2696067/", "text": "Съединението като дело е спасено и утвърдено с величието на българската войска. Това каза  за празничното издание на предаването „За честта и славата на България“ на Радио „Фокус“командирът на 68-а бригада „Специални сили“ бригаден генерал Явор Матеев. Той уточни, че по време на последвалата Сръбско-българката война българската войска спасява акта на Съединението. Днес живеем в нелеко време изпълнено с много предизвикателства по отношение на националната сигурност и в регионален и световен мащаб, но българската армия изпълнява своя дълг, каза още бр. генерал Явор Матеев. „Армията ни е един от основните символи на държавността и служи на своя народ, Съединението също е пример за това. Неслучайно и самия акт на Съединението става с решаващото участие на  източнорумелийската милиция. И днес българската войска, силите за специални операции, чийто командир съм, се стреми постоянно да е сред своя народ и да работи в името на народа“, каза бр. генерал Явор Матеев. Той допълни, че и днес както и преди столетия, българския военослужещ е на своя пост и служи професионално и гордо на Родината и дава всичко от себе си, за да изпълни своя дълг.  \r\n \r\n \r\nЕвелина БРАНИМИРОВА", "date": "2019.09.06", "title": "Бр. генерал Явор Матеев, командир на 68-а бригада „Специални сили“: Съединението като дело е спасено и утвърдено с величието на българската войска"}
{"url": "http://www.focus-news.net/news/2019/09/06/2696074/d-r-atanas-kambitov-kmet-na-blagoevgrad-saedinenieto-na-knyazhestvo-balgariya-s-iztochna-rumeliya-e-edin-ot-nay-slavnite-momenti-v-nashata-istoriya.html", "text": "Днес отбелязваме един от най-славните моменти в нашата история – Съединението на Княжество България с Източна Румелия. Това се посочва в поздравителен адрес от кмета на Благоевград д-р Атанас Камбитов, съобщиха от пресцентъра на  Общината . \r\n„С този акт нацията ни става по-силна и по-значима, и намира своето достойно място на световната карта. Ние, българите, трябва да помним и да знаем историята си, която е трудна, но и забележителна! Нека я съхраним! Нека помним, че само обединени и единни можем да продължим европейския път на България! Вечна памет на героите! Честит празник!“, се казва още в поздравителния адрес.", "date": "2019.09.06", "title": "Д-р Атанас Камбитов, кмет на Благоевград: Съединението на Княжество България с Източна Румелия е един от най-славните моменти в нашата история"}
{"url": "http://www.focus-news.net/news/2019/09/06/2696071/afp-talibanite-zapochnaha-nova-ofanziva-kato-napadnaha-grad-fara-v-afganistan.html", "text": "Движението на талибаните започна офанзива срещу ключовия град в западната част на Афганистан Фара, предава  AFP . \r\nТова се случва на фона на продължаващите опити от страна на САЩ да постигнат мирно споразумение със силите на групировката и да изтеглят военнослужещите си от страната в замяна на гаранции за мир. \r\nДесетки талибански бойци започнаха щурм над град Фара, столицата на едноименната провинция, като успяха да превземат военна сграда от правителствените сили, според Фарук Баракзай, говорител на местните власти.  \r\nТалибански говорител от своя страна съобщи за „масивна операция“, която се провежда в региона. \r\nГоворителят на Министерството на вътрешните работи на Афганистан заяви, че талибаните са понесли „сериозни удари“ и „ще бъдат елиминирани много скоро“.  \r\nГрупировката става все по-агресивна, въпреки че текат преговори с американски представители за постигане на мирно споразумение, което да прекрати войната в Афганистан. По-рано силите на талибаните опитаха да завземат град Кундуз, а след това започнаха офанзива и в Пули Хумри. В столицата Кабул масивен взрив причини десетки жертви. \r\n \r\n Превод и редакция : Теодор Пенев", "date": "2019.09.06", "title": "AFP: Талибаните започнаха нова офанзива, като нападнаха град Фара в Афганистан"}
{"url": "http://www.focus-news.net/news/2019/09/06/2696073/gen-mayor-grudi-angelov-aktat-na-saedinenieto-demonstrira-edinstvoto-na-balgarskiya-narod.html", "text": "Съединението на Княжество България с Източна Румелия е един от най-светлите български празници, което полага основата на българската държавност. Това каза за празничното издание на предаването  „За честта и славата на България“  на  Радио „Фокус“  ген.-майор Груди Ангелов, началник на Военна академия „Г. С. Раковски“. Той подчерта, че датата 6 септември символизира единение, вяра, дързост. Актът на Съединението демонстрира единството на българския народ, добави той. Независимо че е разделен изкуствено с клаузите на Берлинския договор, българският народ търси своето единение и вярва, че може да го осъществи със своите сили и средства и дръзва да го направи, въпреки че липсва подкрепата на Великите сили, каза още ген.-майор Груди Ангелов. „Българският таен революционен комитет с председател Захари Стоянов и с привлечените на тяхна страна представители на Княжество България и полиция от Източна Румелия обуславят реализирането на Съединението. Вярата в собствените сили им дава надежда това да се случи. Дръзват да се изправят срещу Великата порта с малкото сили и средства, които имат, с младата българска войска до този момент, командвана и подготвяна от руски офицери, но възпитана в дух на българското, на българщината, верни и желаещи единението на България. Българският народ доказа, че когато е обединен, може да постигне своите идеали“, обясни началникът на Военна академия. Ген.-майор Груди Ангелов допълни, че България днес трябва да бъде по-обединена и единна, за да бъде по-силна и да извоюва своето водещо място на Балканите, Европа и света. Страната ни трябва да възроди традициите на българската армия, която да бъде в готовност да защити суверенитета и териториалната цялост на България, отбеляза той.  \r\nЕвелина БРАНИМИРОВА", "date": "2019.09.06", "title": "Ген.-майор Груди Ангелов: Актът на Съединението демонстрира единството на българския народ"}
{"url": "http://www.focus-news.net/news/2019/09/06/2696080/afp-kitay-pochete-izklyuchitelniya-afrikanski-lider-robart-mugabe.html", "text": "Китай почете бившия президент на Зимбабве Робърт Мугабе, чиято смърт беше обявена по-рано, като заяви, че той е бил „изключителен политик и лидер в освободителното движение“ на страната, предава  AFP . \r\n„През неговия живот той е защитавал суверенитета на държавата си, опълчвал се е на външни опити за мешателство и активно е промотирал приятелството и струдничеството между Зимбабве и Китай, както и между Китай и Африка“, се казва в изявление на говорителя на външното министерство в Пекин Ген Шуан.  \r\nМугабе беше диктатор на африканската страна 37 години в периода от 1980 г. до 2017 г., когато след началото на икономическа криза, той беше свален от власт от военните в страната.  \r\n \r\n Превод и редакция : Теодор Пенев", "date": "2019.09.06", "title": "AFP: Китай почете „изключителния“ африкански лидер Робърт Мугабе"}
{"url": "http://www.focus-news.net/news/2019/09/06/2696075/ria-novosti-pompeo-govori-za-vazhnostta-na-satrudnichestvoto-s-rusiya-v-borbata-sreshtu-terorizma.html", "text": "Държавният секретар на САЩ Майк Помпео говори в интервю за сътудничеството между Москва и Вашингтон в борбата с тероризма, съобщава  РИА Новости , като се позовава на американската медия  The Daily Signal . \r\nСпоред него тясното сътрудничество с Русия в областта на борбата с тероризма е помогнало за спасяването на живота на американски граждани. \r\n\"Работих много тясно (с Русия) в областта на борбата с тероризма. Имахме много тясно сътрудничество. Убеден съм, че в резултат на това сътрудничество и на съвместната ни работа сме спасили живота на американски граждани. Също така съм убеден, че спасихме живота на руснаци и чужди граждани\", заяви държавният секретар. \r\nПомпео  все пак отбеляза, че е необходимо поддържането на диалог с Кремъл.  \r\n\"Във всички отношения има такъв елемент, когато някой казва, че има неща, с които не е съгласен, но има и области, в които нашите интереси съвпадат, въпреки че ценностите ни са много различни\", подчерта Помпео. \r\n \r\n Превод и редакция : Теодор Пенев", "date": "2019.09.06", "title": "РИА Новости: Помпео говори за важността на сътрудничеството с Русия в борбата срещу тероризма"}
{"url": "http://www.focus-news.net/news/2019/09/06/2696082/sliven-odmvr-predprie-merki-za-obshtestveniya-red-prez-praznichnite-dni.html", "text": "Със заповед на директора на ОДМВР – Сливен ст. комисар Димитър Величков е създадена организация за осигуряване на обществения ред по време на празниците за Деня на Съединението. Това съобщиха от пресцентъра на  Областната администрация . \r\nПроведени са срещи с органите на местната власт. Постигната е договореност мерките за реда и сигурността при провеждането на тържествата да се осъществяват съвместно с общинските власти. \r\nВ периода до 8 септември включително ще се проведат специализирани полицейски операции за противодействие на правонарушенията.  Ще бъдат извършвани проверки по Закона за движение по пътищата, Закона за българските лични документи и по Общинската наредба за опазване на обществения ред. Създадена е организация за полицейско присъствие в малките население места, както и за осъществяване на контрол в сливенския участък на автомагистрала „Тракия“.  Ще има засилен контрол на главен път І-7, в участъка от „Петолъчката“ – Лесово. \r\nЗа предотвратяване на рисковете от пътен травматизъм ще се проведе специализирана полицейска операция, по време на която ще бъдат извършвани проверки на водачите за употреба на алкохол, наркотични или упойващи вещества и правоспособност. \r\nСъс същата заповед са осигурени дежурства на служители, заемащи ръководни длъжности, и на полицейски екипи,  които да реагират при получен сигнал. \r\nОДМВР – Сливен пожелава на гражданите спокойни и приятни празнични дни, като напомня на гражданите да съблюдават обществения ред, а на участниците в движението –  да спазват правилата за безопасно управление на превозните средства. Служителите на Областната дирекция и на Районните управления на МВР са на разположение да окажат съдействие на жителите и гостите на Сливенска област, ако се създаде необходимост.", "date": "2019.09.06", "title": "Сливен: ОДМВР предприе мерки  за обществения ред през празничните дни"}
{"url": "http://www.focus-news.net/news/2019/09/06/2696076/varna-desetki-grazhdani-se-vklyuchiha-v-otbelyazvaneto-na-134-godini-ot-saedinenieto.html", "text": "Десетки граждани, представители на институции, партии и организации, общественици и военни, се включиха тази сутрин в програмата за отбелязването на 134 години от Съединението на Княжество България с Източна Румелия, предаде репортер на  Радио „Фокус“ – Варна . Началото беше поставено по традиция точно в 9.30 часа, където пред паметната плоча на княз Александър Батенберг на площад \"Независимост\" бяха поднесени венци и цветя. Малко по-късно, шествие, водено от представителния духов оркестър, се отправи по бул. \"Мария Луиза\" до паметника на загиналите в Сръбско-българската война. Там отец Димитър и свещеници от Варненската и Великопреславска митрополия отслужиха заупокойна молитва за загиналите воини. Пред монумента също бяха положени венци и цветя с минута мълчание и падане на колене. Тържествената програма завърши с военен ритуал и преминаване на почетен караул от представителни части на Военноморските сили. И тази година, на събитието присъстваха и много семейства с малки деца. Празникът във Варна продължава и в следобедните часове, когато от 14 часа на сцена \"Раковина\" започва фолклорният празник \"Песни на брега\". В него участие ще вземат любителски състави и изпълнители от общините във Варненска област. От 19.30 часа в Летния театър започва празничен концерт на ансамбъл „Пирин“. \r\nДиана СТОЕВА", "date": "2019.09.06", "title": "Варна: Десетки граждани се включиха в отбелязването на 134 години от Съединението"}
{"url": "http://www.focus-news.net/news/2019/09/06/2696077/predsedatelyat-na-obshtinski-savet-plovdiv-savina-petkova-6-septemvri-e-predi-vsichko-simvol-na-vyarata-v-sobstvenite-ni-sili.html", "text": "Приемете моите най-искрени поздравления по случай 134-годишнината от 6 септември – Ден на Съединението и празник на Пловдив. В хилядолетната история на България има дни на национални катастрофи, но има и дни на величествени победи. 6 септември 1885 г. е  не само ден на политически и военен триумф. Това е денят на националното ни обединение, когато българите застанахме като един и защитихме своя национален интерес – обединението на Княжество България с Източна Румелия“. Това се казва в официален поздрав на председателя на Общинския съвет в Пловдив Савина Петкова по повод навършването на 134 години от Съединението на България, съобщиха за  Радио „Фокус“ – Пловдив  от Общинския съвет. \r\n„Да, Съединението е еднократен акт, но единението на цял един народ е въпрос на съзряване и преди 134 години нашите предци показаха, че са готови да носят сами отговорността за своето Отечество. 6-ти септември е преди всичко символ на вярата в собствените ни сили и жертвоготовността за Отечеството. Това е един от малкото моменти, в които българинът дръзва категорично да отхвърли чуждия диктат, външните внушения и да поеме в своите ръце съдбата на Родината.На този ден ние пловдивчани сме особено горди, защото именно тук, в хилядолетен Пловдив, един народ, воден от възрожденски плам, успя да защити правото си да бъде едно цяло, неразделено от лист хартия. Изтеклите 134 години не могат и не бива никога да заличат този величествен акт от родовата ни памет. Длъжни сме да помним нашите прадеди и техният величествен акт, длъжни са и бъдещите поколения. \r\nУважаеми пловдивчани, не бихме имали куража да чертаем бъдеще си, ако миналото ни потъне в забрава. Дълбок поклон пред хилядите знайни и незнайни герои осъществили акта на Съединението!“, се посочва още в официалния поздрав на Савина Петкова по повод Съединението на България.", "date": "2019.09.06", "title": "Председателят на Общински съвет-Пловдив Савина Петкова: 6 септември е преди всичко символ на вярата в собствените ни сили"}
{"url": "http://www.focus-news.net/news/2019/09/06/2696084/veliko-tarnovo-vazrastna-zhena-zagina-pri-katastrofa-v-rayona-na-pavlikenskoto-selo-batak.html", "text": "Възрастна жена е загинала при катастрофа тази сутрин. Това съобщи за  Радио \"Фокус\" - Велико Търново  Марияна Христова, говорител на Областна дирекция на МВР - Велико Търново. Произшествието е станало около 09.30 часа на пътя Павликени - Свищов, в района на село Батак. По първоначална информация лек автомибил \"Опел Корса\", управляван от 72-годишен мъж от Сухиндол, е навлязъл в лентата за насрещно движение и се е ударил в микробус. В резултат на това е пострадал водачът на лекия автомобил. Той транспортиран във великотърновската болница с фрактура на крака. 70-годишната му съпруга е починала на място. Причините за произшествието са в процес на изясняване. \r\nЛуиза ТРАНЧЕВА", "date": "2019.09.06", "title": "Велико Търново: Възрастна жена е загинала при катастрофа в района на павликенското село Батак"}
{"url": "http://www.focus-news.net/news/2019/09/06/2696078/kmetat-na-burgas-dimitar-nikolov-saedinenieto-e-sabitie-osashtestveno-ot-narod-koyto-znae-tsenata-na-svobodata-i-e-nepodvlasten-na-primirenieto-i-straha.html", "text": "Съединението е събитие, осъществено от народ, който знае цената на свободата и е неподвластен на примирението и страха. Това посочва кметът на Бургас Димитър Николов в поздрав към своите съграждани по повод Съединението, съобщиха от пресцентъра на  Община Бургас .  \r\n„Уважаеми бургазлии, приемете моите искрени поздравления по повод Деня на Съединението! Това е дата, която въплъщава стремежа и усилията на българския народ да живее обединен и свободен. Нека днес отдадем дължимата почит към всички будители, просвещенци, революционери, знайни и незнайни герои, които с делата си спомогнаха за осъществяването на каузата, наречена Единна България. 6-ти септември ни дава самочувствие, че имаме силата и волята да се изправяме пред трудностите и сами да променяме хода на историята. Съединението е събитие, осъществено от народ, който знае цената на свободата и е неподвластен на примирението и страха. Тази славна страница от нашата история носи недвусмисленото послание, че когато сме единни, няма сила, която би ни сломила. Нека се подкрепяме в добрите и трудните моменти. Да работим за доброто на страната и града ни и да посрещаме предизвикателствата с оптимизъм. Честит празник!“, за казва още в поздравлението.", "date": "2019.09.06", "title": "Кметът на Бургас Димитър Николов: Съединението е събитие, осъществено от народ, който знае цената на свободата и е неподвластен на примирението и страха"}
{"url": "http://www.focus-news.net/news/2019/09/06/2696088/mark-espar-velikobritaniya-tryabva-da-pribere-obratno-zadarzhanite-v-siriya-svoi-grazhdani.html", "text": "Британското правителство трябва да прибере обратно в страната бившите сътрудници и членове на групировката „Ислямска Държава“ с британско гражданство, или те ще се завърнат обратно към насилието, смята министърът на отбраната на САЩ Марк Еспър, пише  The Independent . \r\nПо време на визита в Лондон, Еспър подчерта колко е важен факта, че има повече от 2 хил. чужди граждани, бивши сътрудници и членове на терористичната организация, задържани в Сирия след краха на халифата. Според него е от особена важност те да бъдат приети обратно в родните си страни, където да получат честен съдебен процес.  \r\nВъпреки, че някои европейски страни се съгласиха да приемат обратно своите граждани, заловени на бойното поле в Сирия, Великобритания дори отмени гражданството на някои британци, като например Шамима Бегъм, и заяви, че останалите трябва да се обърнат за помощ към Турция например. \r\nКато отменя гражданството на тези хора, според Еспър, Лондон не решава проблема. \r\n„Това не променя факта, че все пак има чуждестранни бойци в Сирия, колко време трябва да продължава това?“, заяви той. \r\nМинистърът допълни, че ще повдигне спешно въпроса пред британските власти по време на визитата си. \r\n„Това е неотложна ситуация. Колко време може да продължава това? Нашата гледна точка е, че те трябва да бъдат приети обратно и третирани според действията си, това е съобщението ни към Великобритания“, заяви Еспър пред журналисти. \r\n„Нашата позиция е, че те (бившите членове на „Ислямска държава“) трябва да се върнат в родните си страни, където да се изправят пред правосъдието“, добави още той. \r\nВъв връзка с евентуалното освобождаване на задържаните чуждестранни граждани от кюрдските затвори, ако те не бъдат приети от родните си страни, Еспър отново коментира, че те не могат да бъдат държани вечно. \r\n„Става дума за над 2 хил. чуждестранни бойци, много от които идват от Европа, това е ситуацията“. \r\n„Това не би било добре, но искаме много от хората (кюрдите), които ги пазят и им предоставят подслон. Отново, колко може това да продължи?“, повтори министърът. \r\n \r\n Превод и редакция : Теодор Пенев", "date": "2019.09.06", "title": "Марк Еспър: Великобритания трябва да прибере обратно задържаните в Сирия свои граждани"}
{"url": "http://www.focus-news.net/news/2019/09/06/2696086/istorikat-georgi-pitov-saedinenieto-na-knyazhestvo-balgariya-s-iztochna-rumeliya-e-nay-dobriya-primer-za-sebeotritsanie-zashtoto-vsichko-se-pravi-v-imeto-na-otechestvoto.html", "text": "Съединението на Княжество България с Източна Румелия е най-добрия пример за себеотрицание, защото всичко се прави в името на Отечеството. Това каза за  Радио „Фокус“ – Пирин  историкът от Музеен комплекс – Банско Георги Питов. По думите му 6 септември е една от най-светлите дати в новата българска история.  \r\n„Най-важното за Съединението е, че то е изцяло българско дело, което възстановява справедливостта спрямо държавата и народа ни. Това се случва независимо от властта на Великите сили и независимо от Берлинския договор. Самото събитие е уникално от историческа гледна точка, защото представлява обединение на Княжество България с Източна Румелия. Това е най-добрия пример за себеотрицание в цялата ни летопис – без разделение, партийни боричкания, лични сметки, дребен човешки егоизъм. Всичко е в името на една обща кауза – Отечеството“, заяви Георги Питов.  \r\nСпоред него в българската история са три празниците, които обединяват целия народ. „Това са 6 септември – Съединението на Княжество България с Източна Румелия, 24 май – Денят на славянската писменост и българската просвета и култура и 22 септември, когато отбелязваме Независимостта на България“, подчерта Георги Питов. \r\nЛивия НИНОВА", "date": "2019.09.06", "title": "Историкът Георги Питов: Съединението на Княжество България с Източна Румелия е най-добрия пример за себеотрицание, защото всичко се прави в името на Отечеството"}
{"url": "http://www.focus-news.net/news/2019/09/06/2696083/oblastniyat-upravitel-na-plovdiv-zdravko-dimitrov-nay-vazhnata-pouka-ot-obedinenieto-na-knyazhestvo-balgariya-i-iztochna-rumeliya-e-devizat-saedinenieto-pravi-silata.html", "text": "„Днес отбелязваме 134 години от Съединението на България. Това е актът на фактическо обединение на Княжество България и Източна Румелия през есента на 1885 г. Ако в българската следосвобожденска история примерите на самостоятелно реализирани акции са малко, то една от тях е Съединението. И именно в този акт най-силно се вижда единението на българската общественост и отделните български политически дейци, които независимо от острите вътрешни разногласия, успяват да обединят силите си, и чрез търпелива тактика и решителни действия, да постигнат лелеяното обединение“. Това се казва в официален поздрав на областния управител на Пловдив Здравко Димитров по повод 134-та годишнина от Съединението на България и празника на града, съобщиха за  Радио „Фокус“ – Пловдив  от Областната администрация. \r\n„Именно Съединението се явява първата реална стъпка към сбъдването на националния идеал и се нарежда сред най-големите дела, подготвени и извършени от българи. При неговата подготовка и в борбата за неговата защита, българите показват политическа зрялост. Най-важната поука от този акт е девизът, който е поставен на главния вход на Народното събрание и гласи „Съединението прави силата”.  Нека никога не забравяме посланието на този девиз, който доказва, че по жизнено важните въпроси, винаги трябва да бъде постигано национално съгласие. В днешно време да помним и честваме великото дело на Съединението на България, означава да знаем, че голямата ни сила като народ, като българи, е в това да сме заедно! Честит празник!“, се посочва още в поздрава на областния управител Здравко Димитров по повод 134-та годишнина от Съединението на България и Празника на Пловдив.", "date": "2019.09.06", "title": "Областният управител на Пловдив Здравко Димитров: Най-важната поука от обединението на Княжество България и Източна Румелия е девизът „Съединението прави силата“"}
{"url": "http://www.focus-news.net/news/2019/09/06/2696081/kandidatat-za-kmet-na-sofiya-maya-manolova-zad-men-kato-grazhdanski-kandidat-stoyat-grazhdanite-a-ne-firmite-i-oligarsite-i-zatova-shte-razchitam-na-tyah.html", "text": "Зад мен като граждански кандидат стоят гражданите, а не фирмите и олигарсите и затова ще разчитам на тях. Това каза кандидатът за кмет на София Мая Манолова пред журналисти преди регистрацията на кандидатурата й в Общинската избирателна комисия, предаде репортер на  Агенция \"Фокус\" . Манолова благодари на Инициативния комитет за подкрепата. \"Благодаря на всеки един от тях за подкрепата, благодаря на столичани, които ме срещат на улицата и изразяват своята подкрепа. Утре всички, които искат да се включат в кампанията, включително и с подписи ще могат да го направят в Южния парк в 12.00 ч. на входа откъм бул. \"Витоша\". Кампанията тръгва. Вече имаме банкова сметка, която днес по-късно ще обявим на моя сайт. Ще приемаме малки дарения от граждани. Отказваме да се възползваме от възможността от подкрепа от корпорации и фирми. Ще приемаме единствено и само дарения от граждани. Зад мен като граждански кандидат стоят гражданите, не олигарсите. Не фирмите. Ще разчитам на гражданите\", посочи Манолова. Във връзка с вчершната медийна публикация с неприлични снимки на жената до кандидат кмет на София, Манолова заяви: \"Предупредих отдавна, че кампанията е мръсна. Днес на Деня на Съединението като че ли не е моментът да говорим продължително за това. Още от днес моя екип и моята камапния изключват микрофоните си за този сайт\", заяви още Манолова. Тя призова и останалите кандидати да работят и да дават изявления единствено и само на медии. \"Утре при започването на подписката на входа на Южния парк ще правим специално изявление за това\", допълни още Манолова.  \r\nДеница КИТАНОВА", "date": "2019.09.06", "title": "Кандидатът за кмет на София Мая Манолова: Зад мен като граждански кандидат стоят гражданите, а не фирмите и олигарсите и затова ще разчитам на тях"}
{"url": "http://www.focus-news.net/news/2019/09/06/2696091/kathimerini-gratskite-vlasti-se-opitvat-da-potushat-pozhar-na-ostrov-evbeya.html", "text": "Поне 57 огнеборци и 23 автомобила на спешните служби се борят с пожар, който е избухнал близо до град Каристос, в южната част на гръцкия остров Евбея, пише електронното издание на гръцкия вестник  Kathimerini . \r\nВ борбата с огъня са се включили и два хеликоптера, както и един специализиран пожарен хеликоптер.  \r\nСпоред властите, за момента няма риск за близките селища.  \r\n \r\nb>Превод и редакция: Теодор Пенев", "date": "2019.09.06", "title": "Kathimerini: Гръцките власти се опитват да потушат пожар на остров Евбея"}
{"url": "http://www.focus-news.net/news/2019/09/06/2696087/silistra-gradat-na-balgarskata-boyna-slava-tutrakan-ochakva-svoite-gosti.html", "text": "Градът на българската бойна слава - Тутракан, очаква своите гости на 6, 7 и 8 септември. Това съобщиха от  Историческия музей  в града. В празничните дни експозициите на Историческия музей и Етнографския музей „Дунавски риболов и лодкостроене“ и Посетителският център в Рибарската махала в Тутракан ще приемат посетители от 09.00 до 16.00 часа.", "date": "2019.09.06", "title": "Силистра: Градът на българската бойна слава - Тутракан, очаква своите гости"}
{"url": "http://www.focus-news.net/news/2019/09/06/2696085/kandidatat-za-kmet-na-sofiya-maya-manolova-pozdravyavam-vsichki-balgari-za-saedinenieto-pokazali-sme-che-kogato-sme-zaedno-nezavisimo-koy-e-sreshtu-nas-mozhem-da-go-pobedim.html", "text": "Днес искам да поздравя всички българи с празника. Показали сме, че когато сме заедно, независимо кой стои срещу нас  можем да го победим. Очаквам и тази кампания да бъде на обединение на българскита граждани, на столичани. Това каза кандидатът за кмет на София Мая Манолова пред журналисти преди регистрацията на кандидатурата й в Общинската избирателна комисия, предаде репортер на  Агенция \"Фокус\" . На въпрос дали ще възприеме платформата на БСП, Манолова отговори: \"Денят на Съединението е ключов и знаков за България. Този акт е плод на една романтична мечта и идеал на българите. Едно доказателство, че когато сме заедно, когато сме обединени успяваме. Мисля, че в нашето съвремие, във времето, в което живеем още повече трябва да се борим за свободата. Трябва да го правим заедно. Днес  не е ден, в който да бъдат коментирани партии и няма да го направим\", заяви още Манолова. Във връзка с твърденията на премиера Бойко Борисов, че много й е помагал, Манолова посочи, че днес няма да коментира партии. \"Кампанията предстои. Ще отговаря на абсолютно всеки въпрос на медия\", допълни още Манолова. \r\nДеница КИТАНОВА", "date": "2019.09.06", "title": "Кандидатът за кмет на София Мая Манолова: Поздравявам всички българи за Съединението - показали сме, че когато сме заедно независимо кой е срещу нас - можем да го победим"}
{"url": "http://www.focus-news.net/news/2019/09/06/2696079/kmetat-na-plovdiv-inzh-ivan-totev-6-septemvri-1885-godina-e-nay-plovdivskiyat-den-v-novata-balgarska-istoriya.html", "text": "6 септември 1885 година е най-пловдивският ден в новата българска история. Това се казва в официален поздрав на кмета на Пловдив инж. Иван Тотев по повод 134-та годишнина от Съединението на България и празника на града, съобщиха за  Радио „Фокус“ – Пловдив  от Общината. „Преди 134 години нашите предци повеждат заключителния етап от борбата за обединение и  избират пътя – единение в името на националната идея. Пловдивчани имат статут и самочувствие, защото са изградили своя град не само като най-големия и най-богатия, но и като духовния център на българските земи. Но те избират да бъдат част от Обединена България“, се посочва също в празничния поздрав. \r\n„Всяка година на този ден преосмисляме силата на девиза „Съединението прави силата“, който е израз на непреодолимия патриотичен подем за Съединението на Княжество България и Източна Румелия. Урокът от тази история, случила се преди 134 години, е, че народът ни може да постигне и най-трудната национална цел, ако е ЗАЕДНО. Защото навсякъде по света уважават можещите, знаещите, образованите народи, които сами коват бъднините на своята Родина. На нас, пловдивчани,  ни е лесно да помним и ценим, защото духът на Съединението е навсякъде около нас. Ние се гордеем с наследството на своите предци и неслучайно този ден е избран за празник на нашия град. Днес Пловдив отново пише история като първия български град Европейска столица на културата. Градът ни се развива и променя, а резултатите са навсякъде около нас. Съчетанието на индустрия, образование, култура, обновена инфраструктура и градска среда правят Пловдив предпочитано място за живот. В Деня на Съединението и Празника на Пловдив отправям към Вас искрените си пожелания за здраве,  щастие и  успехи. Честит празник!“, казва още инж. Иван Тотев в поздрава си към жителите на града по повод 134-та годишнина от Съединението на България и Празника на Пловдив.", "date": "2019.09.06", "title": "Кметът на Пловдив инж. Иван Тотев: 6 септември 1885 година е най-пловдивският ден в новата българска история"}
{"url": "http://www.focus-news.net/news/2019/09/06/2696096/yeni-safak-pakistan-shte-otgovori-na-indiya-palnotsenno-vav-vrazka-s-shtata-dzhamu-i-kashmir.html", "text": "Пакистан ще отговори възможно най-пълно на действията на Индия в спорния регион Кашмир и международната общност ще носи вина за всякакви „катастрофални“ последици от това, заяви министър-председателят на Пакистан Имран Хан, пише турският вестник  Yeni Safak . \r\n„Информирах света за това, че Пакистан не иска война, но същото време страната не може да остане безразлична към предизвикателствата пред сигурността и целостта й“, заяви премиерът в съобщение, публикувано на уебсайта на държавното радио.  \r\n„Подготвени сме да отговорим пълноценно на врага. Международната общност ще носи отговорността за катастрофалните последици“, добави той. \r\nПо-рано Хан заяви, че война между Исламабад и Ню Делхи е възможна, но Пакистан няма първи да нанесе удар.  \r\nИслямската република никога няма да изостави Кашмир, заяви генерал Камар Джавед Баджва от сухопътните сили на Пакистан. \r\n„Готови сме да се жертваме за нашите кашмирски братя и да изпълним дълга си до последния куршум, последния войник и последния ни дъх“, заяви той в реч по телевизията. \r\nПо-рано Индия отмени специалния статут на щата Джаму и Кашмир, което предизвика безредици в региона и острата реакция на Исламабад.  \r\n \r\n \r\n Превод и редакция : Теодор Пенев", "date": "2019.09.06", "title": "Yeni Safak: Пакистан ще отговори на Индия пълноценно във връзка с щата Джаму и Кашмир"}
{"url": "http://www.focus-news.net/news/2019/09/06/2696089/initsiativniyat-komitet-na-kandidat-kmeta-na-stolitsata-maya-manolova-podade-dokumenti-za-registratsiya-v-obshtinskata-izbiratelna-komisiya.html", "text": "Инициативният комитет на кандидат-кмета на столицата Мая Манолова подаде документи за регистрация в Общинската избирателна комисия, предаде репортер на  Агенция \"Фокус\" .  \r\nПо време на регистрацията присъства кандидатът за кмет Мая Манолова и членове на Комитета. Регистрацията се проведе в сградата на Столична община, където се помещава Общинската избирателна комисия. Това е така, тъй като съгласно разпоредбите на Изборния кодекс при местни избори инициативните комитети се регистрират в Общинската избирателна комисия.  \r\nДеница КИТАНОВА", "date": "2019.09.06", "title": "Инициативният комитет на кандидат-кмета на столицата Мая Манолова подаде документи за регистрация в Общинската избирателна комисия"}
{"url": "http://www.focus-news.net/news/2019/09/06/2696090/shumen-s-tarzhestven-ritual-po-podnasyane-na-ventsi-i-tsvetya-v-grada-be-otbelyazant-denya-na-saedinenieto.html", "text": "С тържествен ритуал по поднасяне на венци и цветя в Шумен бе отбелязан Денят на Съединението, предаде репортер на  Радио „Фокус“-Шумен . Церемонията се проведе пред паметника на загиналите във войните шуменци на пл. „Кристал“, в присъствието на военнослужещи, депутати от региона и представители на местната и държавната власт, образователни и културни институции и десетки граждани.  \r\n„Съединението зачеркна Берлинският диктат“, заяви в словото си си подполковник Цоню Цонев, заместник-декан на факултет „Артилерия ПВО и КИС“, към Национален военен университет „Васил Левски“. Той посочи, че събитието от 6 септември 1885 година дава ценни поуки не само на бъдещите поколения, но и на държавите, които със своето влияние, военна и икономическа мощ определят световния ход на историческото развитие. „И тези поуки се състоят в това, че колкото и да са могъщи тези велики сили, мощта им не е достатъчна, за да сломи обединеният от справедлива кауза дух на българския народ. Водени от силното желание за справедливост и защита на земите, оставени им от предците, нашите деди, без да ценят живота си, показват на целия свят, че в защита на националните интереси българският народ е способен на чудеса“, посочи подполковник Цонев.  \r\n„Чудесата от героизъм, невероятен стоицизъм и жертвоготовност в името на родината, показани от българските войни в защита на страната, завинаги ще останат като светъл пример за бъдещите поколения на Родината. Сраженията при Сливница, Гургулят, Видин, Драгоман, Пирот и много други са съпроводени с подвизи, достойни за преклонение“, каза още подполковник Цонев.  \r\nТържественото честване на 134-та годишнина от Съединението продължава пред паметната плоча в местността „Марашка кория“ в село Мараш, където също ще бъдат поднесени венци и цветя. \r\nИвелина ИВАНОВА", "date": "2019.09.06", "title": "Шумен: С тържествен ритуал по поднасяне на венци и цветя в града бе отбелязант Деня на Съединението"}
{"url": "http://www.focus-news.net/news/2019/09/06/2696092/korneliya-ninova-bsp-dnes-ne-stava-duma-za-saedinyavane-na-dve-izkustveno-razdeleni-teritorii-a-za-obedinenie-na-duh-energiya-i-sili-v-imeto-na-obshta-tsel.html", "text": "Днес не става дума за съединяване на две изкуствено разделени територии, а за обединение на дух, енергия и сили в името на обща цел. Това написа във  \"Фейсбук\"  лидерът на БСП Корнелия Нинова. \"Днес празнуваме 134 години от Съединението на Източна Румелия с Княжество България. Българите сами постигаме обединението на двете - прецедент в новата ни история. Международните сили разбират, че на Балканите има смел и независим народ, достоен за уважение. Днес той отново има нужда от пробуждане на своята изконна сила.  Вазов казва, че Съединението е най-лесната революция, защото вече е била приета в душите на хората. Това ни трябва сега - с душата си да повярваме, че сме народ, който може сам да гради съдбата си. И да го направим. Честит празник, българи!\", пише още в поздравлението си Нинова.", "date": "2019.09.06", "title": "Корнелия Нинова, БСП: Днес не става дума за съединяване на две изкуствено разделени територии, а за обединение на дух, енергия и сили в името на обща цел"}
{"url": "http://www.focus-news.net/news/2019/09/06/2696095/blagoevgrad-natsionalen-park-muzey-samuilova-krepost-i-tsentralna-zala-kam-istoricheski-muzey-petrich-rabotyat-s-vhod-svoboden.html", "text": "Национален парк музей „Самуилова крепост“ и Централна зала на Исторически музей-Петрич работят с вход свободен. Това съобщиха за  Радио „Фокус“-Пирин  от музея. Поводът е празникът, посветен на Съединението на Княжество България и Източна Румелия. Посетителите трябва да имат предвид също, че поради организиране на празничната програма на Община Петрич на площада, може да се наложи да бъде ограничено работното време в следобедните часове на Централната зала на музея. \r\nЛивия НИНОВА", "date": "2019.09.06", "title": "Благоевград:  Национален парк музей „Самуилова крепост“ и Централна зала към Исторически музей-Петрич работят с вход свободен"}
{"url": "http://www.focus-news.net/news/2019/09/06/2696093/gen-zlatan-stoykov-soszr-armiyata-vinagi-e-bila-edin-ot-osnovnite-stalbove-na-darzhavnostta-i-garant-na-mira.html", "text": "Армията винаги е била един от основните стълбове на държавността и гарант на мира. Това каза за празничното издание на предаването  „За честта и славата на България“  на  Радио „Фокус“  ген. Златан Стойков, председател на Съюза на офицерите и сержантите от запаса и резерва (СОСЗР). Той отбеляза, че и на 6 септември 1885 година армията е изиграла решаваща роля по отношение на Съединението на Княжество България с Източна Румелия. 6 септември е достоен и велик исторически ден за страната ни, заяви ген. Стойков.  „На 6 септември 1885 година се извършва един акт от нашия народ, който нито за миг не е помислил, че нарушава осъдителния диктат на Велики сили. С този акт и успешната му защита нашите предци поставят първия етап от националното си обединение и ревизията на осъдителния Берлински договор. Нашите сънародници, нашите политици, нашите държавни ръководители има от какво да се поучат. Трябва де се обединим и България да преуспее, а българският народ са се чувства наистина член на ЕС“, допълни той. Ген. Златан Стойков допълни, че оценявайки международната обстановка на Балканите, в Европа и в света, е ясно значението и необходимостта от поддържането на съвременна армия.  \r\nЕвелина БРАНИМИРОВА", "date": "2019.09.06", "title": "Ген. Златан Стойков, СОСЗР: Армията винаги е била един от основните стълбове на държавността и гарант на мира"}
{"url": "http://www.focus-news.net/news/2019/09/06/2696094/blagoevgrad-s-tarzhestven-ritual-be-otbelyazana-134-ta-godishnina-ot-saedinenieto.html", "text": "С тържествен ритуал в Благоевград бе отбелязана 134-та годишнина от Съединението, предаде репортер на  Радио \"Фокус\"-Пирин . Събитието се проведе на площад \"Георги Измирлиев\", където е разположена паметна плоча в памет на загиналите за свободата на България. Цветя в знак на признателност поднесоха областният координатор на ПП ГЕРБ - Благоевград и народен представител Даниела Савеклиева, зам.-кметът на Община Благоевград Иво Николов, зам.-областният управител на Благоевград Иван Стоянов, председателят на Общински съвет - Благодаря Радослав Тасков, представители на политически партии, на образователни и културни институции, както и десетки граждани. \r\nЛивия НИНОВА", "date": "2019.09.06", "title": "Благоевград: С тържествен ритуал  бе отбелязана 134-та годишнина от Съединението"}
{"url": "http://www.focus-news.net/news/2019/09/06/2696099/istorikat-georgi-pitov-saedinenieto-na-knyazhestvo-balgariya-s-iztochna-rumeliya-dava-tlasak-na-revolyutsionnite-borbi-v-pirinskiya-kray.html", "text": "Съединението на Княжество България с Източна Румелия дава тласък на революционните борби в Пиринския край. Това каза за  Радио „Фокус“ – Пирин  историкът от Музеен комплекс – Банско Георги Питов. Той обясни, че през 1885 година политическата обстановка е била сложна, Великите сили са били против случващото се. „Затова на българското правителство и народ им е било ясно, че Великите сили няма как да разрешат още едно разширяване на Българската държава. Несъгласие има и от страна на съседна Сърбия, с която водим война за признаване на самото Съединение. Така, че просто е било изключено да бъде разрешено присъединяването на Македонския край към свободната част  на България“, заяви Георги Питов.  \r\nСпоред него дори водачите на борбата в Пиринска Македония осъзнават, че единствения начин е Македония  да получи първо автономия, а в последствие – да се присъедини към България. „Затова Съединението наистина не оказва толкова голямо влияние, но дава много голяма надежда на поробеното население, че един ден ще бъдат свободни. Те получават стимул да продължат по пътя към свободата. Поради тази причина се организират множество въстания до 1912 година, когато се присъединяваме към свободната част на България“, подчерта Питов. \r\nЛивия НИНОВА", "date": "2019.09.06", "title": "Историкът Георги Питов: Съединението на Княжество България с Източна Румелия дава тласък на революционните борби в Пиринския край"}
{"url": "http://www.focus-news.net/news/2019/09/06/2696105/gd-granichna-politsiya-intenziven-e-trafikat-za-leki-avtomobili-na-izhod-na-granitsata-sas-sarbiya-i-gartsiya.html", "text": "Интензивен е трафикът за леки автомобили на изход на границата със Сърбия и Гърция. Това съобщиха от  ГД „Гранична полиция“ . Информацията за трафика на граничните пунктове е към 12.00 часа. Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Трафикът е интензивен на изход за товарни автомобили на ГКПП „Дунав мост 2“. На границата със Северна Македония трафикът е нормален на всички гранични контролно-пропускателни пунктове. \r\n Предвид очакваното увеличение на пътникопотока през ГКПП „Кулата“ и ГКПП „Маказа“ препоръчваме на пътуващите да използват обходните маршрути през ГКПП „Илинден“, ГКПП „Златоград“ и ГКПП „Ивайловград“.", "date": "2019.09.06", "title": "ГД „Гранична полиция“: Интензивен е трафикът за леки автомобили на изход на границата със Сърбия и Гърция"}
{"url": "http://www.focus-news.net/news/2019/09/06/2696101/dimo-skorchev-kmet-na-grad-dunavtsi-neka-ne-pozvolyavame-silite-na-razedinenieto-da-naddelyavat-v-obshtestvenoto-saznanie.html", "text": "Нека не позволяваме силите на разединението да надделяват в общественото съзнание. Това каза кметът на град Дунавци Димо Скорчев по време на тържественото отбелязване на 134 години от Съединението на Княжество България и Източна Румелия, организирано пред паметника на загиналите във войните за национално обединение, предаде репортер на  Радио „Фокус“ – Видин . Скорчев посочи, че след като имаме примера на българите, извоювали през 1885 г. Съединението, сега трябва да пазим народното единство и с усилията на всеки да пребъде България.  \r\n„Паметна и свещена за всяко българско сърце е днешната дата и празникът, който ни събира в този септемврийски ден – денят на Съединението. Възторг и заслужена гордост изпълват душите и сърцата ни при спомена за това родолюбиво, величаво и свято дело. Гордост от подвига на онези, които намериха в себе си воля да се противопоставят на силните на деня, за да съберат в едно отечество и да обединят изстрадала Майка България“, заяви в словото си Димо Скорчев. \r\nНа тържественото отбелязване на Съединението на България в Дунавци се събраха десетки жители, които поставиха цветя в знак на почит пред паметника на загиналите във войните. \r\nАнна ЛОЗАНОВА", "date": "2019.09.06", "title": "Димо Скорчев, кмет на град Дунавци: Нека не позволяваме силите на разединението да надделяват в общественото съзнание"}
{"url": "http://www.focus-news.net/news/2019/09/06/2696097/vidin-uchastnitsite-v-shestoto-izdanie-na-veloprehoda-dunav-ultra-se-sabraha-v-praznichniya-den-na-obnoveniya-ploshtad-bdintsi-za-kratka-tseremoniya-predi-starta.html", "text": "Участниците в шестото издание на велопрехода „Дунав Ултра“ се събраха рано тази сутрин в празничния ден на обновения площад „Бдинци“ за кратка церемония преди старта. Това съобщиха за  Радио „Фокус“ – Видин  от Общината. Заместник-кметът на Видин Венци Пасков и създателят на проекта „Дунав Ултра“ Борис Бегъмов посрещнаха колоездачите, които тази година са над 100 и са представители на четири държави – България, Румъния, Германия и Холандия. \r\nВенци Пасков поднесе от името на кмета на Видин Огнян Ценков специални поздравления на Борис Бегъмов и на неговите съмишленици за това, че успяват да превърнат този проект в успешно начинание, което привлича хора не само от България, а и от други европейски държави. Той пожела успех и заяви, че Общината ще продължава подкрепата си за „Дунав Ултра“. От своя страна Бегъмов заяви: „Изключително съм щастлив да видя толкова мотивирани, усмихнати, въодушевени хора на гости на Видин – един от най-впечатляващите български градове“. \r\nКолоездачите стартираха по своя 680-километров маршрут от Видин по поречието на Дунав към Черно море, като крайната точка е Дуранкулак. Най-малкият ентусиаст сред тях бе двегодишната Христина от София. Тя се чувстваше удобно на велосипеда на своята майка Бистра Панайотова, която е любител на колоезденето, но за първи път се включва в „Дунав Ултра“.", "date": "2019.09.06", "title": "Видин: Участниците в шестото издание на велопрехода „Дунав Ултра“ се събраха в празничния ден на обновения площад „Бдинци“ за кратка церемония преди старта"}
{"url": "http://www.focus-news.net/news/2019/09/06/2696102/pazardzhik-stotitsi-zhiteli-i-gosti-na-grada-se-sabraha-na-tsentralniya-ploshtad-konstantin-velichkov-za-da-otbelezhat-134-godini-ot-saedinenieto.html", "text": "Стотици жители и гости на Пазарджик се събраха на централния площад „Константин Величков“, за да отбележат 134 години от Съединението на Княжество България и Източна Румелия, предаде репортер на  Радио „Фокус“ – Пазарджик . Издигнат бе българският национален трибагреник под звуците на химна на страната. В словото си по повод празника кметът Тодор Попов каза, че през 1885 година в Пазарджик се създава много силна група, която работи за осъществяването на Съединението.  \r\n„В разстояние на два месеца повечето граждани са посветени в делото, пише в спомените си пазарджиклията Тодор Мумджиев. Духът на единение е жив вече 134 години. Единението е силата на пазарджиклии да отстояват правата си. Ако помним посланието „Съединението прави силата“ ще пребъдем като нация и като граждани“, заяви Тодор Попов.  \r\nГости на празника бяха депутатите Десислава Костадинова и Надя Клисурска. На площада присъстваха представители на областната и общинската администрация, на културни институции. Празничната програма на площад „Константин Величков“ в Пазарджик продължава с изпълнения на фолклорни състави. \r\nВаня НИКОЛОВА", "date": "2019.09.06", "title": "Пазарджик: Стотици жители и гости на града се събраха на централния площад „Константин Величков“, за да отбележат 134 години от Съединението"}
{"url": "http://www.focus-news.net/news/2019/09/06/2696100/sofiya-stotitsi-grazhdani-se-sabraha-na-tarzhestveno-otbelyazvane-na-134-ata-godishnina-ot-saedinenieto-pred-mavzoleya-kostnitsa-na-knyaz-aleksandar-batenberg.html", "text": "Стотици граждани се събраха на тържествено отбелязване на 134-ата годишнина от Съединението пред Мавзолея-костница на княз Александър Батенберг, предаде репортер на  Агенция \"Фокус\" .Всички те носят български трибагреници и цветя. На събитието присъстват кметът на Столична община Йорданка Фандъкова, кандидатът за кмет на София Мая Манолова и народни представители от ГЕРБ, сред които Тома Биков. В програмата за празничното честване на годишнината участват актрисата Силвия Лулчева, Националната гвардейска част, вокален ансамбъл „България“ с диригент акад. Валентин Бобевски. В двора прозвучаха патриотични български песни, сред които \"Шуми Марица\", \"Край Босфора шум се вдига\" и други. В района е засилено полицейското присъствие за спокойното протичане на мероприятието.  \r\nДеница КИТАНОВА", "date": "2019.09.06", "title": "София: Стотици граждани се събраха на тържествено отбелязване на 134-ата годишнина от Съединението пред Мавзолея-костница на княз Александър Батенберг"}
{"url": "http://www.focus-news.net/news/2019/09/06/2696103/the-washington-examiner-premierat-na-bahamskite-ostrovi-zayavi-che-shte-predostavi-bezplatni-poleti-za-svoite-zhiteli-sled-uragana-dorian.html", "text": "Министър-председателят на Бахамските острови Хуберт Минис заяви, че правителството ще предостави безплатни полети за жители, пострадали от урагана от пета степен, който връхлетя страната, пише американският вестник  The Washington Examiner . \r\nПолетите ще са на разположение за граждани на наводнените острови Гранд Бахама и Абако. \r\nМинис заяви, че е разговарял с държавната авиокомпания и ще бъдат установени въздушни коридори, през които да бъдат евакуирани жителите на островите, пометени от урагана. \r\n„Веднага след като самолетите започнат стандартни полети, ще увеличим (броя на) полетите за двата острова Абако и Гранд Бахама“, заяви премиера.  \r\n„Тези, които искат да дойдат в столицата със своите семейства ще бъдат настанени. Те ще могат да летят до столицата безплатно“, добави той, като каза, че правителството ще поеме цената на билетите. \r\nТой също така заяви, че е провел „много добър“ разговор с президента на САЩ Доналд Тръмп във връзка с опитите за международна помощ за карибската страна и е бил изненадан, че президента е започнал разговора, като е изразил съболезнованията си за смъртта на брата на Минис, който почина по-рано. \r\n„Трябва да кажа, че от първия ден САЩ бяха на нашата територия и ни помагаха с всичко, от което имахме нужда. Ако не бяха те, нямаше да сме постигнали никакъв прогрес (по възстановяването).“ \r\nМинис обяви по-рано че жертвите от урагана са достигнали до 30 души, като това число се очаква да се повиши. \r\n \r\n Превод и редакция : Теодор Пенев", "date": "2019.09.06", "title": "The Washington Examiner: Премиерът на Бахамските острови заяви, че ще предостави безплатни полети за своите жители след урагана „Дориан“"}
{"url": "http://www.focus-news.net/news/2019/09/06/2696098/stara-zagora-v-grada-tarzhestveno-otbelyazaha-134-godini-ot-saedinenieto.html", "text": "С тържествен общоградски ритуал пред паметника „Защитниците на Стара Загора“ в парк „Пети октомври“ граждани на града отбелязаха днес 134 години от Съединението на Княжество България с Източна Румелия. Това съобщиха от пресцентъра на  Общината .  \r\nПред паметта на безсмъртните наши деди, съединили измъченото ни отечество, се поклониха Иванка Сотирова, зам.-кмет на Община Стара Загора, Делян Иванов, секретар на Община Стара Загора, депутатите Маноил Манев и Радостин Танев, областният управител Гергана Микова и заместниците й Петя Чакърова и Красимир Червилов, общински съветници, представители на партии, сдружения, съюзи и много граждани. В ритуала участваха и военни от Втора механизирана бригада. \r\nАктьорът Ивелин Керанов прочете Манифеста на княз Алексанъдр Батенберг, с който утвърждава Съединението. С пламенни стихове разказа историята на борбата за обединение на българите и признаването му от световните сили. \r\n„Тази паметна дата трябва да тачим, както тачим Трети март! Няколко години след Освобождението, българите се мобилизират и създават безпрецедентен акт в Европа. Личности, политици и държавници се обединяват за общата кауза – силна България. Днес ние трябва да виждаме сътвореното от онези наши сънародници превърнато в реалност. Всички ние се нуждаем от силна, просперираща и обединена България. Затова трябва да отстояваме това единство, защото то ще направи България силна!“, каза в словото си Иванка Сотирова. \r\nВенци на признателност пред паметника „Защитниците на Стара Загора“ бяха положени от Община Стара Загора, Общински съвет Стара Загора, Втора механизирана бригада, областния управител на Стара Загора, както и от Емил Христов, зам.-председател на Народното събрание. Представители на партии, организации, съюзи и признателни граждани също сведоха глава и отрупаха с цветя мемориала. \r\nЧестването продължи с концерт на Общински фолклорен ансамбъл „Загоре“ на площада пред Общината.", "date": "2019.09.06", "title": "Стара Загора: В града тържествено отбелязаха 134 години от Съединението"}
{"url": "http://www.focus-news.net/news/2019/09/06/2696107/burgas-zhiteli-i-gosti-na-grada-pochetoha-134-ata-godishnina-ot-saedinenieto-na-iztochna-rumeliya-i-knyazhestvo-balgariya.html", "text": "Жители и гости на Бургас почетоха 134-ата годишнина от Съединението на Източна Румелия и Княжество България. Честването по повод Съединението на България в центъра на града започна с издигане на националния флаг на Република България, флаговете на Европейския съюз и Община Бургас и бе последвано от отслужването на заупокойна молитва пред паметника на 24-ти Черноморски пехотен полк, предаде репортер на  Радио „Фокус“-Бургас . Празничната програма продължава на площад „Атанас Сиреков“ с празничен концерт с участието на Танцов Ансамбъл „Атанас Манчев“ при Народно читалище „Пробуда 1880“ – Бургас.  \r\nВенци и цветя на признателност поднесоха областният управител Вълчо Чолаков, кметът на Бургас Димитър Николов, заместник областният управител проф. Севдалина Турманова, зам.-кметът по образование и култура Йорданка Ананиева, както народни представи, общински съветници, признателни граждани и представители на Военноморски гарнизон-Бургас. На събитието присъстваха и музикантите от Бургаския духов оркестър.  \r\nДеница ДИМИТРОВА", "date": "2019.09.06", "title": "Бургас: Жители и гости на града почетоха 134-ата годишнина от Съединението на Източна Румелия и Княжество България."}
{"url": "http://www.focus-news.net/news/2019/09/06/2696109/afp-prezidentat-na-yuzhna-afrika-nareche-bivshiya-lider-na-zimbabve-geroy-sreshtu-kolonializma.html", "text": "Президентът на Република Южна Африка Сирил Рамафоса почете смъртта на бившия лидер на Зимбабве Робърт Мугабе, като го нарече „герой за каузата на Африка срещу колониализма“. \r\n„Под лидерството на президента Мугабе, постоянната и непоколебима борба на Зимбабве срещу колониализма вдъхнови нашата собствена борба срещу апъртейда, и ни вдъхна надежда, че някой ден Южна Африка също ще е свободна“, заяви той в свое изявление. \r\n \r\n Превод и редакция : Теодор Пенев", "date": "2019.09.06", "title": "AFP: Президентът на Южна Африка нарече бившия лидер на Зимбабве „герой срещу колониализма“"}
{"url": "http://www.focus-news.net/news/2019/09/06/2696106/kmetat-na-sofiya-yordanka-fandakova-sviknali-sme-lesno-da-se-delim-i-da-varvim-sami-no-neka-si-pripomnim-saedinenieto-kato-urok-za-nastoyashteto.html", "text": "Свикнали сме лесно да се делим и да вървим сами,но нека си припомним Съединението като урок за настоящето. Това каза кметът на Столична община Йорданка Фандъкова по време на тържественото честване на Съединението в столицата, предаде репортер на  Агенция \"Фокус\" . \"Скъпи съграждани, уважаеми госпожи и господа народни представители, колеги, скъпи деца, ваши превъзходителства. 6 септември 1885 г. е дата, която ни казва, че най-важната работа за България трябва да я вършим без колебания, без отлагане и самите ние. Днес може би е трудно да си представим шокът от разделението. Днес, когато сме свикнали лесно да се делим, да вървим сами. Нека си припомним историята като урок за настоящето. Съдбата на Отечеството ни е в собствените ни ръце, в дружните ни ръце, в дружните ни усилия, във вярата ни, че сме един народ, обединен от каузата за общото добруване. Съединението е чисто българско завоевание, без въшни побудбидители, крепители и защитници. То е едно истинско българско чудо, защото едва ли някой по света е предполагал с каква решителност българският народ ще действа за защита на своята държава и национален идеал след дългите векове на гнет\", заяви още Фандъкова. Тя посочи, че Съединението е символ на несменимият стремеж на българина да живее достойно в своя държава, обединен от своите сънародници, приет за равен и достоен за другите европейски народи, както мечта Васил Левски. \"Съединението прави силата\" е девизът на нашата държавност. Водачите в онези исторически месеци проявяват забележително държавническо поведение. Забравят за разделението на наши и ваши, за дребните си политически борби и лични амбиции. Опозицията активно работи за постигането на националния идеал заедно с правителството. Вечно ще бъдат признателни на княз Александър Първи, на Захари Стоянов, Иван Андонов, военноначалниците Данаил Николаев, Рачо Петров, Атанас Узунов, Анастас Бендерев, държавниците Петко Каравелов, Стефан Стамболов, Георги Странски, дипломатът Иван Гешов. Всички те и мнозина други вложиха целите свои дарби, усилия и мъжество, за да се случи Съединението. Да не забравяме и огромната роля на героичната българска армия, която в последната Българо-Сръбска война защити държавата и българските идеали и постави света пред свършен факт. Честит празник\", каза още Фандъкова.  \r\nДеница КИТАНОВА", "date": "2019.09.06", "title": "Кметът на София Йорданка Фандъкова: Свикнали сме лесно да се делим и да вървим сами, но нека си припомним Съединението като урок за настоящето"}
{"url": "http://www.focus-news.net/news/2019/09/06/2696108/toplofikatsiya-pernik-kato-prichina-za-prinuditelnoto-spirane-na-tsentralata-be-posocheno-izpolzvane-na-biomasa-za-gorivo-vav-vsichki-takiva-sluchai-sme-uvedomyavali-riosv-pernik-i-mosv.html", "text": "На 5 септември на „Топлофикация-Перник“ АД бе наложена принудително административна мярка от страна на Министерството на околната среда и водите (МОСВ), в частност, Регионална инспекция по околната среда и водите (РИОСВ)-Перник. Във въпросния документ като причина за спирането бе посочено използване на биомаса като гориво от страна на централата за минал период. Държим да изясним, че във всички случаи, в които е използвана биомаса, ние сме уведомявали РИОСВ-Перник и МОСВ, като сме им предоставяли доклади. За тези наши постъпки сме получили и съответната глоба. Това се посочва в позиция на „Топлофикация-Перник“ АД, изпратена от пресцентъра на  дружеството .  \r\n„Както Ви уведомихме и по-рано, дружеството не използва биомаса от 24 август 2019 г. и за това също са в течение съответните ведомства.  \r\nНа 3 септември късно вечерта в Централата започна проверка, която продължи и на 4 септември 2019 г. Според протоколите от проверката не бяха установени нарушения и подаване на биомаса, както и на каквото и да било друго гориво освен въглища. Запознавайки се със заключенията от въпросната проверка, останахме в недоумение поради каква причина ни бе връчена заповед за спиране на Централата. Причината за жалост се корени в невъзможността на институциите да се справят с проблемите с въздуха в Перник. Не стана ясно какво точно е въпросното замърсяване т. е. няма данни за такова, не са предоставени завишени стойности, нищо, само коментари, слухове и твърдения, без никаква конкретика.  \r\nАпелираме да се избягват спекулациите за това, че жителите на Перник трябва да направят избор между топла вода или чист въздух. Най-важното е да се разбере от къде идва проблемът и той да бъде решен“, се казва също в позицията. \r\n„Ние питаме защо в място, където има и други производствени предприятия не беше направено замерване на целия район? Защо институциите не се опитаха да установят дали има такова и да направят измерване? Единственото, което се сетиха да направят е да прекратят дейността на едно от предприятията за да могат да покажат, че имат право да затворят определен оператор, но без адекватни мотиви за това.След тези действия ние бяхме принудени да спрем Централата и топлоподаването към града, нещо за което институциите не бяха и помислили, че ще се наложи. \r\nНяколко часа по-късно очевидно осъзнавайки каква е ситуацията МОСВ и в частност РИОСВ-Перник в опит да намерят алтернатива, с която да позволяват един от парогенераторите да работи, ни изпратиха писмо. В него те обясняват, че може да използваме и запалим един от блоковете ни, но според нас това би било в разрез с издаденото ни комплексно разрешително от Изпълнителната агенция по околна среда. Проведохме разговор с експерти от Агенцията, които ни обясниха, че това би се считало за нарушение. Поради тази причина изпратихме писмо, адресирано едновременно до Министерство на околната среда и водите и Регионална инспекция по околната среда и водите-Перник“, заявяват от „Топлофикация-Перник“. \r\n„Във въпросното писмо сме посочили, че съгласно действащото комплексно разрешително, което е потвърдено официално от страна на РИОСВ – Перник, имаме право да експлоатираме парогенератор №3 единствено в случаите, когато е на лице авария на някоя от другите ни мощности – парогенератор №4 и парогенератор №5. По-обезпокояващото, е че липсва синхронизация между становищата на институциите в лицето на ИАОС, МОСВ и КЕВР, поради факта, че официално сме входирали в КЕВР ремонтната програма на въпросния парогенератор №3, която официално ще завърши през месец октомври, т.е. в момента МОСВ ни казват, че можем да запалим нещо, което ние няма как да направим“, се посочва в позицията. \r\nОт дружеството призоваваме компетентните органи да не го принуждават да предприема действия, които биха довели до допълнително утежняване на ситуацията и да насочат усилията си към изясняване на проблема с миризмите и качество на въздух в Перник, като започнат измервания и установяване на източниците на проблеми.  \r\n„Хаотичните действия без конкретни мерки за разрешаване на проблема водят само до хаос и са в ущърб на гражданите“, подчертават от „Топлофикация-Перник“.", "date": "2019.09.06", "title": "„Топлофикация-Перник“: Като причина за принудителното спиране на централата бе посочено използване на биомаса за гориво, във всички такива случаи сме уведомявали РИОСВ-Перник и МОСВ"}
{"url": "http://www.focus-news.net/news/2019/09/06/2696111/sofiya-grazhdani-i-institutsii-podnesoha-ventsi-i-tsvetya-pred-mavzoleya-kostnitsa-na-knyaz-aleksandar-batenberg.html", "text": "Граждани и институции поднесоха венци и цветя пред Мавзолея-костница на княз Александър Батенберг, предаде репортер на  Агенция \"Фокус\" . Цветя поднесоха стотици граждани. Лично цветя поднесоха кметът на София Йорданка Фандъкова, кандидатът за кмет на София Мая Манолова и народни представители.  \r\nВенци и цветя бяха поднесени от името на президента Румен Радев, от председателя на Народното събрание Цвета Караянчева, министър-председателя Бойко Борисов,ПГ на ГЕРБ, Националния съвет на БСП, ПП НФСБ, Министерство на образованието, на културата и други.  \r\nДеница КИТАНОВА", "date": "2019.09.06", "title": "София: Граждани и институции поднесоха венци и цветя пред Мавзолея-костница на княз Александър Батенберг"}
{"url": "http://www.focus-news.net/news/2019/09/06/2696104/petar-paunov-kmet-na-kyustendil-samiyat-fakt-che-devizat-saedinenieto-pravi-silata-e-nad-parlamenta-pokazva-negovata-znachimost.html", "text": "Самият факт, че девизът „Съединението прави силата” е над парламента, показва неговата значимост. Това каза кметът на Община Кюстендил Петър Паунов, след отбелязването на 134 години от Съединението на Княжество България с Източна Румелия, предаде репортер на  Радио „Фокус” – Кюстендил . По думите на кмета водеща е свободата на духа, на този християнски дух, който побеждава всички изкушения.  \r\nТържествената програма по повод Съединението започна с издигане на националното знаме на Република България на площад „Велбъжд”. Тук бяха областният управител Виктор Янев и кметът на община Кюстендил Петър Паунов. Местната власт беше представена и от председателя на Общинския съвет в града Михаела Крумова. На честването присъстваха и представители на политически и неправителствени организации, както и на патриотични сдружения и съюзи. В началото градският духов оркестър изпълни военни маршове и патриотични песни, а след това беше издигнат и националният флаг. Пред присъстващите бяха припомнени събитията, довели до Съединението на България. Беше посочено, че обединението на българите от двете страни на Балкана не е спонтанен и неорганизиран акт, той има своите корени назад във времето, преди Освобождението на България, преди избухването на Априлското въстание.  \r\nПрисъстващите изразиха своето преклонение пред смелостта и подвига на хората, чието родолюбие и гражданска доблест дават днес правото на всички да се наричат с гордото име българи. В знак на признателност бяха поднесени венци и цветя пред паметника „Булаир”. \r\nВенцеслав ИЛЧЕВ", "date": "2019.09.06", "title": "Петър Паунов, кмет на Кюстендил: Самият факт, че девизът „Съединението прави силата” е над парламента, показва неговата значимост"}
{"url": "http://www.focus-news.net/news/2019/09/06/2696115/kmetat-na-sliven-stefan-radev-saedinenieto-na-knyazhestvo-balgariya-i-iztochna-rumeliya-prevrashta-mechtata-na-tseliya-balgarski-narod-v-realnost.html", "text": "Скъпи съграждани, днес отбелязваме 134 години от Съединението на Княжество България и Източна Румелия. Това е една от най-забележителните дати в нашата история. Именно този акт на обединение превръща мечтата на целия български народ в реалност. На този ден точно той ни показва и ни напомня, че обединени сме най-силни и в състояние да постигнем всичко. Това се казва в  поздравление  от кмета на Сливен Стефан Радев. \r\n\"Отправяйки поглед към героичното ни минало, трябва да бъдем отговорни, да съхраняваме и следваме заветите, които то ни завеща, да ги предаваме и на идните поколения. В този момент, повече от всякога трябва да вярваме, че няма силна държава без отговорни хора и да вървим уверено по пътя на европейското развитие на нашата малка, но горда България! Честит празник!\", заявява още Радев.", "date": "2019.09.06", "title": "Кметът на Сливен Стефан Радев: Съединението на Княжество България и Източна Румелия превръща мечтата на целия български народ в реалност"}
{"url": "http://www.focus-news.net/news/2019/09/06/2696117/komisar-lyubomir-kostadinov-leko-natovareno-e-dvizhenieto-po-bul-tsarigradsko-shose-v-posoka-izhoda-na-sofiya.html", "text": "Леко натоварено е движението по бул. „Цариградско шосе“ в посока изхода на София. Това съобщи за  Агенция „Фокус“  комисар Любомир Костадинов, зам.- началник на отдел „Пътна полиция“ към СДВР. Той обясни още, че няма задръствания или инциденти в столицата.  \r\nТеодора ПАТРОНОВА", "date": "2019.09.06", "title": "Комисар Любомир Костадинов: Леко натоварено е движението по бул. „Цариградско шосе“ в посока изхода на София"}
{"url": "http://www.focus-news.net/news/2019/09/06/2696110/v-hram-sv-yoan-predtecha-v-kazanlak-be-otbelyazana-134-ta-godishnina-ot-saedinenieto-na-knyazhestvo-balgariya-i-iztochna-rumeliya.html", "text": "В храм „Св. Йоан Предтеча“ бе отбелязана 134-та годишнина от Съединението на Княжество България и Източна Румелия, предаде кореспондент на  Радио „Фокус“ .  \r\nСлово за дата 6 септември 1885 година и нейното историческо значение изнесе уредникът в Исторически музей „Искра” Мариана Ибришимова. „Съединението е рядко срещан факт в българската история. Тук отпадат всякакви политически разногласия и пристрастия. Всички българи са обединени от идеята за обединение. Нещо рядко срещано в българската история. Затова девизът „Съединението прави силата” се превръща в национално послание и девиз, който стои на сградата на Народното събрание от 1911 година до днес. И има своята валидност и в наше време. Защото в големия свят, когато големите нации отдавна са се идентифицирали, ние трябва да покажем поне национално единство”, каза тя. \r\nТематичен рецитал изнесоха децата от театралния състав при Народно читалище „Освобождение” в село Шейново с ръководител Росица Зланкова. \r\nСред официалните гости на събитието бяха председателят на Общинския съвет Николай Златанов, предстатиле на Общинска администрация, Общественият посредник на Казанлък, общински съветници, представители на куртурни институти и патриотични организации. \r\nНеслучайно всяка година на 6 септември Денят на Съединението се отбелязва именно в храм „Св. Йоан Предтеча“. В таци черква през 1885 година казанлъчани се стичат, когато пристига първата официална телеграма, с която те научават, че е настъпил моментът на истинското им освобождение. Малко по – късно в Казанлък пристига и самият княз Александър I, за да потвърди факта на Съединението. \r\nСлавяна ГАЙДАРОВА", "date": "2019.09.06", "title": "В храм „Св. Йоан Предтеча“ в Казанлък бе отбелязана 134-та годишнина от Съединението на Княжество България и Източна Румелия"}
{"url": "http://www.focus-news.net/news/2019/09/06/2696118/tass-dva-ruski-iztrebitelya-su-34-sa-se-sblaskali-v-nebeto-nad-lipetska-oblast.html", "text": "Два изтребителя-бомбардировачи Су-34 са се сблъскали в небето над областта Липецк, Русия, поради грешки на пилотите, предава ТАСС, като се позовава на руските сили за сигурност в региона. \r\n\"Сблъсъкът в района на Липецк на двата самолета се дължаше на грешки на пилотите. Сега детайлите на произшествието се проверяват от специална комисия, която ще определи степента на вина на всеки от екипажите (екипажът самолета Су-34 се състои от командир и навигатор)\", заяви източник на агенцията. \r\nТой добави, че инцидентът се оценява като сериозен авиационен инцидент.  \r\n\"Един от самолетите е повреден много сериозно и ще бъде върнат в завода. Вторият самолет е повреден в по-малка степен и може да бъде възстановен на летището\", казва събеседникът на агенцията, отбелязвайки, че \"пилотите може да трябва да компенсират за щетите.\"  \r\n \r\n \r\n \r\n \r\n Превод и редакция : Теодор Пенев", "date": "2019.09.06", "title": "ТАСС: Два руски изтребителя СУ-34 са се сблъскали в небето над Липецка област"}
{"url": "http://www.focus-news.net/news/2019/09/06/2696113/vidin-134-ata-godishnina-ot-saedinenieto-na-knyazhestvo-balgariya-i-iztochna-rumeliya-beshe-otbelyazano-tarzhestveno-pred-voynishkiya-pametnik-v-grad-kula.html", "text": "134-ата годишнина от Съединението на Княжество България и Източна Румелия беше отбелязано тържествено пред Войнишкия паметник в град Кула. Това съобщиха за  Радио „Фокус“  от Общината. Жители на пограничния град и на по-малки населени места в община Кула се събраха за тържеството. Слово произнесе кметът на Кула д-р Владимир Владимиров. В тържественото отбелязване на празника за Съединението взе участие и народният представител от ГЕРБ Владимир Тошев. Сред събралите се граждани на тържественото честване бе и председателят на Общинския съвет на Кула д-р Димитър Цанков. Присъстваха също общински съветници и читалищни дейци. В края на честването Войнишкия паметник бе отрупан с венци и цветя от признателното гражданство. \r\nАнна ЛОЗАНОВА", "date": "2019.09.06", "title": "Видин: 134-ата годишнина от Съединението на Княжество България и Източна Румелия беше отбелязано тържествено пред Войнишкия паметник в град Кула"}
{"url": "http://www.focus-news.net/news/2019/09/06/2696112/albena-georgieva-oblasten-upravitel-na-vidin-shesti-septemvri-e-edna-velika-istoricheska-data-v-nashiya-kalendar-koyato-valnuva-obedinyava-i-ni-kara-da-sme-gordi.html", "text": "На 6 септември отбелязваме едно от най-значимите събития за българската история – Съединението на Княжество България с Източна Румелия. Това написа в една от социалните мрежи  Албена Георгиева, областен управител на Видин . „Това е една велика историческа дата в нашия календар, която вълнува, обединява и ни кара да сме горди. Дата, която символизира борбения дух, родолюбието и силата на обединението в името на успеха, с който се поздравяваме и днес. Нашата история ни учи, че „Съединението прави силата“. Нека духът на Съединението ни обедини и днес, и в името и просперитета на родния край, на България да останем сплотени! Пожелавам Ви да бъдете здрави и достойни граждани на своята родина и нека никога не забравяме делата на нашите предци, дали живота си, за да я има България!“, посочва Албена Георгиева.", "date": "2019.09.06", "title": "Албена Георгиева, областен управител на Видин: Шести септември е една велика историческа дата в нашия календар, която вълнува, обединява и ни кара да сме горди"}
{"url": "http://www.focus-news.net/news/2019/09/06/2696122/ria-novosti-lavrov-privetstva-uchastnitsite-v-antiteroristichnata-konferentsiya-v-moskva.html", "text": "Страните, участващи в международната антитерористична конференция, допринасят за блокирането на каналите за финансиране на терористични групи и демонстрират твърдата ни цел, която е съвместната борба срещу тероризма, заяви руският външен министър Сергей Лавров в приветствие към организаторите и участниците в събитието, предава  РИА Новости . \r\nВтората международна конференция на тема „Борба с незаконните доставки на оръжие в контекста на борбата с международния тероризъм“ се провежда в Световния търговски център в Москва. В нея участват представители на повече от 30 държави и редица международни организации, включително ООН, Шанхайската организация за сътрудничество и Организацията на Договора за колективна сигурност. \r\nВ срещата ще вземат учатие и ръководители и експерти на руските министерства и ведомства. \r\n„Проблемите с блокирането на източниците и каналите за финансиране на терористични групи, тяхната материална и техническа поддръжка са във фокуса на вниманието на световната общност.“, заяви Лавров. \r\n„Полезен принос за общите усилия в тази насока има тази конференция, която събира авторитетния състав на участниците - военните, дипломатите, представителите на правоприлагащите агенции, специалните служби, ръководителите на многостранни антитерористични структури.“, продължи той. \r\n„В това виждаме твърдата цел на нашите държави да се борят съвместно срещу тероризма във всичките му форми и проявления \", се казва още в приветствието на Лавров. \r\n\"Убеден съм, че срещата ще се проведе по конструктивен начин и ще спомогне за изграждането на сътрудничество в борбата с тероризма“, каза външния министър. \r\n \r\n Превод и редакция : Теодор Пенев", "date": "2019.09.06", "title": "РИА Новости: Лавров приветства участниците в антитерористичната конференция в Москва"}
{"url": "http://www.focus-news.net/news/2019/09/06/2696116/inzh-kostadin-varev-kmet-na-belovo-dnes-otdavame-pochit-na-onezi-balgari-koito-prevarnaha-v-realnost-dumite-saedinenieto-pravi-silata.html", "text": "Днес отдаваме почит на онези българи, които превърнаха в реалност думите „Съединението прави силата!“. Това се казва в поздравителен адрес от кмета на Община Белово инж. Костадин Варев до жителите на общината по случай 134-ата годишнина от Съединението на Източна Румелия с Княжество България, съобщиха от  Общината . „Денят 6 септември 1885 г. е паметен за България. Денят, в който българите дръзват да се опълчат на Великите сили и да отхвърлят несправедливия за България Берлински договор, разделящ изкуствено страната и народа ни. Днес отдаваме почит на онези българи, които превърнаха в реалност думите „Съединението прави силата!“ и нека не забравяме, че само с обединение на воля, усилия и интелект можем заедно да градим съвременна България! Честито Съединение на всички българи!“, се посочва още в поздравителния адрес.", "date": "2019.09.06", "title": "Инж. Костадин Варев, кмет на Белово: Днес отдаваме почит на онези българи, които превърнаха в реалност думите „Съединението прави силата!“"}
{"url": "http://www.focus-news.net/news/2019/09/06/2696123/pregled-na-mezhdunarodnite-novini-do-1300-chasa-agentsiya-fokus.html", "text": "Два изтребителя-бомбардировачи Су-34 са се сблъскали в небето над областта Липецк, Русия, поради грешки на пилотите, предава ТАСС, като се позовава на руските сили за сигурност в региона. \r\n\"Сблъсъкът в района на Липецк на двата самолета се дължаше на грешки на пилотите. Сега детайлите на произшествието се проверяват от специална комисия, която ще определи степента на вина на всеки от екипажите (екипажът самолета Су-34 се състои от командир и навигатор)\", заяви източник на агенцията. \r\nТой добави, че инцидентът се оценява като сериозен авиационен инцидент.  \r\n\"Един от самолетите е повреден много сериозно и ще бъде върнат в завода. Вторият самолет е повреден в по-малка степен и може да бъде възстановен на летището\", казва събеседникът на агенцията, отбелязвайки, че \"пилотите може да трябва да компенсират за щетите.\"  \r\n \r\n*** \r\n \r\n  Върховният съд в Лондон отхвърли съдебното обжалване срещу решението на премиера на Великобритания Борис Джонсън да разпореди преустановяване на дейността на парламента от следващата седмица, предава  AFP . \r\n\"Искът се отхвърля\", каза Иън Бърнет, най-високопоставеният съдия в Англия и Уелс, пред съда след преглеждането на жалбата, подкрепена от бившия премиер Джон Мейджър. \r\nСъдът обаче разреши делото да бъде върнато във Върховния съд за ново обжалване, което ще бъде изслушано на 17 септември. \r\nДелото беше заведено от Джина Милър, която преди това спечели дело във Върховния съд, което принуди правителството да търси одобрението на парламента, преди да започне двугодишния процес на преговори с Европейския съюз. \r\n„Моят екип и аз няма да се откажем от борбата за демокрация “, каза Милър извън съда след изслушването. \r\n\"Ние се застъпваме за всички. Ние се застъпваме за бъдещите поколения.  Да се откажем сега би било пренебрегване на нашето задължение\", каза тя. \r\n \r\n*** \r\n \r\n  Пакистан ще отговори възможно най-пълно на действията на Индия в спорния регион Кашмир и международната общност ще носи вина за всякакви „катастрофални“ последици от това, заяви министър-председателят на Пакистан Имран Хан, пише турският вестник  Yeni Safak . \r\n„Информирах света за това, че Пакистан не иска война, но същото време страната не може да остане безразлична към предизвикателствата пред сигурността и целостта й“, заяви премиерът в съобщение, публикувано на уебсайта на държавното радио.  \r\n„Подготвени сме да отговорим пълноценно на врага. Международната общност ще носи отговорността за катастрофалните последици“, добави той. \r\nПо-рано Хан заяви, че война между Исламабад и Ню Делхи е възможна, но Пакистан няма първи да нанесе удар.  \r\nИслямската република никога няма да изостави Кашмир, заяви генерал Камар Джавед Баджва от сухопътните сили на Пакистан. \r\n„Готови сме да се жертваме за нашите кашмирски братя и да изпълним дълга си до последния куршум, последния войник и последния ни дъх“, заяви той в реч по телевизията. \r\nПо-рано Индия отмени специалния статут на щата Джаму и Кашмир, което предизвика безредици в региона и острата реакция на Исламабад.  \r\n \r\n*** \r\n \r\n  Движението на талибаните започна офанзива срещу ключовия град в западната част на Афганистан Фара, предава  AFP . \r\nТова се случва на фона на продължаващите опити от страна на САЩ да постигнат мирно споразумение със силите на групировката и да изтеглят военнослужещите си от страната в замяна на гаранции за мир. \r\nДесетки талибански бойци започнаха щурм над град Фара, столицата на едноименната провинция, като успяха да превземат военна сграда от правителствените сили, според Фарук Баракзай, говорител на местните власти.  \r\nТалибански говорител от своя страна съобщи за „масивна операция“, която се провежда в региона. \r\nГоворителят на Министерството на вътрешните работи на Афганистан заяви, че талибаните са понесли „сериозни удари“ и „ще бъдат елиминирани много скоро“.  \r\nГрупировката става все по-агресивна, въпреки че текат преговори с американски представители за постигане на мирно споразумение, което да прекрати войната в Афганистан. По-рано силите на талибаните опитаха да завземат град Кундуз, а след това започнаха офанзива и в Пули Хумри. В столицата Кабул масивен взрив причини десетки жертви. \r\n \r\n \r\n*** \r\n \r\n  Турският президент Реджеп Тайип Ердоган заяви, че Анкара може и да се сдобие с още един кораб за сондажи, пише кипърското издание  The Cyprus Mail . \r\nВ изявление пред представители на своята „Партия на справедливостта и развитието“, президента каза, че „ако днес имаме думата в изследването на газовите залежи (в Източното Средиземноморие), дължим го изцяло на нашите изследователски кораби“.  \r\nВсички четири кораба, които Турция е изпратила за сега, се намират близо до бреговете на Кипър и извършват сондажни дейности в кипърската Изключителна икономическа зона, като имат и подкрепата на турските въоръжени сили. \r\n„Не ни интересува какво единия или другия казва в Източното Средиземноморие, интересува ни какво ние казваме. Нашите кораби са в региона. Фрегатите ни са близо до тях. Самолетите ни са готови във всеки един момент“, заяви Ердоган.  \r\nТой също така повтори, че „никой не може да се наложи над Турция“, която според него има права в региона, като държава гарант.  \r\n„Всички тези права, ние ще защитаваме до края“, добави президента. \r\n \r\n*** \r\n \r\n  Върховният съд в Мадрид издаде заповеди за арест за четири жени, които през 2014 г. са пътували до Сирия за да се присъединят към структурите на терористичната организация „Ислямска държава“, пише испанският веснтик  El Pais . \r\nИ четирите в момента са под стража в кюрдски лагери, според източници, близки до изданието. \r\nТри от жените са с испанско гражданство, а четвъртата е мароканка, омъжена за джихадист с испанско гражданство. Той е бил убит по време на сраженията срещу групировката. \r\nЧетирите, които се грижат за общо 17 деца, включително новородено, са издирвани от няколко испански съдилища за „престъпления, свързани с тероризъм“, според източници, близки до полицията. \r\nОбвинените за сътрудници на „Ислямска държава“ жени са задържани под стража в лагер за близки на членове на организацията.  \r\nИспанското правителство анализира случая от месец април, когато вестника разкри присъствието на четирите жени в сирийски лагери, където условията се описват като изключително нехигиенични и опасни. Комитет от държавни служители от няколко испански министерства обсъжда случая и опциите за връщане на обвинените в Испания, подобно на други европейски държави като Франция и Германия.  \r\nИма притеснения за сигурността – две от жените, приели вече исляма, са описани като „опасни“ в полицейските доклади. \r\nАко те се завърнат в Испания, те ще бъдат незабавно арестувани и вероятно ще бъдат обвинени в сътрудничество или членство в терористична организация, което може да означава за тях до 12 години в затвора. \r\nДокато изпълнителната власт проучва случая, няколко разследващи съдилища издадоха заповеди за арест срещу четирите жени. Испания няма споразумение за екстрадиция със Сирия, която е в състояние на гражданска война от осем и половина години. Мадрид все пак разполага с бизнес аташе в Бейрут, което периодично посещава столицата на Сирия Дамаск. \r\nПравни източници казват, че правителството ще процедира предпазливо, тъй като случаят може да има дори хуманитарни последици, като се има предвид присъствието на непълнолетни. През май неправителствената организация „Лекари без граници“ съобщиха, че 8000 жени и над 3000 деца в лагера Ал Хол, където са задържани две от жените, нямат достъп до медицинска помощ. \r\nПрез април прокурорите от Върховния съд в Мадрид поискаха от Министерството на вътрешните работи доклад за испанските жени, които тогава поискаха да се върнат в Испания с децата си, както и с тези, за които се грижат. Всички те твърдят, че са последвали съпрузите си до зоната на конфликта, без да осъзнават в какво се забъркват. Източници за борба с тероризма отбелязват, че най-малко две са част от по-ранни разследвания на Върховния съд на джихадистка клетка на „Ислямска държава“, известна като бригада „Ал Андалус“. \r\nРазследването се проточва в Испания, като за разлика от Мадрид, Германия и Франция се движат по-бързо. Берлин вече е върнал четири деца обратно от Сирия, а в Париж се завърнаха над десет сираци. \r\n \r\n \r\n*** \r\n \r\n  Великобритания няма да излезе “чисто“ от Европейския съюз и Брекзит ще предизвика голямо разделение в британската политика „за много години напред“, заяви министър-председателят на Ирландия Лео Варадкар на бизнес конференция, цитиран от европейската редакция на  Politico . \r\n“Историята на Брекзит не завършва с това как Великобритания напуска на 31 октомври или дори на 31 януари – няма такова нещо като чисто напускане, по-скоро навлизаме в нова фаза“, заяви Варадкар. \r\nСпоред него дори и в най-добрия сценарии, в който Лондон и Брюксел се споразумяват за напускането, следващата фаза по сключването на търговска сделка би била много по-трудна.  \r\n„Това ще бъде лошо. Ще има трудни дебати и още по-трудни решения,\" каза Варадкар, като се обоснова, посочвайки списък, включващ мита, държавна помощ, визови режими и права за кацане на авиацията. \r\n\"Мисля, че може да направят преговорите за Споразумението за оттегляне да изглеждат по-прости отколкото са\", каза той. \r\nВ случай на излизане без сделка, според него ще има период, в който страната ще живее с последствията, преди двете страни да подновят преговорите. Според Варадкар обаче Лондон няма да може да избегне проблемите, които доминират разговорите за Брекзит в последните две години. \r\n„Първите и най-важни предмети на тези разговори ще бъдат гражданските права, финансовите споразумения с ЕС и решение на въпроса за ирландската граница“, добави премиера. \r\n„Брекзит не е буря, която ще премине. Това е перманентна промяна в политическия и икономически климат, в който Великобритания и ЕС ще съществуват“, заключи Варадкар. \r\n \r\n \r\n*** \r\n \r\n  Канцлерът на Германия Ангела Меркел заяви, че страната е отворена за китайски инвестиции и тя ще привества всички китайски компании, които възнамеряват да инвестират в Германия, предава  Reuters . \r\nВъпреки това тя заяви, че в момента Берлин проверява своите инвестиции в някои конкретни стратегически сектори и инфраструктура. Ангела Меркел заяви това по време на визита в Пекин.  \r\nВсичко това се случва на фона на търговската война между САЩ и Китай, като по-рано Пекин и Вашингтон взаимно си наложиха допълнителни мита върху поредица вносни стоки. Все пак има надежда за затопляне на отношенията между Китай и Белия дом, след като по-рано беше обявено, че ще се проведе среща между търговски представители на двете страни.", "date": "2019.09.06", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/06/2696114/afp-sadiite-othvarliha-zhalbata-sreshtu-preustanovyavaneto-na-deynostta-na-britanskiya-parlament.html", "text": "Върховният съд в Лондон отхвърли съдебното обжалване срещу решението на премиера на Великобритания Борис Джонсън да разпореди преустановяване на дейността на парламента от следващата седмица, предава  AFP . \r\n\"Искът се отхвърля\", каза Иън Бърнет, най-високопоставеният съдия в Англия и Уелс, пред съда след преглеждането на жалбата, подкрепена от бившия премиер Джон Мейджър. \r\nСъдът обаче разреши делото да бъде върнато във Върховния съд за ново обжалване, което ще бъде изслушано на 17 септември. \r\nДелото беше заведено от Джина Милър, която преди това спечели дело във Върховния съд, което принуди правителството да търси одобрението на парламента, преди да започне двугодишния процес на преговори с Европейския съюз. \r\n„Моят екип и аз няма да се откажем от борбата за демокрация “, каза Милър извън съда след изслушването. \r\n\"Ние се застъпваме за всички. Ние се застъпваме за бъдещите поколения.  Да се откажем сега би било пренебрегване на нашето задължение\", каза тя. \r\n \r\n Превод и редакция : Теодор Пенев", "date": "2019.09.06", "title": "AFP: Съдиите отхвърлиха жалбата срещу преустановяването на дейността на британския парламент"}
{"url": "http://www.focus-news.net/news/2019/09/06/2696127/predsedatelyat-na-narodnoto-sabranie-tsveta-karayancheva-otkri-17-oto-izdanie-na-mezhdunarodniya-panair-na-traditsionnite-zanayati-v-etnografskiya-muzey-na-otkrito-etar-gabrovo.html", "text": "Председателят на Народното събрание Цвета Караянчева откри 17-ото издание на Международния панаир на традиционните занаяти в Етнографския музей на открито „Етър“ – Габрово. Форумът е организиран от Министерството на културата, Община Габрово и Архитектурно-етнографски комплекс „Етър“. Събитието се провежда под почетния патронаж на председателя на парламента. Това съобщиха от пресцентъра на  Народното събрание .  \r\n„В този музей на открито се връщаме във времето на Възраждането, отбеляза на откриването председателят на Народното събрание. Тук ще видим старата българска каменна къща, калдъръмената уличка, ще чуем песента на воденичното колело и шарката на българския килим, тук ще зашуми чаршията“, посочи Цвета Караянчева. Тя добави, че вече 55 години този музей на открито продължава да се развива и да пази в себе си българския дух.  \r\nПо думите й големи и малки идват да участват и да съпреживеят заедно  историята от миналото – тук, където историята се превръща в приключение. „Под сръчните ръце на майсторите виждаме занаяти, и обичаи, затова и всяка година идват все повече и повече гости“, подчерта още председателят на парламента.  \r\nЦвета Караянчева благодари на Министерството на културата, на Община Габрово, на Архитектурно-етнографския музей „Етър“. „Благодаря и на всички участници, които правят така, че това прекрасно кътче от България да е живо, да го има и да продължава да държи в себе си българщината и българския дух“, посочи още председателят на Народното събрание.  \r\nВ тазгодишното издание участват повече от 60 майстори от Унгария, Естония, Косово, Индия, Литва, Сърбия, Алжир, Русия, Иран, Румъния, Украйна, Република Южна Африка и България. За първи път в историята на Панаира своя продукция представят винарски изби и производители на различни деликатеси.", "date": "2019.09.06", "title": "Председателят на Народното събрание Цвета Караянчева откри 17-ото издание на Международния панаир на традиционните занаяти в Етнографския музей на открито „Етър“ – Габрово"}
{"url": "http://www.focus-news.net/news/2019/09/06/2696119/oblastniyat-upravitel-na-sliven-chavdar-bozhurski-kogato-imame-obshta-zadacha-kogato-sledvame-obshta-mechta-zaedno-mozhem-da-postignem-mnogo.html", "text": "Когато имаме обща задача, когато следваме обща мечта, заедно можем да постигнем много. Това се посочва в приветствие от областния управител на Сливен Чавдар Божурски по повод 134-ата годишнина от Съединението на Княжество България и Източна Румелия, съобщиха от  Областната администрация . „Съединението е специален празник за всеки български гражданин. Девизът „Съединението прави силата” става символ-кауза далеч преди териториите на Източна Румелия и на Княжество България да се обединят. Той присъства на първите монети, които са изсечени с нов закон от 1880 година. Появява се на фасадата на новата сграда на Народното събрание месеци преди 6 септември 1885 година да се превърне от обикновена дата в календара – в значим исторически факт. Отбелязвам това, защото уроците от миналото показват, че когато имаме обща задача, когато следваме обща мечта, заедно можем да постигнем много. Ето защо днес нека си пожелаем да бъдем единни в общата мечта за мирен живот, за споделени отговорности, за съпричастност и разбиране. В името на децата ни, в името на достойното ни бъдеще!“, се казва още в приветствието.", "date": "2019.09.06", "title": "Областният управител на Сливен Чавдар Божурски: Когато имаме обща задача, когато следваме обща мечта, заедно можем да постигнем много"}
{"url": "http://www.focus-news.net/news/2019/09/06/2696125/vladimir-toshev-gerb-saedinenieto-e-velika-data-v-nashata-istoriya-koyato-ni-zadalzhava-da-badem-dostoyni-posledovateli.html", "text": "Съединението е велика дата в нашата история. Това каза за празничното издание на предаването „За честта и славата на България“ на Радио „Фокус“ Владимир Тошев, ГЕРБ, зам. председател на Комисията по отбрана в парламента. Той смята, че благодарение на нашите дядовци и прадядовци ние днес се чувстваме горди българи в обединена България. “Надявам се, че всички българи да разбират цялото значение на тези процеси, които са протичали тогава и наред с поуките, които си вадим от историята, да направим така, че да бъдем достойни последователи и да продължим да развиваме делото и идеите, които тогава те са заложили“, каза още Владимир Тошев. Той допълни, че не е било лесно в тогавашното геополитическо разпределение на Великите сили да осъществим Съединението, но благодарение и на подкрепата на княз Александър Батенберг, и четниците, на чието знаме е пишело „Съединението прави силата“ сме това, което сме днес. Той отбеляза, че сме задължени и трябва да бъдем достойни наследници и да възпитаме децата в този дух. Тошев каза още, че стабилна и просперираща България е една добра кауза днес.  \r\n \r\nЕвелина БРАНИМИРОВА", "date": "2019.09.06", "title": "Владимир Тошев, ГЕРБ: Съединението е велика дата в нашата история, която ни задължава да бъдем достойни последователи"}
{"url": "http://www.focus-news.net/news/2019/09/06/2696121/plovdiv-stoyan-vladkov-i-marinela-nineva-sa-pobeditelite-v-44-iya-mezhdunaroden-memorialen-maraton-saedinenie.html", "text": "28-годишният Стоян Владков от Дряново и 26-годишната Маринела Нинева от същия град са победителите в 44-ия Международен мемориален маратон „Съединение“, който се проведе в Пловдив, предаде репортер на  Радио „Фокус“ – Пловдив . Двамата изминаха разстоянието от 23 км от град Съединение до центъра на Пловдив за малко над един час. Стоян печели за втори път този маратон, като времето му е 1 ч. 19 мин. Маринела също печели за втори път, като нейното време е 1 ч. 28 мин. И двамата са здраво свързани със спорта и по-точно - с бягането. Те твърдят, че това не е последното им участие в маратона. \r\nМаратонците тръгнаха от град Съединение тази сутрин в 09.30 часа, а в 12.00 часа започна награждаването на пл. „Съединение“ в Пловдив, където те финишираха. В Международен мемориален маратон „Съединение“ участваха общо 148 души от цялата страна, като между бяха маратонци от Турция, Англия и дргуи страни. Паралелно с този маратон се проведоха два малки междинни пробега – в тях участие взеха 130 състезатели, от които 83 деца. \r\nЦветана ТОНЧЕВА", "date": "2019.09.06", "title": "Пловдив: Стоян Владков и Маринела Нинева са победителите в 44-ия Международен мемориален маратон „Съединение“"}
{"url": "http://www.focus-news.net/news/2019/09/06/2696120/yambol-gradat-pochete-denya-na-saedinenieto.html", "text": "Ямбол почете Съединението на Княжество България с Източна Румелия, един от най-значимите празници в българския национален календар. Това съобщиха от пресцентъра на  Общината . Отбелязването на 134-тата годишнина от Съединението започна  с тържествен ритуал  по издигане на националното знаме пред Община Ямбол, в който участва представителна военна част от Ямболския гарнизон. \r\n„Ако днес, изправени пред различни предизвикателства, се държим разделени, дори враждебни един към друг, то трудно ще постигнем нещо, което желаем. Защото именно единението е в основата на всеки успех, когато става въпрос за обществено значими цели. Нека бъдем отговорни, нека бъдем вдъхновени и обединени в справедливи каузи и достойни дела, да работим за общото благо и  просперитета на Ямбол и България”,  призова в празничното си слово кметът на Ямбол Георги Славов. \r\nПо време на тържествената церемония бе отслужен благодарствен молебен от Негово високопреподобие архимандрит Димитрий. Честването на Съединението продължи с празнично шествие до паметника на загиналите за националното ни освобождение, където бяха поднесени венци и цветя в знак на почит.", "date": "2019.09.06", "title": "Ямбол: Градът почете Деня на Съединението"}
{"url": "http://www.focus-news.net/news/2019/09/06/2696129/liderat-na-abv-rumen-petkov-sopot-ne-mozhe-da-bade-nishto-drugo-osven-golemiya-duh-na-balgariya.html", "text": "Сопот не може да бъде нищо друго освен големия дух на България. Това каза лидерът на АБВ Румен Петков на тържествената церемония по отбелязване на 16-ата годишнина от възстановяването на Сопот като самостоятелна община, съобщиха от пресцентъра на  партията . Лидерът на АБВ се включи в честванията на празника на общината. 16-ата годишнина от възстановяването на Сопот като самостоятелна община бе отбелязана с богата програма, която обхвана  целия ден.  Румен Петков уважи представянето на книгата „Преселението“, чийто автор е големият български ерудит проф. Боян Биолчев. Лидерът на АБВ се включи и в молебена за здравето и благоденствието на гражданите на община Сопот. Богослужението за празника оглави негово високопреосвещенство Пловдивския митрополит Николай. По-късно заедно с кмета на Общината Деян Дойнов, Румен Петков се присъедини към официалните слова по повод  празника пред сопотското гражданство. „Скъпи сопотчани, изминаха 16 години от подписването на Указа за възстановяване на Община Сопот от президента Георги Първанов. Години, в които Сопот утвърждаваше себе си. Години на динамично разивите, на спадове, години на възходи. Човек не може да обича Родината си, ако не обича родното си място. За това силата на местния патриотизъм в община Сопот има особено значение. Атмосферата на Сопот е особена. Помня преди пет, шест, седем години финансовата трагедия, финансовият колапс на Община Сопот, неспособността да се издържа инфраструктурата, да се издържат образованието и здравеопаването. Знам какво стана през последните четири години. Сопот възкръсна, Сопот възроди своите традиции, Сопот върна тази атмосфера и дух, с който ние всички българи се гордеем. Вазов не е големият гражданин на Сопот, а Вазов е българинът с главно Б. Чест прави на г-н Дойнов и на ръководството на Общината това, което правят за Съба Вазова, това, което демонстрират като отношение към Българската армия с наградите, които връчват ежегодно, отношението към българската журналистика и българския дух“, каза Петков. Лидерът на АБВ визира връчването на Военната Вазова награда и журналистическата награда „Съба Вазова“. По думите му това са неща, които трябва да продължат. „За да продължат, ние всички трябва да се борим за себе си и за нашето бъдеще“, заяви Петков. Той поздрави Деян Дойнов и ръководството на Общината с празника, за усилията, себеотрицанието, което влагат всеки ден за добруването на сопотчани и на прекрасната община. „Да поздравя вас с този празник, защото духът на Сопот не може да бъде нищо друго освен големият дух на България. Честит празник, да сте живи и здрави“, обърна се към  гражданите на Сопот Румен Петков.  \r\nСопотчани бяха смаяни от безхаберието и липсата на отношение към техния празник от страната на президентство, Министерски съвет и Народно събрание. Нито поздравителен адрес, нито отношение, нито знак.", "date": "2019.09.06", "title": "Лидерът на АБВ Румен Петков: Сопот не може да бъде нищо друго освен големия дух на България"}
{"url": "http://www.focus-news.net/news/2019/09/06/2696131/the-jerusalem-post-iran-kloni-kam-pregovori-smyata-ministarat-na-otbranata-na-sasht-mark-espar.html", "text": "Министърът на отбраната на САЩ Марк Еспър заяви, че изглежда сякаш Иран се стремят към започване на преговори, дни след като Доналд Тръмп загатна за евентуална среща с президента на ислямската република Хасан Роухани на Общото събрание на ООН, която предстои да се проведе в Ню Йорк, пише израелският вестник  The Jerusalem Post . \r\n„Изглежда сякаш по някакъв начин Иран се приближава към това място, където можем да водим разговори и в най-добрия случай това ще се случи“, заяви Еспър по време на визитата си в Лондон. \r\nНапрежението между Техеран и Вашингтон се увеличи, след като миналата година президентът Доналд Тръмп се оттегли от ядреното споразумение от 2015 г. с Иран, според което Иран прекрати опитите си да придобие ядрено оръжие, в замяна на свалянето на наложените срещу него санкции. \r\nСлед оттеглянето от споразумението, Белият дом наложи нови ограничения, които намалиха продажбите на суров петрол на ислямската република с повече от 80%.  \r\nВ същото време САЩ отхвърлиха, макар и не категорично, френския план да бъде отпуснат кредит от 15 милиарда долара на Иран. Роухани от своя страна обяви, че Иран ще спре да се съобразява с клаузите от ядреното споразумение и даде на Европейския съюз, друга страна от договора, два месеца да се постигнат нови споразумения и сделката да бъде спасена. \r\nТези ходове предполагат, че Техеран, Вашингтон и Брюксел може и да се готвят за преговори, които да решат спора около ядрената програма на Иран. Според запада тя е насочена към разработването на ядрено оръжие, което Техеран отрича. \r\n \r\n Превод и редакция : Теодор Пенев", "date": "2019.09.06", "title": "The Jerusalem Post: Иран клони към преговори, смята министърът на отбраната на САЩ Марк Еспър"}
{"url": "http://www.focus-news.net/news/2019/09/06/2696124/dots-d-r-petar-nenkov-voenen-istorik-saedinenieto-pokaza-che-kogato-balgarskiyat-narod-i-rodnata-armiya-sa-edno-tsyalo-nyama-sila-koyato-mozhe-da-gi-spre.html", "text": "Съединението налага кардиналния извод, че когато българският народ и родната армия са едно цяло – няма сила, която може да ги спре. Това каза за празничната програма  „За честта и славата на България“  на  Радио „Фокус“  военният историк доц. д-р Петър Ненков. Той допълни, че историците имат различни мнения, кои са взели най-активно участие в акта на Съединението и на кого е най- голямата заслуга за събитието.  „За мен най-важното е, че българския народ за първи път в своята най-нова история след Освобождението показа, че може да извърши едно свято и велико дело, въпреки съпротивата и нежеланието на Великите сили да го приеме, като затова той има в лицето на своята армия един достоен помощник. Според мен се налага един кардинален извод  - когато българския народ и родната армия са едно цяло – няма сила, която може да ги спре. Без решаващата помощ на войската на източнорумелийската милиция, начело с майор Данаил Николаев, това свято и велико българско дело нямаше да успее“, обясни военният историк.  Доц. д-р Петър Ненков добави, че каузата на Съединението намира своята блестяща реализация и защита в избухналата няколко месеца по-късно Сръбско-българска война, в която българите показват невероятен героизъм и храброст.  \r\n \r\nЕвелина БРАНИМИРОВА", "date": "2019.09.06", "title": "Доц. д-р Петър Ненков, военен историк: Съединението показа, че когато българският народ и родната армия са едно цяло – няма сила, която може да ги спре"}
{"url": "http://www.focus-news.net/news/2019/09/06/2696126/miroslav-petrov-oblasten-upravitel-na-pleven-balgariya-e-kauza-koyato-si-zasluzhava.html", "text": "България е кауза, която си заслужава! Това каза в тържественото си слово по време на ритуала по повод Деня на Съединението Мирослав Петров, областен управител на Плевен,  предаде кореспондент на  Радио „Фокус“ . „Съединението на България е убедителен пример за национална мисия и непоколебима решителност, но и време на осъзнаване на отговорността на един народ към собствената му съдба, към неговото бъдеще, към избора на посока на развитие на собствената му държава. Пример за достойнство и национална гордост, който вече 134 години буди чувство на възхищение и усещане за национална ценност и постижение у поколения българи.”, заяви Мирослав Петров. \r\n„Всички ние имаме честта и привилегията да черпим опит от тези исторически събития, с които българският народ, българските политици и държавници уверено и твърдо заявиха на света, че ще работят с несломима воля за осъществяването на българската национална кауза – единна и независима България. И го направиха. Без корист. Без колебание. Без страх.”, подчерта областният управител на Плевен. „Да пазим паметта и следваме примера на нашите предци, защото България е кауза, която си заслужава!”, призова Мирослав Петров.  \r\nВиолета КРЪСТЕВА", "date": "2019.09.06", "title": "Мирослав Петров, областен управител на Плевен: България е кауза, която си заслужава"}
{"url": "http://www.focus-news.net/news/2019/09/06/2696133/volen-siderov-ataka-ako-dnes-karakachanov-smyata-che-tryabva-da-se-skacha-na-boyko-da-posochi-za-kakvo-i-da-skacha.html", "text": "Ако днес Каракачанов, който всяка сряда сяда отляво на премиера Борисов, смята, че трябва да се скача на Бойко, да посочи за какво и да скача”. Това написа в личната си страница във  \"Фейсбук\"  лидерът на \"Атака\" Волен Сидеров след изказване на вицепремиера и министър на отбраната Красимир Каракачанов. \r\n \r\nЕто и целия пост във \"Фейсбук\" на Сидеров: \r\n\"Каракачанов казал, че нямам дупе да скоча на Бойко, прочетох някъде.  \r\nВярно е, че в сравнение с неговото дупе, моето е незабележимо. И въпреки това, с това невидимо в сравнение с Каракачановото, дупе, аз съм скачал на Бойко неведнъж, даже ме арестуваха по този повод. Ако днес Каракачанов, който всяка сряда сяда отляво на премиера Борисов, смята, че трябва да се скача на Бойко, да посочи за какво и да скача. От метър разстояние това е лесно. Скачай, Краси!” \r\nПрипомняме, че вчера Сидеров призова за оставката на Каракачанов, ако правителството иска да оцелее. Лидерът на \"Атака\" критикува Каракачанов, че е излъгал избирателите на \"Обединени патриоти\" за по-високи доходи, а с лека ръка изхарчи 2 милиарда за чертежи на самолети и в същото време превърна Министерството на отбраната в агенция за недвижими имоти.", "date": "2019.09.06", "title": "Волен Сидеров, \"Атака\": Ако днес Каракачанов смята, че трябва да се скача на Бойко, да посочи за какво и да скача"}
{"url": "http://www.focus-news.net/news/2019/09/06/2696128/tass-prezidentat-na-afganistan-ashraf-gani-otlozhi-poseshtenieto-si-vav-vashington.html", "text": "Визитата на президента на Афганистан Ашраф Гани в столицата на САЩ Вашингтон беше отложена, предава агенция  TACC , като се позовава на афганистански медии. \r\nГани, придружен от представителна делегация, трябваше да лети за САЩ на 7 септември. Там той щеше да се срещне с американския президент Доналд Тръмп. Все още няма информация за кога е отложено пътуването му. \r\nПо-рано афганистанският лидер разкритикува опитите на Белия дом да се споразумее с талибаните за прекратяване на военните действия в страната. Той заяви, че „търсенето на мир с групировка, която все още се занимава с убийството на невинни, е безсмислено“.  \r\nАшраф Гани каза това след терористичната атака в Кабул, отговорност за която пое талибанското движение. \r\n \r\n Превод и редакция : Теодор Пенев", "date": "2019.09.06", "title": "ТАСС: Президентът на Афганистан Ашраф Гани отложи посещението си във Вашингтон"}
{"url": "http://www.focus-news.net/news/2019/09/06/2696130/istorikat-georgi-pitov-saedinenieto-parvo-stava-v-dushite-na-horata-i-edva-togava-se-preodolyava-strahat-na-tseliya-balgarski-narod.html", "text": "Съединението първо става в душите на хората и едва тогава се преодолява страхът на целия български народ. Това каза за  Радио „Фокус“ – Пирин  историкът от Музеен комплекс – Банско Георги Питов. По думите му като цяло събитията от преди 134 години са добре познати на обществеността, тъй като е писано много по темата. „Интересен е фактът, че тогава се обединяват непримирими, враждуващи сили, като консерватори, либерали. Те взимат дейно участие, заедно с княза, който в началото се колебае, защото това може да доведе до отнемане на престола, както по-късно се случва. Той е принуден да абдикира. Най-интересният факт е, че Съединението първо трябва да стане в душите на хората. Тогава се преодолява страха на целия български народ, който заявява, че може да се бори за правата си, въпреки нежеланието на Великите сили и дипломацията“, посочи Питов. Той отбеляза, че може би затова на Народното събрание и днес стои надписът: „Съединението прави силата“.  \r\n„Целта е да ни напомня, че винаги когато сме заедно можем да постигнем неща, които на пръв поглед изглеждат невъзможни. Той ни дава и увереност, че въпреки трудностите в държавата всичко може да се оправи. Този надпис, това мото стоят там, за да ни напомня, че българският народ е преодолявал много перипетии и за напред ще съумее да покаже на Европа силата си. Един малък народ може да бъде велик“, подчерта Питов. Той отбеляза, че е оптимист по отношение на това, че и днес има каузи, които биха обединили народа ни, както преди 134 години. „Винаги съм живял с тази мисъл, че въпреки трудностите трябва да сме оптимисти. Вече сме в Европейския съюз, вероятно ще отпаднат границите и хората ще бъдат обединени. Сигурен съм, че след време няма да има разделение между народите в Европа и на Балканския полуостров“, уточни Питов. \r\nЛивия НИНОВА", "date": "2019.09.06", "title": "Историкът Георги Питов: Съединението първо става в душите на хората и едва тогава се преодолява страхът на целия български народ"}
{"url": "http://www.focus-news.net/news/2019/09/06/2696132/vidin-134-ata-godishnina-ot-saedinenieto-na-knyazhestvo-balgariya-i-iztochna-rumeliya-be-otbelyazana-pred-pametnika-na-skarbyashtiya-voin.html", "text": "134-ата годишнина от Съединението на Княжество България и Източна Румелия бе отбелязана пред паметника на Скърбящия воин във Видин, предаде репортер на  Радио „Фокус“ – Видин . В тържествената церемония се включи и национална гвардейска част. В словото си кметът на Видин Огнян Ценков се обърна към жителите на града, дошли да почетат празника, с думите: „Датата шести септември  съдържа горчивия опит от една война, в която победителите скърбят. Това ни казва и този уникален паметник във Видин, пред който заставаме днес. Ние, видинчани, отново се покланяме пред лика на Скърбящия воин, защото съдбоносните битки от миналото и поуката от тях не са забравени. За да живеем в истински свободна и независима България, която днес е изградила приятелски добросъседски отношения на Балканите и върви уверено напред, редом с останалите държави в голямото европейско семейство. За да отворим с оптимизъм и самочувствие нова врата към бъдещето“.  \r\nГраждани поднесоха цветя пред паметника на Скърбящия воин и почетоха паметта на загиналите в Сръбско-българската война, в чиято чест е издигнат паметника. На тържествената церемония присъстваха народните представители д-р Цветан Топчиев от БСП, Росен Живков от „Обединени патриоти“, областният управител Албена Георгиева и председателят на Общинския съвет Генади Велков.  \r\nАнна ЛОЗАНОВА", "date": "2019.09.06", "title": "Видин: 134-ата годишнина от Съединението на Княжество България и Източна Румелия бе отбелязана пред паметника на Скърбящия воин"}
{"url": "http://www.focus-news.net/news/2019/09/06/2696140/vitseprezidentat-iliyana-yotova-shte-bade-gost-na-chestvaneto-na-45-godini-ot-obyavyavaneto-na-bolyarovo-za-grad-na-7-septemvri.html", "text": "Вицепрезидентът Илияна Йотова ще бъде гост на отбелязването на 45 години от обявяването на Болярово за град в събота, 7 септември. Това съобщиха от  прессекретариата на държавния глава . Тържествената церемония, на която Илияна Йотова ще приветства жителите и гостите на града, ще се проведе от 11.00 часа на площада. По-рано се планира среща на вицепрезидента с кмета на  \r\nОбщина Болярово Христо Христов.", "date": "2019.09.06", "title": "Вицепрезидентът Илияна Йотова ще бъде гост на честването на 45 години от обявяването на Болярово за град на 7 септември"}
{"url": "http://www.focus-news.net/news/2019/09/06/2696135/kmetat-na-sofiya-yordanka-fandakova-saedinenieto-zad-golemite-kauzi-i-ideali-e-tova-koeto-pravi-edin-narod-silen-i-dostoen.html", "text": "Съединението зад големите каузи и идеали е това, което прави един народ силен и достоен. Това каза за празничното издание на предаването  „За честта и славата на България“  на  Радио „Фокус“  кметът на София Йорданка Фандъкова. Тя коментира, че 6-ти септември е удивителна дата не само за българския исторически календар, но представлява рядък случай в епохата, в която всяко важно решение се взема предварително от тогавашните Великите сили. Чудото на Съединението е едно българско чудо, плод на мъдростта и държавническото мислене на нашия народ, каза кметът на София. Запазено и през векове на изпитания и робство, Съединението е символ на несломимия стремеж на българина да живее достойно в своя държава, обединен със своите сънародници от българските краища, приет за равен и достоен от другите европейски народи, както мечтаеше Апостола, добави Йорданка Фандъкова. „Лишен от правото на истинско национално самоопределение, нашият народ проявява безпрецедентен кураж и успява да преодолее за много кратко време несправедливостта на това изкуствено положение да се обедини. Не е случайно, че девизът на нашето Народно събрание е „Съединението прави силата“. Съединението зад големите каузи и идеали е това, което прави един народ силен и достоен. Водачите в онези исторически месеци са проявили забележително държавническо поведение. Те забравят за разделението на наши и ваши, за дребните си политически борби, което днес всъщност трудно се случва“, уточни кметът. Йорданка Фандъкова каза още, че Съединението е резултат от много упорита работа, твърдост, постоянство и ясно поставени цели. Не бива да забравяме и огромната роля на българската армия, която в последвалата война е защитила с оръжие в ръка държавата и българските идеали и е поставила света пред свършен факт, уточни тя и добави, че националните интереси трябва да стоят винаги над дребните политически амбиции и лични интереси, уточни кметът на София. \r\nЙоланда ПЕЛОВА", "date": "2019.09.06", "title": "Кметът на София Йорданка Фандъкова: Съединението зад големите каузи и идеали е това, което прави един народ силен и достоен"}
{"url": "http://www.focus-news.net/news/2019/09/06/2696141/rossiyskaya-gazeta-litovskiyat-prezident-smyata-che-v-es-nyama-edinna-pozitsiya-po-otnoshenie-na-rusiya.html", "text": "Страните от Европейския съюз нямат единна позиция по отношение на Русия, така че някои от тях може да не искат да продължат със санкциите срещу Москва, смята президентът на Република Литва Гитанас Науседа, пише вестник  “Российская Газета“ . Той заяви това в интервю за европейската редакция на  Politico . \r\n\"Нямаме единна позиция по отношение на Русия в Европейския съюз. Засега не мога да направя окончателни заключения, но (разширяването на антируските санкции) може да бъде поставено под въпрос от много страни\", каза Науседа. \r\nТой също така призова колегите си в ЕС да стигнат до „общо решение“ по отношение на Руската Федерация. \r\nПо-рано председателят на Комисията по икономика и енергетика в германския парламент Клаус Ернст, заяви в интервю за германски медии, че антируските санкции са безполезни. Преди това специалният изследовател на ООН Идрис Джазайри каза, че вредите за Европейския съюз от санкционните войни с Москва в крайна сметка са по-големи от загубите за Руската федерация. \r\n \r\n Превод и редакция : Теодор Пенев", "date": "2019.09.06", "title": "„Российская Газета“: Литовският президент смята, че в ЕС няма единна позиция по отношение на Русия"}
{"url": "http://www.focus-news.net/news/2019/09/06/2696136/vitseprezidentat-iliyana-yotova-golemiyat-urok-na-balgarskata-istoriya-e-che-ako-ne-se-delim-i-sme-zaedno-vinagi-shte-uspyavame.html", "text": "Големият урок на българската история е, че ако не се делим и сме заедно, винаги ще успяваме. Това каза вицепрезидентът Илияна Йотова по време на честването на Съединението в Неделино, предаде репортер на  Агенция \"Фокус\" . \"Честит национален празник, Денят на Съединението. Денят на българското обединение. Има нещо много символно и красиво, че точно на този ден сме тук в красивото Неделино- символ на патриотизъм, на родолюбие, на това как хората могат да обичат родината си, да бъдат заедно и да градят бъдеще. Имаме празник - цели 45 години град. Уважаеми дами и господа, малко са примерите в българската история на такова могъщество на един народ. Преди 134 години нямаше разлика между князе и комити, обикновени българи, четници, общественици, писатели, интелектуалци, чужди дипломати, които застанаха в едно, изправиха се срещу политически кроежи и интереси на Великите сили, за да защитят обединението на един народ. Голяма е ролята на водачите, но най-голямото им качество и роля е това, че успяха да кажат на българите: \"Вие българи сте хора със самочувствието и ако един договор може да разкъсва територии, няма сила, която да разкъса душите ви, желанието ви да бъдете заедно и не може да разкъса един народ\". Затова всички бяха рамо до рамо. Затова успяхме. Винаги в българската история, когато не се делим, а сме заедно, винаги успяваме. Това е големият урок на българската история. Днес ще се чуят много красиви думи, ще има ново припомняне на факти, на история, но най-важното, което трябва да направим днес е да знаем урока на тази история. Често пъти ще чуете нямаме кауза, имаме кауза, уважаеми дами и господа. Тя не може да бъде друга и различна от тази да имаме модерна, просперираща, стабилна България. Дом за всички нас, дом за децата ни. Да направим така, че да не ходят по гурбета, да имат своите семейства, своята кариера и своето бъдеще. Това е урокът на Съединението на България отпреди 134 години. Уважаеми дами и господа, ние хората с родопска кръв сме от друго тесто. Твърди, понякога по-строги, но преди всичко родолюбци. Планината ни прави такива. Ние знаем колко е важно да бъдем заедно, да подаваме рамо на този, който има нужда, да подаваме ръка един на друг, за да бъдем добри, не само към себе си, но и към тези, които идват след нас. Жителите на тази красива община знаят цената на това да бъдат заедно. Те са добрият пример за всички българи. Те са добрият пример за днешната действителност. Не можем повече да успеем, когато се разделяме\", подчерта Йотова.", "date": "2019.09.06", "title": "Вицепрезидентът Илияна Йотова: Големият урок на българската история е, че ако не се делим и сме заедно, винаги ще успяваме"}
{"url": "http://www.focus-news.net/news/2019/09/06/2696137/dots-sonya-penkova-nvim-saedinenieto-prevrashta-balgariya-v-golyama-balkanska-darzhava-samo-obedinenite-usiliya-sa-neshtoto-koeto-buta-stranata-ni-napred.html", "text": "Съединението е първото и най-важно събитие в новата ни история, сериозно дело по пътя към изпълнение на националнообединителната програма, без което нито една от следващите стъпки нямаше да бъде възможна. Това каза за празничното издание на предаването  „За честта и славата на България“  на  Радио „Фокус“  директорът на Националния военноисторически музей (НВИМ) доц. Соня Пенкова. Тя припомни, че хората, извършили Съединението, пренебрегнат личните си пристрастия, политическите колебания и амбициите си в името на тази кауза. Доц. Соня Пенкова заяви, че обединението на Княжество България с Източна Румелия превръща България в една голяма балканска държава. „Ненапразно Сърбия напада България, провокирана от различни политически интереси, не само от своите. Създаването на тази голяма държава на Балканите не е цел на нито една Велика сила. Не е цел дори на Русия, която играе ролята на българската освободителка, но и тя подписва Санстефанския мирен договор с ясното съзнание за преди това сключените споразумения, в които тя се е съгласила  на Балканите да не се създава голяма славянска държава. Така че създаването на голяма като територия държава е само един от позитивите, които се случват на Балканите. Тя не е чак толкова голяма, но значимостта се измерва по-скоро в създадените възможности за единно икономическо, стопанско, политическо, обществено и културно развитие върху една обща държавна територия, макар и не цялата след Съединението в смисъла на етническите български граници и национално дефинираните идеали за българите в една държавна граница“, допълни директорът на Националния военноисторически музей. Доц. Соня Пенкова добави, че само обединените усилия са нещото, което бута страната ни напред. Отговорността за общите ни действия е обща. Тя не е само на политиците и на държавата, която често разбираме като имагинерно понятие, но и на гражданите, заяви тя. \r\nЙоланда ПЕЛОВА", "date": "2019.09.06", "title": "Доц. Соня Пенкова, НВИМ: Съединението превръща България в голяма балканска държава, само обединените усилия са нещото, което бута страната ни напред"}
{"url": "http://www.focus-news.net/news/2019/09/06/2696144/pazardzhik-v-selo-banya-shte-se-provede-chetvartoto-izdanie-na-plenera-s-pulsa-na-tvoretsa.html", "text": "Ключовите думи „заедност” и „споделеност” са в основата на творческия проект на Община Панагюрище „С пулса на твореца“, съобщиха от  Общината . Четвъртото издание на общинския пленер „С пулса на твореца” ще се проведе до 8 септември в китното село Баня. Местните творци Нистор Хаинов, Елка Дееничина, Пепа Машева, Димитър Панчев, София Николаева, Христина Зайкова и Анастасия Лулчева ще се съберат, за да споделят своята чувствителност, своята сетивност към богатството на родния ни край. Целта на пленера е да предостави възможност за творчески обмен между различните поколения художници. Изработените творби ще бъдат показани в изложба, която ще бъде част от проекта „Изкуство с панагюрски дъх – творчество от общността за общността“ през месец ноември.", "date": "2019.09.06", "title": "Пазарджик: В село Баня ще се проведе четвъртото издание на пленера „С пулса на твореца”"}
{"url": "http://www.focus-news.net/news/2019/09/06/2696134/georg-spartanski-kmet-na-pleven-dneshnite-balgari-neka-otdadem-pochit-kam-zaginalite-za-saedinenieto-i-obedinenieto-na-balgariya.html", "text": "Днешните, съвременни българи, нека отдадем почит към загиналите за Съединението и обединението на България. Това каза в словото си по време на тържествения ритуал в Плевен по повод 134-ата годишнина от Съединението на Княжество България и Източна Румелия кметът Георг Спартански, предаде кореспондент на  Радио „Фокус“  „Вече 134 години ни делят от този далечен септември в по-миналия век, когато от двете страни на Балкана българите доказаха, че свободата не им е подарък и са узрели своето териториално и политическо обединение.  Знае се от историята, че това е една от най-големите, най-светлите дати, която с право ни прави горди да се наричаме българи“, заяви Георг Спартански. Той подчерта, че Съединението е политически акт на народна воля и нейното осъществяване.  \r\n„Този акт е започнал отдолу нагоре, не с партийни повели, не с потайни решения е нечий кабинети в някой дворец  в западна Европа, а в умовете, сърцата и душите на милионите българи, живели от двете страни на Балкана. Тракийци и мизийци показаха на всички, на външни и на вътрешни господари, че желаят да бъдат сами господари на себе си и решенията за своята родина ще взема народът по вишегласие и народовластие, а не да изпълняваме чужда воля, както столетия преди това сме принудени да търпим. Следващите десетилетия показаха, че тази робска практика ще продължи и в следващи исторически периоди“, отбеляза Георг Спартански. „Народът ни показа на совите политици ясната си политическа воля и те последваха своя народ. Тази народна революция беше почти безкръвна, но барутът за нея бе посят от самите велики сили и подписания от тях Берлински договор. Никоя сила не беше доволна от това, че един народ желае да живее свободно  независимо и в своите териториални граници, без претенции към други народи“, подчерта той.  \r\n„Съединението прави силата, а Стефан Стамболов напомня, че силата ражда независимост. Това трябва да бъде идеалът на българите и в днешна България. Пред себе си трябва да имаме идеалът за горда, свободна и независима България в обединена  Европа. Да имаме силата, куража и волята до отстояваме българския национален интерес“, призова кметът на Плевен.  \r\nВиолета КРЪСТЕВА", "date": "2019.09.06", "title": "Георг Спартански, кмет на Плевен: Днешните  българи, нека отдадем почит към загиналите за Съединението и обединението на България"}
{"url": "http://www.focus-news.net/news/2019/09/06/2696138/gazeta-express-srabskiyat-ministar-na-otbranata-iska-demarkatsionna-liniya-mezhdu-sarbite-i-albantsite.html", "text": "Министърът на отбраната на Сърбия Александър Вулин заяви, че разграничителна линия между сърбите и албанците трябва да бъде въведена възможно най-скоро, пише косовският вестник  Gazeta Express . \r\nПред сръбски медии, Вулин заяви, че колкото по-скоро бъде въведена такава линия, толко по-добре, тъй като Белград ще може да се фокусира върху себе си и сърбите извън границите на страната, като добави, че би искал президента и правителството също да приемат становището му. \r\n„Не може да има стабилно, трайно и устойчиво решение без споразумение между сърби и албанци и споразумение с великите сили. Нещо толкова важно не може да бъде завършено без Русия, Китай, САЩ и Европейският съюз“, заяви той. \r\nСпоред него „великите сили“ не са привърженици на въпросната разделителната линия. \r\n„Те искат обединено и неразделимо Косово. Те не искат Сърбия да става по-силна, за да спре Велика Албания“, добави той. \r\n \r\n Превод и редакция : Теодор Пенев", "date": "2019.09.06", "title": "Gazeta Express: Сръбският министър на отбраната иска демаркационна линия между сърбите и албанците"}
{"url": "http://www.focus-news.net/news/2019/09/06/2696139/kardzhali-s-tarzhestven-ritual-i-polagane-na-ventsi-i-tsvetya-pred-pametnika-na-osvoboditelite-v-grada-byaha-otbelyazani-134-godini-ot-saedinenieto-na-balgariya.html", "text": "С тържествен ритуал и полагане на венци и цветя пред паметника на Освободителите в Кърджали бяха отбелязани 134 години от Съединението на България, предаде кореспондент на  Радио „Фокус“ . „Обединението на България е най-големият ни успех - невиждано единение на цялата нация. Единството, с което смайваме Европа и света. Българската нация с акта на Съединението доказа, че може да разчита на собствените си сили, чрез смелост, дързост, дипломатичност и тактичност. Съединението е първият самостоятелен държавен акт, доказващ, че младото тогава княжество има своето достойно място в Европа и света. Военната защита на този велик за българите акт показва политическата зрялост и синовна отговорност на разделената нация“, каза в речта си Веселина Тихомирова, зам.-кмет на Кърджали, и добави, че днес трябва да бъдем достойни наследници на героите, дръзнали да извършат този велик благороден, Тя завърши с думите: „Честит празник, да живее България“. \r\nОт името на гражданството и официалните представители на държавните институции, ОДМВР, Регионалния инспекторат по образованието, Тракийското дружество „Капитан Петко войвода“, обществени организации, политически партии, читалища и училища, паметникът на Освободителите на Кърджали и и допринеслите за присъединяването на града към България през Балканската война беше отрупан с цветя от благодарните потомци. В откриването на празника участие взеха зам.-кметът на града Веселина Тихомирова, областният управител Никола Чанев, народният представител Адлен Шефкет, директорът на Областната дирекция на МВР (ОДМВР) старши комисар Атанас Илков, много граждани и гости на града. Празникът продължи с фолклорна програма – музика, песни и танци, с участието на Градския духовият оркестър и Народно читалище „Родопски фар“.   \r\nДарина ДЕЕНИЧИНА", "date": "2019.09.06", "title": "Кърджали: С тържествен ритуал и полагане на венци и цветя пред паметника на Освободителите в града бяха отбелязани 134 години от Съединението на България"}
{"url": "http://www.focus-news.net/news/2019/09/06/2696145/tass-lukashenko-zayavi-che-belarus-nikoga-nyama-da-obarne-grab-na-rusiya.html", "text": "Беларус никога няма да оттегли подкрепата си за Русия, но очаква същото от Москва в трудни моменти, заяви пред журналисти в Брест президентът на Беларус Александр Лукашенко предава  TACC . \r\n„Що се отнася до Русия, ние сме един народ, казвал съм хиляди пъти. Това са наши хора, наши братя. Винаги сме били заедно с тях, те винаги ни оказваха подкрепа. И фактът, че днес понякога имаме проблеми с Москва не се дължи на руския народ и не се дължи на руснаците“, заяви Лукашенко. \r\n„Защо трябва да се отнасяме лошо с тях, да ги предадем, както някои казват. Това никога няма да се случи. Дори и без мен това няма да се случи\", добави президентът и заяви, че се радва, че Русия е „по-големия брат“ на Беларус, но като такъв, тя трябва да помага на Минск в трудни моменти. \r\nВ същото време Лукашенко каза, че Москва не може да обвинява Минск в изграждането на „многовекторна“ политика, обръщайки внимание както на Изтока, така и на Запада. \r\n„Всеки иска да влияе. Но аз не приемам да се оказва прекомерно влияние върху на нашия народ. Това е неприемливо.\", продължи президента. \r\n„Трябва да гледаме както на Изток, така и на Запад. Русия няма защо да ни упреква. Никой няма да ни забрани да гледаме в различни посоки.\", добави Лукашенко. \r\n \r\n Превод и редакция : Теодор Пенев", "date": "2019.09.06", "title": "ТАСС: Лукашенко заяви, че Беларус никога няма да обърне гръб на Русия"}
{"url": "http://www.focus-news.net/news/2019/09/06/2696162/sport-diego-maradona-poe-arzhentinski-otbor.html", "text": "Футбол: Диего Марадона е новият треньор на аржентиския отбор Химнасия Ла Плата. Тимът е последен в първенството след първите пет кръга, като има само една точка. Договорът на Марадона е до края на настоящия шампионат в Суперлига Аржентина, пише на официалния уебсайт на клуба. \r\nМарадона ще излезе за първи път с новия си тим на 15 септември срещу шампиона Расинг, който пък е единственият аржентински клубен отбор от най-високото ниво на аржентинския футбол, ръководен някога от него още през 1995 година, като треньорската му кариера в Расинг продължи едва два месеца.", "date": "2019.09.06", "title": "Спорт: Диего Марадона пое аржентински отбор"}
{"url": "http://www.focus-news.net/news/2019/09/06/2696164/kathimerini-germaniya-obeshtava-pomosht-na-gartsiya-vav-vrazka-sas-zasileniya-migratsionen-potok.html", "text": "Германското правителство заяви, че следи внимателно миграционния поток към гръцките  острови, където се наблюдава сериозен скок, пише електронното издание на гръцкия вестник  Kathimerini . \r\nГоворителят на правителството Мартина Фиц заяви, че на увеличаването на мигрантите, идващи на островите по море, \"трябва да се гледа сериозно.\" Но тя също така подчерта в петък, че последните цифри на пристигащите са значително по-ниски, отколкото  през 2015-2016 г. \r\nГермания тогава прие най-голям дял от мигрантите, тръгнали по така нареченият „Балкански път“. Потокът към Гърция спадна, когато Европейският съюз постигна споразумение с Турция за предотвратяване на морските преминавания. \r\nФиц казва, че Германия е готова да помогне на Гърция сега, както чрез механизмите на  Европейския съюз, така и двустранно. \r\nРаботници в пренаселения мигрантски лагер на остров Лесбос бяха нападнати от млади мигранти в сряда, които настояваха за преместване  в континенталната част. \r\n \r\n  Юлиян Марков", "date": "2019.09.06", "title": "Kathimerini: Германия обещава помощ на Гърция във връзка със засиления миграционен поток"}
{"url": "http://www.focus-news.net/news/2019/09/06/2696167/api-vremenno-dvizhenieto-pri-km-268-na-am-trakiya-v-posoka-burgas-se-osashtestvyava-v-edna-lenta-poradi-ptp.html", "text": "Временно движението при км 268 на АМ \"Тракия\" в посока Бургас се осъществява в една лента поради ПТП. Това съобщиха от  пресцентъра на АПИ . Движението се регулира от \"Пътна полиция\".", "date": "2019.09.06", "title": "АПИ: Временно движението при км 268 на АМ \"Тракия\" в посока Бургас се осъществява в една лента поради ПТП"}
{"url": "http://www.focus-news.net/news/2019/09/06/2696166/daily-sabah-turtsiya-izpita-uspeshno-sobstvena-raketa-s-pronikvashta-v-dalbochina-boyna-glava.html", "text": "Турция изпита успешно собствена крилата ракета с проникваща в дълбочина бойна глава, съобщи министърът на науката и промишлеността Мустафа Варанк в четвъртък, цитиран от турското англоезично издание  Daily Sabah . \r\nРазработената от Института за научни и технологични изследвания в областта на отбраната  на Съвета за научни и технологични изследвания в Турция ракета SOM-B2, представлява  вариант с високоексплозивна  бойна глава на ракетата с наземен старт SOM. \r\nВаранк сподели видео в акаунта си в социалната мрежа „Туитър“ което показва, че ракетата успешно поразява целта си, която е била бункер с бетонен покрив. \r\nСпоред Исмаил Демир, ръководител на Председателството на отбранителните индустрии , с последно изстрелване SOM-B2 успешно е приключило разработването й, наземните и полетните тестове. \r\nРакетата ще бъде използвана от турските въоръжени сили срещу бронирани цели или цели, разположени дълбоко под земята. \r\nКласът ракети SOM, предназначен за използване срещу наземни и морски цели, се предлага в различни варианти, включително SOM-A, SOM-B1, SOM-B2 и SOM-J. \r\nРакетите имат работен обсег над 250 километра и притежават ниска откриваемост, висока точност, устойчивост и издръжливост. Системата предлага избор между предварително планирани задачи и дефиниране на целта по време на полет, избираеми параметри на удара и съвместимост с универсален оръжеен интерфейс.  \r\n \r\n \r\n   \r\n \r\n  Юлиян Марков", "date": "2019.09.06", "title": "Daily Sabah: Турция изпита успешно собствена ракета с проникваща в дълбочина бойна глава"}
{"url": "http://www.focus-news.net/news/2019/09/06/2696169/sport-lyokler-oglavi-parvata-svobodna-trenirovka-na-montsa.html", "text": "Формула 1: Пилотът на Ферари Шарл Льоклер оглави първата свободна тренировка на пистата  „Монца“.  Втори остана Карлос Сайнц от Макларън, а трети се нареди неговият съотборник Ландо Норис . Лидерът в шампионата Люис Хамилтън пък завърши четвърти. Пети се нареди Алекс Албън с Ред Бул, следван от Даниил Квят с Торо Росо. Макс Верстапен остана седми. Себастиан Фетел остана осми, а в топ 10 се класираха още Валтери Ботас с Мерцедес  и Пиер Гасли с Торо Росо.", "date": "2019.09.06", "title": "Спорт: Льоклер оглави първата свободна тренировка на Монца"}
{"url": "http://www.focus-news.net/news/2019/09/06/2696163/kmetat-na-sadovo-dimitar-zdravkov-obedinenieto-dnes-tryabva-da-zapochne-ot-semeystvata-i-rodovete.html", "text": "Обединението днес трябва да започне от семействата и родовете. Това каза за празничното издание на предаването  „За честта и славата на България“  на  Радио „Фокус“  кметът на Община Садово Димитър Здравков. Според него управляващите не дават знак за единение между политическия елит и българския народ, докато преди 134 години, без значение кой какъв е, интересът за единение е бил водещ. „Нашите предшественици тогава са загърбили всички проблеми. Водени единствено от обединението на Източна Румелия с Княжество България, са изпълнили този акт. Към днешния ден много би ми се искало да има обединение, но наблюдавайки как всеки дърпа чергата към себе си, не виждам как това може да стане. Имаме нужда от обединение, което да тръгне от семействата и родовете, за да стигне до национално ниво. Отдадени на оцеляването към утрешния ден, не се обръщаме към историята, не се учим от нея. Това е огромна грешка “, коментира той. Кметът на Община Садово Димитър Здравков добави, че в една от дружините, тръгнала от село Конуш към Пловдив, е имало участници и от населеното място, които са се включили в събитията през 1885 година.  \r\nЙоланда ПЕЛОВА", "date": "2019.09.06", "title": "Кметът на Садово Димитър Здравков: Обединението днес трябва да започне от семействата и родовете"}
{"url": "http://www.focus-news.net/news/2019/09/06/2696172/tacc-harvatiya-planira-da-varne-ot-pensiya-okolo-dve-hilyadi-politseyski-sluzhiteli.html", "text": "Хърватското Министерство на вътрешните работи планира да върне от пенсия около две хиляди полицаи, предимно с оглед на необходимостта от засилване на граничния контрол поради продължаващия мигрантски поток. Това съобщи в петък местният вестник Jutarnji list, цитиран от  TACC .  \r\nСпоред нея правителството на Хърватия, ръководено от министър-председателя Андрей Пленкович, e внесло проект за постановление, според който Министерството на вътрешните работи на републиката може да увеличи персонала с 10%. В същото време, както посочва изданието, в момента на служба във ведомството са над 18 200 служители на реда . Това означава, че могат да бъдат наети допълнителни 1 800 хиляди служители на реда. В случая, отбелязва вестникът, говорим за пенсионирани полицаи, които „са в добра физическа форма и имат стабилна психика“. \r\n\"Изключително важно е системата за сигурност да разполага с добре обучени и тренирани резервни сили. Днес рисковете, включително миграционната криза, тероризма, природните бедствия и други извънредни събития, които засягат ситуацията със сигурността, изискват бърза реакция на редовните сили за сигурност, на които, ако е необходимо трябва да са готови да помогнат вече обучените резервни сили \",  се посочва в документа. \r\nНай-вероятно, според изданието, допълнителни сили ще бъдат разположени на границата с Босна и Херцеговина, за да се предотврати преминаването на мигранти. Ситуацията на босненско-хърватската граница ескалира в края на октомври 2018 г., когато група мигранти, около 250 души, първо блокираха контролно-пропускателния пункт Малевак, а след това пробиха полицейските кордони и стигнаха до моста, водещ към Хърватия. Хърватската полиция използва специални средства и бариери, за да предотврати пробив на тяхната територия. При сблъсъците бяха ранени 11 души - шестима мигранти и петима полицаи. В последствие, навлезлите тогава мигранти бяха настанени в лагер за бежанци. \r\n \r\n  Юлиян Марков", "date": "2019.09.06", "title": "TACC: Хърватия планира да върне от пенсия около две хиляди полицейски служители"}
{"url": "http://www.focus-news.net/news/2019/09/06/2696170/burgas-natovaren-e-trafikat-na-gkpp-malko-tarnovo-v-posoka-turtsiya.html", "text": "Натоварен е трафикът на ГКПП „Малко Търново“. Това съобщи за Радио „Фокус“ – Бургас дежурният служител на пункта. „Движението е натоварено на изхода от страната в посока Турция“, каза още той. По думите на дежурния на входа на страната движението се осъществява нормално, без съществено забавяне. \r\nДеница ДИМИТРОВА", "date": "2019.09.06", "title": "Бургас: Натоварен е трафикът на ГКПП „Малко Търново“ в посока Турция"}
{"url": "http://www.focus-news.net/news/2019/09/06/2696146/haskovo-denyat-na-saedinenieto-be-otbelyazan-v-topolovgrad.html", "text": "Общоградско поклонение пред паметника на загиналите организира Община Тополовград по случай 134-ата годишнина от Съединението на България. Това съобщиха от пресцентъра на  Общината . Церемонията се проведе на площад „Освобождение”, където се събраха представители на обществени организации, партии, учреждения, учебни заведения и служители в Общината. Сред тях бяха председателят на Общинския съвет Пламен Минчев, заместник-кметът на Маргарита Георгиева и общински съветници. Тържеството започна с българския химн. Присъстващите изслушаха Манифест на княз Александър Батенберг за обявяване на съединението на Княжество България с Източна Румелия, прочетен от Ангел Крумов. \r\nС вълнуващо слово към събралите се обърна Райна Зотова, секретар на читалище „Св. св. Кирил и Методий”. С едноминутно мълчание, с венци и цветя жителите на Тополовград почетоха паметта на героите, осъществили мечтата на българския народ – Съединението.", "date": "2019.09.06", "title": "Хасково: Денят на Съединението бе отбелязан в Тополовград"}
{"url": "http://www.focus-news.net/news/2019/09/06/2696143/afp-sdelka-s-velikobritaniya-za-brekzit-ne-izglezhda-vazmozhna-smyata-finlandskiyat-ministar-predsedatel-anti-rine.html", "text": "Сделка с Великобритания за Брекзит „не изглежда възможна“, смята финландският министър-председател Анти Рине, чиято страна домакинства Европейското председателство, съобщава  AFP . \r\n„Надявам се, че можем да достигнем до ситуация където това (Брекзит) може да бъде решено и да я няма кашата, но това изглежда не е възможно сега“, заяви Рине. \r\n„Ситуацията в Британия е голяма каша в момента. Не знаем какво се случва там. Изглежда очевидно, че няма да получим сделка за Брекзит“, добави той. \r\nПо-рано министър-председателят на Великобритания Борис Джонсън заяви, че при никакви обстоятелства няма да забави излизането на страната от Европейския съюз след определената дата от 31 октомври.  \r\n \r\n Превод и редакция : Теодор Пенев", "date": "2019.09.06", "title": "AFP: Сделка с Великобритания за Брекзит „не изглежда възможна“, смята финландският министър-председател Анти Рине"}
{"url": "http://www.focus-news.net/news/2019/09/06/2696142/kolyo-hubenov-muzey-na-vazrazhdaneto-varna-zhitelite-na-grada-imat-svoite-seriozni-zaslugi-za-pobedata-v-srabsko-balgarskata-voyna-i-utvarzhdavaneto-na-saedinenieto.html", "text": "Жителите на Варна имат своите сериозни заслуги за победата в Сръбско-българската война и утвърждаването на Съединението. Българите от Варна се сражават достойно и храбро, както и мъжете от останалите селища в страната. Това каза в интервю за  Радио „Фокус“ – Варна  Кольо Хубенов от Музея на Възраждането в града. По думите му, във войната, обявена на 2 ноември, в района на юг от Балкана, се е намирал и Осми Приморски полк. Той е част от източния корпус на Ямболския отряд, който е разположен по долината на река Тунджа. Числеността му с резерва наброява около 5000 души. Същевременно на север от Балкана, варненци също имат своя принос за спечелването на войната. От града участват две чети. Едната е Варненската доброволческа чета, а другата е Сандровската ученическа чета.  \r\n„Самата Сандровска чета, в момента на избухване на войната, е в района на Видинската крепост, а Варненската доброволческа чета е  при село Раброво, на границата в посока Зайчар“, обясни Кольо Хубенов. Според него, до края на войната, на 16-ти ноември, Доброволческата чета на няколко пъти участва в различни операции против сърбите. По същото време, Сандровската ученическа чета е в района на Белоградчик, където участва в сражението на 6-ти и на 7-ми ноември и по-късно при село Гайтанци, също участват в една победа над сърбите. \r\nДиана СТОЕВА", "date": "2019.09.06", "title": "Кольо Хубенов, Музей на Възраждането – Варна: Жителите на града имат своите сериозни заслуги за победата в Сръбско-българската война и утвърждаването на Съединението"}
{"url": "http://www.focus-news.net/news/2019/09/06/2696168/pazardzhik-velingrad-otbelyaza-134-godini-ot-caedinenieto-na-knyazhectvo-balgariya-i-iztochna-rumeliya.html", "text": "Велинград отбеляза 134 години от Cъeдинeниeтo нa Княжecтвo Бългaрия и Изтoчнa Румeлия, съобщиха от общинската администрация. Пред сградата на общинска администрация Велинград, пoд звуцитe нa Нaциoнaлния химн, c тържecтвeнa цeрeмoния пo издигaнe нa бългaрcкия трибaгрeник, бe oтбeлязaнa 134-тa гoдишнинa oт Cъeдинeниeтo нa Княжecтвo Бългaрия и Изтoчнa Румeлия. С пaрaд-дeфилe Прeдcтaвитeлeн духoв oркecтър и мaжoрeтeн cъcтaв „Димитър Мeчeв“ , пoвeдoхa oфициaлнитe лицa oт cгрaдaтa нa oбщинcкa aдминиcтрaция дo пл. „Никoлaй Гяурoв“.Кмeтът нa oбщинa Вeлингрaд д-р Кocтaдин Кoeв пoздрaви вcички бългaри по случай празника и прикани присъстващите нa eднoминутнo мълчaниe в знaк нa прeклoнeниe към гeрoизмa нa нaциoнaлнитe ни гeрoи. Oфициaлни лицa нa cъбитиeтo бяха нaрoдният прeдcтaвитeл от 44-тото Народно събрание Ceгрeй Кичикoв, председателят на ОбС-Велинград инж. Aли Мaрeкoв, зaм.- кмeтовете нa oбщинa Вeлингрaд Светла Томова и Иcмaил Мoллoв, oбщинcки cъвeтници и cлужитeли нa oбщинcкa aдминиcтрaция. В прaзничнaтa прoгрaмa учacтиe взeхa грaциoзнитe и атрактивни тaнцьoри oт КCТ „Импулc” с треньор Мая Кондарева- Енчева и помощник треньор Диана Енчева, тaлaнтливитe изпълнитeли oт ДЮВИШ „Звънчe“ с ръководители сем. Казалиеви, ПДЮАНПТ „Здравче- Венче” при НЧ „Васил Левски- 1904” с музикално-танцовата композиция „Събрале ми са набрале”.", "date": "2019.09.06", "title": "Пазарджик: Велинград отбеляза 134 години от Cъeдинeниeтo нa Княжecтвo Бългaрия и Изтoчнa Румeлия"}
{"url": "http://www.focus-news.net/news/2019/09/06/2696174/vitsepremierat-mariyana-nikolova-stokoobmenat-mezhdu-balgariya-i-ungariya-nadhvarlya-1608-mlrd-evro.html", "text": "Стокообменът между България и Унгария надхвърля 1,608 млрд. евро. Това заяви вицепремиерът Марияна Николова, съобщиха от  правителствената информационна служба . \r\n„Унгария е важен икономически партньор на България и е сред водещите чуждестранни инвеститори у нас. Съществува потенциал за развитие на търговията, както и за общи проекти, насочени към трети пазари”, заяви заместник министър-председателят по икономическата и демографската политика Марияна Николова на съвместна пресконференция в Будапеща с министъра на външните работи и търговията на Унгария Петер Сиярто. Тя отбеляза, че за 2018 г. двустранният стокообмен има ръст от 5.3%, като е достигнал 1,608 млрд. евро.\t  \r\nВицепремиерът Николова сподели, че диалогът между двете страни се базира на конструктивно взаимодействие. „Имаме сходни позиции по важни теми от дневния ред на ЕС като кохезионната политика и общата селскостопанска политика“, допълни тя. \r\nНа свой ред министър Сиярто изтъкна, че по време на срещата с вицепремиера Николова са се обединили около редица двустранни и европейски теми и изрази увереност в бъдещото сътрудничество на двете страни. Сиярто подчерта важността на защита на външните граници на Европейския съюз и приветства усилията на България в тази посока.  \r\nЗаместник министър-председателят Марияна Николова е на двудневно посещение в Унгария, в рамките на което участва в среща на високо равнище за демографската политика", "date": "2019.09.06", "title": "Вицепремиерът Марияна Николова: Стокообменът между България и Унгария надхвърля 1,608 млрд. евро"}
{"url": "http://www.focus-news.net/news/2019/09/06/2696177/nfsb-izdigna-silni-kandidaturi-za-kmet-na-v-dobrich-i-varna-v-litseto-na-yordan-apostolov-i-dimitar-karbov.html", "text": "НФСБ издигна силни кандидатури за кмет на в Добрич и Варна в лицето на Йордан Апостолов и Димитър Карбов. Това съобщиха от пресцентъра на  партията .  \r\nВ Добрич патриотичната формация се явява на предстоящия местен вот с активния си народен представител и заместник-председател на Парламентарната комисия по земеделие и храни Йордан Апостолов. Очаква се още партии и сдружения да подкрепят кандидата на НФСБ. Икономист по професия той познава отлично проблемите на Добрич. Кандидатурата на Йордан Апостолов ще бъде обявена официално утре, 7 септември 2019 г. от 12 ч. пред Клуба на НФСБ в сградата на Драматичен театър „Йордан Йовков“ в Добрич. Преди това ще бъдат поднесени цветя пред паметника на ген. Колев по повод годишнината от Добричката епопея. \r\nВъв Варна НФСБ издига предприемача Димитър Карбов. Местен човек, той има сериозен опит като общински съветник и народен представител в миналите мандати. Официалното представяне на Димитър Карбов ще е утре, 7 септември 2019 г. от 13.30 ч. в Клуба на НФСБ до Фестивалния конгресен център във Варна.  \r\nЛидерът на НФСБ Валери Симеонов ще присъства на представянето на двете кандидатури в Добрич и Варна.", "date": "2019.09.06", "title": "НФСБ издигна силни кандидатури за кмет на в Добрич и Варна в лицето на Йордан Апостолов и Димитър Карбов"}
{"url": "http://www.focus-news.net/news/2019/09/06/2696178/hurriyet-ima-li-myasto-za-sravnenie-mezhdu-siriyskite-bezhantsi-v-turtsiya-i-turskite-migranti-v-germaniya.html", "text": "Има ли място за сравнение между сирийските бежанци в Турция и турските мигранти в Германия, коментира англоезичното издание на турския вестник  Hurriyet . \r\nПрез първото десетилетие на управлението на Партията на справедливостта и развитието (ПСР) някои от консервативните й членове и привърженици бяха запалени да изразяват своеобразно възхищение към арабската / ислямската култура. Наблюдава се нетно увеличение на броя имена от арабски произход, дадени на новородени през първото десетилетие на новия век. Човек би могъл да види тази тенденция  и в архитектурата, особено в новопостроените джамии. \r\nТози копнеж по арабската / ислямската култура беше съпроводен от нарастването на антизападните чувства, което не се ограничаваше само до турците, живеещи в Турция, но също така стана тенденция сред  турците, живеещи в Европа, въпреки че те нямат планове да се преместят да живеят в арабски страни, вместо в европейските. \r\nПрезидентът Реджеп Тайип Ердоган се радва на огромна популярност сред турските общности, живеещи в Европа. Постоянното му противопоставяне на европейските лидери направи щастливи тези, които не успяха да се почувстват като у дома си в Европа. И всъщност управляващите елити на ПСР се въздържаха да насърчават турците в чужбина да се интегрират напълно в общностите, с които са решили да живеят. \r\nВсяка теза идва със своята антитеза. Съчувствието към арабите и арабската култура започна да се променя след пристигането на сирийските бежанци. Турските светски кръгове никога не са били особени любители на арабите и те негодуваха срещу приветливото отношение, с което бяха посрещнати сирийските бежанци от първия ден. \r\n \r\nПо ирония на съдбата сред турският светски елит не са тези, които изживяват сирийската действителност в ежедневието си. По-скоро избирателите на ПСР, които даваха на децата си арабски именa са тези, които започнаха да изживяват тази реалност, както и децата им, споделящи класните си стаи със сирийските деца. \r\nЗачестяващата среща с арабската култура не се ограничаваше само с идването на сирийци. Броят на арабските туристи също се увеличи, замествайки намаляващия брой туристи от Запада, особено през 2015-16. Макар че бихте очаквали представителите на туристическата индустрия, от дребните магазини до таксиметровите шофьори, да се насладят на компенсирането на загубата на европейския пазар с арабския, напротив, колкото повече идваха арабските туристи, толкова повече станаха негодуващите срещу тях. \r\n \r\nНакратко, има ясно недоволство и всъщност нарастващ гняв срещу арабите и по-специално сирийските бежанци сред избирателите на ПСР. Част от негодуванието се основава на културни различия. Докато външен човек може да си помисли, че има много общи точки между турците и арабите, поради религиозна и регионална свързаност, дори турците, живеещи в градове близо до сирийската граница, се знае, че смятат, че са различни от арабите. Но друг основен мотив зад негодуванието е икономическият. При влошаващите се икономически условия мнозина смятат, че ограничените ресурси на страната се изчерпват от сирийците и че данъците им се използват за задоволяване на техните нужди. \r\nИкономическите трудности без съмнение подхранват още повече културното негодувание. Реалните числа на цените и инфлацията правят обикновените хора по-нервни. Ето защо през юли турските власти започнаха да премахват табелите на арабски на магазините, докато министърът на вътрешните работи заяви миналия месец, че в няколко турски градове ще започне програма за интеграция. \r\n \r\nЛетните месеци са времето през годината, когато много турски семейства, живеещи в Европа, се връщат да посещават Турция. Чудя се какво мислят, когато станат свидетели на напрежението между местните общности и сирийците. Какво съветват своите близки и приятели, когато се оплакват от „шумните сирийци, които викат на арабски през цялото време?“ Те казват: „Не се ядосвай, живях 30 години в Германия, но дори не знам 30 думи на немски “, както някои казваха в миналото с пълна гордост? Тези, които се гордеят, че носят традиционен шалвар във френските градове или не изпращат децата си в училищата в петък - съчувстват ли на сирийците, когато не изпращат дъщерите си в училищата? \r\nНякои може да възразят, казвайки, че не е рационално да се сравняват двете ситуации. Но сравнението не е за обстоятелствата, които са накарали или принудили тези хора да напуснат родината си, а обстоятелствата, в които живеят в момента. Въпросът е в това да живеем заедно, заключва изданието. \r\n \r\n  Юлиян Марков", "date": "2019.09.06", "title": "Hurriyet: Има ли място за сравнение между сирийските бежанци в Турция и турските мигранти в Германия"}
{"url": "http://www.focus-news.net/news/2019/09/06/2696180/afp-shvedskiyat-vanshen-ministar-podade-ostavka.html", "text": "Министърът на външните работи на Швеция Маргот Уолстрьом, чийто фокус върху правата и \"феминистката\" дипломатическа политика събраха както почитатели, така и множество противници, обяви в петък, че се оттегля от поста си, за да се съсредоточи върху семейството, предава  AFP . \r\n\"Дойде време да прекарвам повече време със съпруга си, децата и внуците си. Уведомих министър-председателя за желанието си да напусна правителството и моя пост като министър на външните работи\", заяви Уолстрьом в социалната мрежа “Туитър“. \r\nУолстрьом, представител на  шведските социалдемократи, заема поста от 2014 г., когато премиерът Стефан Лоьовен сформира своето правителство, като тогава стартира така наречената от нея „феминистка външна политика“. \r\n64-годишният ветеран в политиката и дипломацията има дългогодишна кариера както в шведската, така и в международната политика, като заемаше длъжности в Европейската комисия и като специален представител на ООН за сексуалното насилие в конфликтите. \r\nВ един от първите си ходове като външен министър Уолстрьом разгневи Израел, като обяви признаването на Палестинската държава от Швеция. \r\nСлед това тя отново разгневи Израел, като призова за „задълбочени“ разследвания на убийствата на палестинци от израелската армия, които тя нарече „извънсъдебни убийства“, което доведе до това, че Израел я обяви за персона нон грата. \r\nДипломатическите връзки на Швеция с Рияд също бяха замразени през 2015 г., след като тя нарече Саудитска Арабия „диктатура“ и я обвини заради нарушения на правата на човека. \r\n \r\n  Юлиян Марков", "date": "2019.09.06", "title": "AFP: Шведският външен министър подаде оставка"}
{"url": "http://www.focus-news.net/news/2019/09/06/2696179/starshi-komisar-yordan-rogachev-odmvr-ustanovena-e-samolichnostta-na-vsichkite-futbolni-huligani-koito-potroshiha-zavedenie-v-plovdiv.html", "text": "Установена е самоличността на всичките футболни хулигани, които потрошиха заведение в Пловдив. Това съобщи на брифинг старши комисар Йордан Рогачев, директор на ОДМВР – Пловдив, предаде репортер на  Радио „Фокус“- Пловдив . 8 от тях са задържани, като 6 от лицата – на територията на 6 РУ в Пловдив, 2-ма – на територията на ОДМВР-Варна. Едно лице е извън пределите на страната и е обявено за общодържавно издирване. „Неговата самоличност също е установена. Скоро ще бъде задържано и 10-тото лице“, каза Рогачев. Повдигнати са обвинения на двама от футболните хулигани по чл. 325 от НК, за хулигански прояви, те са задържани с прокурорска мярка за 72 часа. Единият от двамата е на 35 години, от Пловдив и е криминално проявен, отново за хулигански прояви. Лицата са установени чрез иззетите записи от камерите, веднага след подаване на сигнала. 9 от лицата са били маскирани. Прецизират се обвиненията и на останалите задържани. „Засега няма данни те да са били провокирани, за да извършат това деяние“, каза Рогачев. Установено е още, че няма пострадали, а щетите на заведението са за около 300 лева. \r\n„За това обвинение законът предвижда глоби“, каза старши комисар Йордан Рогачев. \r\nЦветана ТОНЧЕВА", "date": "2019.09.06", "title": "Старши комисар Йордан Рогачев, ОДМВР: Установена е самоличността на всичките футболни хулигани, които потрошиха заведение в Пловдив"}
{"url": "http://www.focus-news.net/news/2019/09/06/2696181/sport-dzhuliya-terziyska-otpadna-na-chetvartfinala-na-tenis-turnir-v-triest.html", "text": "Тенис: Българската тенисистка Джулия Терзийска отпадна на четвъртфинала на турнира в Триест (Италия) с награден фонд от 25 хиляди долара. Терзийска бе победена с 2:6, 1:6 от представителката на домакините Мартина Карегаро за 66 минути игра. За достигането до четвъртфинал Терзийска получи 9 точки за световната ранглиста.", "date": "2019.09.06", "title": "Спорт: Джулия Терзийска отпадна на четвъртфинала на тенис турнир в Триест"}
{"url": "http://www.focus-news.net/news/2019/09/06/2696175/vitseadmiral-plamen-manushev-krasimir-uzunov-beshe-ot-nay-znachimite-savremenni-narodni-buditeli.html", "text": "Красимир Узунов беше от най-значимите съвременни народни будители. Това каза в предаването  „За честта и славата на България“  на  Радио \"Фокус\"  вицеадмирал Пламен Манушев, бивш командир на Военноморските сили и народен представител от ГЕРБ. „Красимир Узунов си отиде от този свят не навреме и с него каузата за възраждане на българския дух загуби много“, каза още вицеадмирал Манушев. Според него в деня на Съединението народът трябва да си припомни, че „Съдинението прави силата“. „Рядко достигаме до единомислие по национално значими проблеми, касаещи бъдещето на България и националната ни сигурност. Има обаче надежда, че българският дух се възражда. Той беше позабравен в последните 20-30 години. Има патриотично настроени българи и все по-често се говори на тези теми: за патриотизма, за историята, за духа на българина“, допълни вицеадмирал Пламен Манушев. \r\nЙоланда ПЕЛОВА", "date": "2019.09.06", "title": "Вицеадмирал Пламен Манушев: Красимир Узунов беше от най-значимите съвременни народни будители"}
{"url": "http://www.focus-news.net/news/2019/09/06/2696171/kmetat-na-bansko-georgi-ikonomov-saedinenieto-e-urokat-koito-tryabva-da-pomnim-i-predavame-na-pokoleniyata-sled-nas.html", "text": "Съединението е урокът, които трябва да помним и предаваме на поколенията след нас.Това каза кметът на Банско Георги Икономов по време на тържественото честване по повод 134-та годишнина от Съединението на България, съобщиха от  пресцентъра на Община Банско . По традиция Банско отбеляза националния празник – Съединението на България. Пред паметника „Банско помни героите”, стотици хора дойдоха, за да отбележат този знаменателен за Отечеството ни ден. Пред събралото се множество, в своето слово Георги Икономов припомни уроците на Историята: ”Всички помним, притчата за Хан Кубрат за това, колко е важно да сме обединени. Затова Съединението на Княжество България с Източна Румелия е толкова съдбовна дата за нас, защото показва решимостта на народа ни на всяка цена да брани, това, което обича. Показва, че нищо не може да ни спре, когато се борим за една справедлива кауза, каквато е била събирането на всички части на нашето Отечество. Но за съединение и обединяване в една посока е много по-лесно да се говори, отколкото да се направи. Така е и днес, така е било и преди 134 години. Затова можем да си представим какво е коствало на нашата млада държава и нашите млади политици да се изправят срещу Великите сили и да заявят, че искат да съберат частите на Родината, които са останали разпокъсани след Берлинския конгрес. Да опитат да изтрият срама и унижението след това несправедливо решение.” Пред паметника, който увековечава признателността на банскалии към героите на Родината, бяха положени венци и цветя.  Въпреки, че Пиринска Македония остава извън пределите на новата държава, за гражданите на Банско и днес са актуални поуките от този изстрадан, но тържествен акт за България, а именно, че обединен около една кауза и една цел, превърнати в години бленувано желание, българският народ е силен и в състояние да постигне всичко.", "date": "2019.09.06", "title": "Кметът на Банско Георги Икономов: Съединението е урокът, които трябва да помним и предаваме на поколенията след нас"}
{"url": "http://www.focus-news.net/news/2019/09/06/2696187/vladimir-petrov-bsp-bezdeystvieto-na-rayonnata-administratsiya-vav-vrabnitsa-minava-vsyakakvi-granitsi.html", "text": "Бездействието на районната администрация във \"Връбница\" минава всякакви граници. Това коментира кандидатът на БСП за кмет на район \"Връбница\" Владимир Петров във връзка с нов опит за заграждане на частен терен в междублоково пространство в \"Обеля\"-2 , съобщиха от пресцентъра на  БСП-София . В общината във \"Връбница\" очевидно не са си помръднали пръста дори да се поинтересуват от случая, който предизвика всекидневните протести през лятото в \"Обеля\"-2, а какво остава да потърсят решение на проблема. , добави още той. \r\nВ общината във \"Връбница\" очевидно не са си помръднали пръста дори да се поинтересуват от случая, който предизвика всекидневните протести през лятото в \"Обеля\"-2, а какво остава да потърсят решение на проблема. Това коментира кандидатът на БСП за кмет на район \"Връбница\" Владимир Петров. Той се отзова днес на молбата на граждани за подкрепа по казус, който датира още от 8 юли. След това към него се присъединиха общинският съветник от БСП Николай Николов, кандидатът на БСП за общински съветник от \"Връбница\" Димитър Петров и кандидатът за кмет на София, издигната от инициативен комитет, Мая Манолова. Тя познава случая в детайли, подкрепи протестите и няколко пъти досега, в ролята си на омбудсман на Република България, се включва в шествията на недоволните граждани. \r\n\"В \"Обеля\"-2 осъмнаха на празничния 6-ти септември със скандал. От ранни зори работници започнали да заграждат терена в пространството между блоковете 244, 245 и 247 и срещу 257, обясни Владимир Петров. - Този терен, който е междублоково пространство, но е частна собственост, предизвика голямото гражданско недоволство още през юли и постави началото на всекидневни протести на хората. В момента, в който тези протести стихнаха, собствениците отново започнаха да заграждат. Очевидно през цялото време на протестите в общината във \"Връбница\" никой дори не си е мръднал пръста, за да разреши проблема. Очаквани и видими резултати на кмета и екипа му. За пореден път!\". \r\nВ крайна сметка и вторият опит за заграждане на терена, който е в междублоковото пространство, отново завърши без успех. \"Аз получих сигнала с молба за съдействие сутринта по телефона. Бях на мястото към 9,30 часа. На терена имаше петима работници, дошли с едно камионче. Гражданите вече се бяха събрали и не им позволяваха да работят. Към 10,30 часа пристигна полиция, а работниците си тръгнаха, разказа Владимир Петров. - По-късно дойдоха заместник-кметът на \"Връбница\" Димитър Димитров и главният юрисконсулт на общината Павлина Атанасова с екип. Започна голяма разправия между тях и гражданите. Всички обяснения на представителите на общината показваха само едно - нежелание да решат проблема. Защото по предложение на кмета на района, в СОС може да бъде внесен доклад с искане за промяна на ПУП-а. При тази промяна всички подобни случаи може да бъдат разгледани индивидуално и да бъде намерено решение, което да удовлетворява и собствениците на имотите, и гражданите. Защо не го направиха? Имаха два месеца. Да не би да защитават нечии други интереси, а не тези на гражданите? Освен това, днес съставиха констативен протокол на хвърчащ лист, а не на бланка. В него не описаха реалната ситуация и вбесиха хората, които скъсаха листа. После съставиха втори само и само да удовлетворят гражданите и да успокоят напрежението. Така ли работи районната администрация във \"Връбница\"?\".", "date": "2019.09.06", "title": "Владимир Петров, БСП: Бездействието на районната администрация във \"Връбница\" минава всякакви граници"}
{"url": "http://www.focus-news.net/news/2019/09/06/2696184/afp-turski-opozitsionen-lider-e-osaden-na-pochti-deset-godini-zatvor.html", "text": "Основната опозиционна партия на Турция заяви, че нейният лидер в Истанбул е осъден на девет години и осем месеца затвор в петък главно заради публикации в социалните медии, включително \"обиди\" към президента Реджеп Ердоган, предава  AFP . \r\nКанан Кафтанджиоглу от истанбулския клон на светската Народно-републиканска партия (НРП)беше призната за виновна в \"терористична пропаганда\", наред с други обвинения, в процес, който тя определи като политически. \r\nТя изигра ключова роля за победата на новия кмет на Истанбул Екрем Имамоглу , когато за първи път партията на Ердоган загуби властта в най-големия град на Турция от 25 години насам. \r\nОт НРП заявиха, че присъдите трябва да бъдат потвърдени от апелативния съд, преди Кафтанджиоглу да бъде изпратена в затвора. \r\nОбвиниеният включват критики за смъртта на 14-годишно момче, което беше ударено от граната със сълзотворен газ по време на масовите протести в \"Гези парк\" от 2013 година. \r\nТя получи присъди по пет обвинения, включително 20 месеца за \"унижение\" на държавата, 18 месеца за \"обида на държавен служител\", 28 месеца за \"обида на президента\", 32 месеца за \"подбуждане на народа към омраза\". \r\nНейната \"терористична пропаганда\", за която тя получи 18 месеца, се състоеше в цитиране на член на забранената Кюрдска работническа партия (ПКК). \r\n \r\n  Юлиян Марков", "date": "2019.09.06", "title": "AFP: Турски опозиционен лидер е осъден на почти десет години затвор"}
{"url": "http://www.focus-news.net/news/2019/09/06/2696186/ria-novosti-rusiya-i-belarus-podgotviha-programa-za-integratsiya.html", "text": "Русия и Беларус приключиха работа по интеграционна програма, заяви премиерът на Русия  Дмитрий Медведев, цитиран от  РИА Новости .  \r\n\"Завършихме работа по програма за действие за изпълнение на Договора за Съюза от 1999 г. с допълнение към него със списък от пътни карти. Но тази работа, резултатът от която сега са изработените документи, не свършва там, тя едва сега започва\", каза Медведев след разговорите с беларуския колегата Сергей Румас. \r\nСпоред премиера на Руската Федерация страните ще трябва да подготвят регулации в почти всички области на икономическата дейност, които трябва да се прилагат по силата на споразумението за съюза, по-специално във финансовата и кредитната, данъчната сфера, в областта на митническото регулиране, цифровото развитие и туризма. \r\nКакто подчерта Медведев, до началото на декември трябва да се състави окончателен набор от документи, които да бъдат представени на президентите на двете страни. \r\nСпоред белоруската страна в програмата за действие е заложен принципът „две държави - един пазар“. \r\nДо 1 ноември по този документ трябва да бъдат подготвени около 28 пътни карти в различни области. \r\nПо-рано Румас отбеляза, че в документа няма политически проблеми. Той не изключи, че след започването на този документ кабините на двете страни ще го публикуват, така че \"обществеността да няма никакви притеснения относно суверенитета\". \r\nВ края на 2018 г. Минск и Москва се договориха да създадат работна група за решаване на проблемни въпроси и насърчаване на интеграцията. Максим Орешкин, лидер на групата от руската страна, заяви през август, че практически всички основни разногласия по отношение на интеграцията на двете страни са отстранени. Беларуският съпредседател Дмитрий Крутой отбеляза, че страните са се споразумели да разработят единно законодателство до средата на следващата година, а от 2021 г. да стартират пазари за нефт и газ, промишлени продукти, селскостопански продукти и транспортния пазар по единни правила. \r\n \r\n  Юлиян Марков", "date": "2019.09.06", "title": "РИА Новости: Русия и Беларус подготвиха програма за интеграция"}
{"url": "http://www.focus-news.net/news/2019/09/06/2696183/burgas-nyama-zatvoreni-patni-uchastatsi-na-teritoriyata-na-oblastta.html", "text": "Няма затворени пътни участъци на територията на областта. Това съобщиха за Радио „Фокус“ – Бургас от Областно пътно управление. Условията за пътуване са добри – пътищата са сухи и проходими, видимостта е отлична. \r\nИнтензивно е движението по пътната отсечка Бургас – автомагистрала „Тракия“, по пътя Поморие – Ахелой, както и по пътя Бургас – Созопол. В Бургас струпване на автомобили се наблюдава в районите на някои от възловите кръстовища в центъра на града- между булевардите „Сан Стефано“ и „Демокрация“, между улиците „Константин Фотинов“ и „Булаир“, както и между улиците „Цар Симеон I“ и „Гурко“. \r\n \r\nДеница ДИМИТРОВА", "date": "2019.09.06", "title": "Бургас: Няма затворени пътни участъци на територията на областта"}
{"url": "http://www.focus-news.net/news/2019/09/06/2696176/kmetat-na-obshtina-dobrich-yordan-yordanov-tryabva-da-se-obedinim-kato-obshtnost-za-kauzata-balgariya.html", "text": "Съединението на Княжество България и Източна Румелия е оставило голяма диря в българската история и днес трябва да се обединим като общност за каузата България. Това каза за празничното издание на предаването  „За честта и славата на България“  на  Радио „Фокус“  кметът на Добрич Йордан Йорданов. Според него днес обединението е трудно, защото в обществото ни има дефицит на чувство за общност. „През 1885 година се е случило нещо, което е оставило изключително голяма диря в нашата българска история – Източна Румелия се обединява с Княжество България. Към днешна дата обединението понякога е трудно, защото като общество имаме дефицит на чувство за общност. През последните години станахме единаци – гледаме единствено към себе си, а не към общото. Трябва да се съсредоточим върху обединяването на всички нас като една общност и над нас да бъде само нашата родина. Нашата кауза винаги е България. Каузата след България е моето родно място, в случая моят роден град Добрич. Затова полагам всички усилия не само да подобрявам качеството и стандарта на живот в нашия град, но и да обединявам тези хора и общности“, обясни кметът на Добрич.Йордан Йорданов добави, че на този ден трябва да отдадем заслуженото на нашите предшественици, затова че са били смели и България е била над всичко за тях.  \r\nЙоланда ПЕЛОВА", "date": "2019.09.06", "title": "Кметът на Община Добрич Йордан Йорданов: Трябва да се обединим като общност за каузата България"}
{"url": "http://www.focus-news.net/news/2019/09/06/2696185/nimh-utre-shte-e-predimno-slanchevo-ochakvat-se-valezhi-ot-dazhd-v-yugozapadnite-rayoni.html", "text": "Утре ще е предимно слънчево, очакват се валежи от дъжд в югозападните райони. Това съобщи за  Агенция „Фокус“  дежурният синоптик Боряна Маркова от  Националния институт по метеорология и хидрология . Атмосферното налягане ще е близко до средното за месеца и ще се задържи почти без промяна. През нощта над по-голямата част от страната ще преобладава ясно време, с разкъсана висока облачност. Значителна, предимно купеста облачност, ще има в югозападните райони и там ще има валежи от дъжд. Утре над западната част от страната ще се развива купеста облачност и на отделни места, главно в планините и планинските райони, ще има краткотрайни валежи от дъжд. Над останалата част от страната времето ще е предимно слънчево. Ще духа слаб до умерен вятър от изток-североизток. Максималните температури ще са между 26° и 31°. По Черноморието ще е предимно слънчево. Ще духа слаб до умерен североизточен вятър. Максимални температури 25-27°. Температурата на морската вода е 24-26°. Вълнението на морето ще е около 2 бала. Над масивите от Югозападна България облачността ще е значителна, предимно купеста и там на много места ще има валежи от дъжд. Над останалите планински райони ще преобладава слънчево време, в следобедните часове с временни увеличения на облачността, но ще остане почти без валежи. Ще духа умерен вятър от изток-североизток. Максимална температура на височина 1200 метра – около 20°, на 2000 метра – около 14°.", "date": "2019.09.06", "title": "НИМХ: Утре ще е предимно слънчево, очакват се валежи от дъжд в югозападните райони"}
{"url": "http://www.focus-news.net/news/2019/09/06/2696190/varna-beloslav-stava-domakin-na-tretiya-festival-na-shevitsata-prez-uikenda.html", "text": "Трети Фестивал на шевицата предстои да се проведе в град Белослав през този уикенд. Щандовете на участниците и сцената ще са разположени и в двата дни на площад „Възраждане“ след 10 часа сутринта до 18 часа вечер. Това каза в интервю за Радио „Фокус“ – Варна организаторът Славян Стоянов. По думите му, за гостите, Община Белослав е предоставила като възможност разходки в езерото с корабчето „Бела“. Програма е доста богата. Могат да се видят няколко изложби, ревю на носии. Фестивалът започва в събота официално от 10 часа. Ще има над 60 щанда, представящи различни творби, артикули и занаяти, използващи мотиви от шевицата. В събота от 10.30 часа е първото представяне на Васил Василев от Дългопол. Той ще покаже своята колекция носии от село Ченге в ревю. Гостите на фестивала могат да чуят различни етнографи. Сред тях е Светла Радева от София. Тя ще представи етнографски изследвания в областта на шевицата. Друг гост ще е уредник в Музея в Провадия. Тя ще представи изследвания за символния език в обредните хлябове. Гостуват и представители от Музея в Елхово, които освен в лекторската част, участват и с изложба от 20 табла със старинни носии от региона. Също така ще бъде представена и книга на краеведа от Белослав д-р Росен Гацин. Във фестивалното пространство ще могат да бъдат видени и още три изложби. Фотографът Асен Великов ще покаже близо 50 свои пана, снимани на различни места и фестивали в България. Друга изложба е тази на колекционерите Радослав Радков и Илонка Станкова. Те ще представят над 40 престилки от цяла България за любителите на автентичното. Последната изложба представя самият Славян Стоянов като художник и фотограф. „Тази година имах възможност да посетя две странджански села – Мелница и Странджа. Изложбата ми е посветена на изчезващите български села. Посланието не е много радостно, но това, което искам да видят разглеждащите изложбата е, че винаги, дори в руините, може да бъде видяна надежда, защото там са заложени нашата памет и корен. Във времето на фестивала ще бъде представена и една карта на България, извезана от шевици. Руми Рангелова от Варна сме поканили. Фолклорен танцов състав от Свищов и Танцов състав „Младост“ от Белослав ще се представят на сцената. Програмата тече през целите два дни  - от събота сутринта. В неделя започва в 11 и приключва в 18 часа“, обобщи Славян Стоянов. По думите му, богата и разнообразна програма от работилници и демонстрации е предвидена за най-малките гости на фестивала. Всички събития в рамките на фестивала са с вход свободен. \r\n \r\nДиана СТОЕВА", "date": "2019.09.06", "title": "Варна: Белослав става домакин на третия Фестивал на шевицата през уикенда"}
{"url": "http://www.focus-news.net/news/2019/09/06/2696182/vladimir-anignostov-rim-burgas-granicheshtiyat-s-turtsiya-burgaski-region-ima-mnogo-vazhna-rolya-za-zashtitata-na-saedinenieto-sreshtu-eventualna-turska-voenna-namesa.html", "text": "Бургас. На днешния ден – 6-ти септември 2019г. се навършват 134 години от обявяването на Съединението на Княжество България и Източна Румелия.  След Берлинския конгрес Източна Румелия получава статут на автономна област от третата политическа и военна власт на султана. Разделена е на 6 департамента, единият от които е бургаският. Това каза за Радио „Фокус“-Бургас Владимир Анигностов, уредник от историческата експозиция към Регионалния исторически музей в Бургас. По думите му бургаския департамент включва 88 399 жители в 227 населени места. И на свой ред е разделен на четири кантона – Айтоски, Бургаски, Поморийски и Карнобатски. След изтеглянето на руските войски са избрани местни управленски органи, околоийски съвети, старейшенски съвети и кметове. Населението на Бургас и окръга е преобладаващо българско. „Разкръстването на Санстефнаска България затруднява осъществяването на търговията, трудно проникват стокопаричните отношения, затруднен е износът на селскостопански произведения. Постепенно всички усилия на българското население се насочват към идеята за обединение. Още през 1878 год. възникват комитети „Единство“ , гимнастически дружества, тайни революционни комитети. В Бургас е основано дружество „Морски орел“ за отпор, в случай че турски гарнизони влязат в Източна Румелия“, каза още Анигностов и добави, че бургаските първенци – Иван Хаджипетров и Андрей Тупракчиев са упълномощени  да съгласуват решения из комитетите еиднство в Пловдив и Сливен. „Разбира се дейноста на тези т.н. „гимнастици“ не остава в тайна на източнорумелйското правителство и затова се стига до тяхното разпускане. Така или иначе комитетски сили се очертават като силен резерв със сформираната българска земска войска“, обясни уредникът от историческата експозиция към Регионалния исторически музей в Бургас. „В бургаската околия редовните войски са организирани в 28-ма бургаска пехотна дружина, а нов подем в борбата за национално обединение настъпва през  1885 год. , когато международната и вътрешна обтсновка позволяват подновяване дейността на революционните комитети. Ръководител на съединиското движение в Бургас е Иван Цанков, той е перфект на бургаския департамент и деец в национално-освободителни борби, но неговата патриотична дейност довежда до снемането му от длъжност, на бургаските граждани им остава да се информират само от пресата за развитието на събитията, дори първенците на града не се включват присърце в подготовката. Отказвайки за момента да дарят неоходимтие средства. На 6 септември 1885 год. под ръководствов на пловдивския комитет Съединението се извършва с голям ентусиазъм , по това време кмет на Бургас е възрожденецът и общественик Димитър Бракалов“, уточни Анигносотв и обясни, че по спомените на очевидеца Захари Димитров, след съобщението за провъзгласяване на Съединението, в Бургас забиват черковните камбани и се отслужва молебен пред окръжното управление. Началникът на бургаския гарнизон произнася реч, в която призовава всички да подкрепят и утвърдят извършеното в Пловдив дело. „В книгата за постановления и прикази на бургаската градска община, събитието е отразено така –  Съединението стана – 6-ти септември 1885 год, това е един много важен ръкопис и кратко и ясно е съобщено, че се е случило в Пловдив, за да знаят бургаските граждани. Не всичко спира до тук. Граничещият с Турция бургаски регион има много важна роля за защитата на Съединението срещу евентуална турска военна намеса. Назрява и конфликт със сърбите“, каза още историкът. Според думите му в помощ на армията се явяват много доброволци, болшинство от бургаски учители, въоръжени с пушки крънка, четите са обособени в бургаския отряд с началник подполковник Шиваров, на войските е поверена охраната на границата с Турция от Черно море на изток до село Голям Боялък. „Нападение от Сърбия не последва, но след обявяване на войната от Сърбия, редовните войскови поделения от бургаския край получават заповед да се отправят на запад към сръбската граница. Макар и да пристигат късно на бойната линия и да се включват само в ариегарни сражения при Видин, важно за отбелязване е тяхната готовност за саможертва, затова, когато бойците се завръщат в Бургас са посрещнати като герои с подобаваща тържественост. Така през есента на 1885 год,  е защитено с всички усилия на българския народ Съединението на страната на тези две големи територии от България- Княжество България с Източна Румелия“, заяви Анигностов. \r\nДеница ДИМИТРОВА", "date": "2019.09.06", "title": "Владимир Анигностов, РИМ-Бургас: Граничещият с Турция бургаски регион има много важна роля за защитата на Съединението срещу евентуална турска военна намеса"}
{"url": "http://www.focus-news.net/news/2019/09/06/2696192/sport-eden-azar-podnovi-palnotsenni-trenirovki-s-real-madrid.html", "text": "Футбол: Белгийският национал Еден Азар проведе пълноценна тренировка с първия отбор на Реал Мадрид. Очаква се новото попълнение в селекцията на клуба да дебютира срещу Леванте на 14 септември на стадион “Сантиаго Бернабеу”. Хамес Родригес и Браим Диас също се завръщат в състава , след като лекуваха контузии. Само Иско и Марко Асенсио остават в списъка на контузените в „кралския клуб“.", "date": "2019.09.06", "title": "Спорт: Еден Азар поднови пълноценни тренировки с Реал Мадрид"}
{"url": "http://www.focus-news.net/news/2019/09/06/2696188/pregled-na-mezhdunarodnite-novini-do-18-chasa-agentsiya-fokus.html", "text": "Визитата на президента на Афганистан Ашраф Гани в столицата на САЩ Вашингтон беше отложена, предава агенция  TACC , като се позовава на афганистански медии. \r\nГани, придружен от представителна делегация, трябваше да лети за САЩ на 7 септември. Там той щеше да се срещне с американския президент Доналд Тръмп. Все още няма информация за кога е отложено пътуването му. \r\nПо-рано афганистанският лидер разкритикува опитите на Белия дом да се споразумее с талибаните за прекратяване на военните действия в страната. Той заяви, че „търсенето на мир с групировка, която все още се занимава с убийството на невинни, е безсмислено“.  \r\nАшраф Гани каза това след терористичната атака в Кабул, отговорност за която пое талибанското движение. \r\n*** \r\n \r\n  Беларус никога няма да оттегли подкрепата си за Русия, но очаква същото от Москва в трудни моменти, заяви пред журналисти в Брест президентът на Беларус Александр Лукашенко предава  TACC . \r\n„Що се отнася до Русия, ние сме един народ, казвал съм хиляди пъти. Това са наши хора, наши братя. Винаги сме били заедно с тях, те винаги ни оказваха подкрепа. И фактът, че днес понякога имаме проблеми с Москва не се дължи на руския народ и не се дължи на руснаците“, заяви Лукашенко. \r\n„Защо трябва да се отнасяме лошо с тях, да ги предадем, както някои казват. Това никога няма да се случи. Дори и без мен това няма да се случи\", добави президентът и заяви, че се радва, че Русия е „по-големия брат“ на Беларус, но като такъв, тя трябва да помага на Минск в трудни моменти. \r\nВ същото време Лукашенко каза, че Москва не може да обвинява Минск в изграждането на „многовекторна“ политика, обръщайки внимание както на Изтока, така и на Запада. \r\n„Всеки иска да влияе. Но аз не приемам да се оказва прекомерно влияние върху на нашия народ. Това е неприемливо.\", продължи президента. \r\n„Трябва да гледаме както на Изток, така и на Запад. Русия няма защо да ни упреква. Никой няма да ни забрани да гледаме в различни посоки.\", добави Лукашенко. \r\n*** \r\n \r\n  Предупрежденията, че Турция ще отвори вратите за мигрантите към Европа не е било „нито заплаха, нито блъф“, заяви вицепрезидентът Фуат Октай. \r\n„Това не е нито заплаха, нито блъф. Това е реалност“, заяви Октай по време на визита в Италия. \r\nКоментарите му идват малко след като президентът на Турция Реджеп Тайип Ердоган заплаши, че Анкара може да „отвори вратите“ за сирийските бежанци към Европа ако не получи очакваната подкрепа за плановете си. \r\nОктай заяви, че мисленето, че Турция ще предизвика нова мигранска вълна е „грешно“. \r\n„Турция не е ничий пазител, нито пък мигрантски център. Това не е страната, която ще плаща за кризите, които другите страни създават“, добави той. \r\n*** \r\n \r\n Германското правителство заяви, че следи внимателно миграционния поток към гръцките  острови, където се наблюдава сериозен скок, пише електронното издание на гръцкия вестник  Kathimerini . \r\nГоворителят на правителството Мартина Фиц заяви, че на увеличаването на мигрантите, идващи на островите по море, \"трябва да се гледа сериозно.\" Но тя също така подчерта в петък, че последните цифри на пристигащите са значително по-ниски, отколкото  през 2015-2016 г. \r\nГермания тогава прие най-голям дял от мигрантите, тръгнали по така нареченият „Балкански път“. Потокът към Гърция спадна, когато Европейският съюз постигна споразумение с Турция за предотвратяване на морските преминавания. \r\nФиц казва, че Германия е готова да помогне на Гърция сега, както чрез механизмите на  Европейския съюз, така и двустранно. \r\nРаботници в пренаселения мигрантски лагер на остров Лесбос бяха нападнати от млади мигранти в сряда, които настояваха за преместване  в континенталната част. \r\n*** \r\n \r\n Турция изпита успешно собствена крилата ракета с проникваща в дълбочина бойна глава, съобщи министърът на науката и промишлеността Мустафа Варанк в четвъртък, цитиран от турското англоезично издание  Daily Sabah . \r\nРазработената от Института за научни и технологични изследвания в областта на отбраната  на Съвета за научни и технологични изследвания в Турция ракета SOM-B2, представлява  вариант с високоексплозивна  бойна глава на ракетата с наземен старт SOM. \r\nВаранк сподели видео в акаунта си в социалната мрежа „Туитър“ което показва, че ракетата успешно поразява целта си, която е била бункер с бетонен покрив. \r\nСпоред Исмаил Демир, ръководител на Председателството на отбранителните индустрии , с последно изстрелване SOM-B2 успешно е приключило разработването й, наземните и полетните тестове. \r\nРакетата ще бъде използвана от турските въоръжени сили срещу бронирани цели или цели, разположени дълбоко под земята. \r\nКласът ракети SOM, предназначен за използване срещу наземни и морски цели, се предлага в различни варианти, включително SOM-A, SOM-B1, SOM-B2 и SOM-J. \r\nРакетите имат работен обсег над 250 километра и притежават ниска откриваемост, висока точност, устойчивост и издръжливост. Системата предлага избор между предварително планирани задачи и дефиниране на целта по време на полет, избираеми параметри на удара и съвместимост с универсален оръжеен интерфейс.  \r\n*** \r\n \r\n Министърът на външните работи на Швеция Маргот Уолстрьом, чийто фокус върху правата и \"феминистката\" дипломатическа политика събраха както почитатели, така и множество противници, обяви в петък, че се оттегля от поста си, за да се съсредоточи върху семейството, предава  AFP . \r\n\"Дойде време да прекарвам повече време със съпруга си, децата и внуците си. Уведомих министър-председателя за желанието си да напусна правителството и моя пост като министър на външните работи\", заяви Уолстрьом в социалната мрежа “Туитър“. \r\nУолстрьом, представител на  шведските социалдемократи, заема поста от 2014 г., когато премиерът Стефан Лоьовен сформира своето правителство, като тогава стартира така наречената от нея „феминистка външна политика“. \r\n64-годишният ветеран в политиката и дипломацията има дългогодишна кариера както в шведската, така и в международната политика, като заемаше длъжности в Европейската комисия и като специален представител на ООН за сексуалното насилие в конфликтите. \r\nВ един от първите си ходове като външен министър Уолстрьом разгневи Израел, като обяви признаването на Палестинската държава от Швеция. \r\nСлед това тя отново разгневи Израел, като призова за „задълбочени“ разследвания на убийствата на палестинци от израелската армия, които тя нарече „извънсъдебни убийства“, което доведе до това, че Израел я обяви за персона нон грата. \r\nДипломатическите връзки на Швеция с Рияд също бяха замразени през 2015 г., след като тя нарече Саудитска Арабия „диктатура“ и я обвини заради нарушения на правата на човека. \r\n*** \r\n \r\n Основната опозиционна партия на Турция заяви, че нейният лидер в Истанбул е осъден на девет години и осем месеца затвор в петък главно заради публикации в социалните медии, включително \"обиди\" към президента Реджеп Ердоган, предава  AFP . \r\nКанан Кафтанджиоглу от истанбулския клон на светската Народно-републиканска партия (НРП)беше призната за виновна в \"терористична пропаганда\", наред с други обвинения, в процес, който тя определи като политически. \r\nТя изигра ключова роля за победата на новия кмет на Истанбул Екрем Имамоглу , когато за първи път партията на Ердоган загуби властта в най-големия град на Турция от 25 години насам. \r\nОт НРП заявиха, че присъдите трябва да бъдат потвърдени от апелативния съд, преди Кафтанджиоглу да бъде изпратена в затвора. \r\nОбвиниеният включват критики за смъртта на 14-годишно момче, което беше ударено от граната със сълзотворен газ по време на масовите протести в \"Гези парк\" от 2013 година. \r\nТя получи присъди по пет обвинения, включително 20 месеца за \"унижение\" на държавата, 18 месеца за \"обида на държавен служител\", 28 месеца за \"обида на президента\", 32 месеца за \"подбуждане на народа към омраза\". \r\nНейната \"терористична пропаганда\", за която тя получи 18 месеца, се състоеше в цитиране на член на забранената Кюрдска работническа партия (ПКК). \r\n*** \r\n \r\n Русия и Беларус приключиха работа по интеграционна програма, заяви премиерът на Русия  Дмитрий Медведев, цитиран от  РИА Новости .  \r\n\"Завършихме работа по програма за действие за изпълнение на Договора за Съюза от 1999 г. с допълнение към него със списък от пътни карти. Но тази работа, резултатът от която сега са изработените документи, не свършва там, тя едва сега започва\", каза Медведев след разговорите с беларуския колегата Сергей Румас. \r\nСпоред премиера на Руската Федерация страните ще трябва да подготвят регулации в почти всички области на икономическата дейност, които трябва да се прилагат по силата на споразумението за съюза, по-специално във финансовата и кредитната, данъчната сфера, в областта на митническото регулиране, цифровото развитие и туризма. \r\nКакто подчерта Медведев, до началото на декември трябва да се състави окончателен набор от документи, които да бъдат представени на президентите на двете страни. \r\nСпоред белоруската страна в програмата за действие е заложен принципът „две държави - един пазар“. \r\nДо 1 ноември по този документ трябва да бъдат подготвени около 28 пътни карти в различни области. \r\nПо-рано Румас отбеляза, че в документа няма политически проблеми. Той не изключи, че след започването на този документ кабините на двете страни ще го публикуват, така че \"обществеността да няма никакви притеснения относно суверенитета\". \r\nВ края на 2018 г. Минск и Москва се договориха да създадат работна група за решаване на проблемни въпроси и насърчаване на интеграцията. Максим Орешкин, лидер на групата от руската страна, заяви през август, че практически всички основни разногласия по отношение на интеграцията на двете страни са отстранени. Беларуският съпредседател Дмитрий Крутой отбеляза, че страните са се споразумели да разработят единно законодателство до средата на следващата година, а от 2021 г. да стартират пазари за нефт и газ, промишлени продукти, селскостопански продукти и транспортния пазар по единни правила.", "date": "2019.09.06", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/06/2696173/vitseadmiral-plamen-manushev-saedinen-i-edinen-balgarskiyat-narod-mozhe-da-preuspee.html", "text": "Съединен и единен българският народ може да преуспее. Това заяви в предаването  „За честта и славата на България“  на  Радио „Фокус“  вицеадмирал Пламен Манушев, бивш командир на Военноморските сили и народен представител от ГЕРБ. Според него в днешно време не трябва партийни или други интереси да бъдат повод за обръщане на гръб към славното българско минало. „Българският народ е имал добри водачи, на които народът е вярвал и който е следвал. Хиляди са примерите. Трябва да се преценява какво се прави, за да бъде народът воден в правилната насока и в името на България“, каза още вицеадмирал Манушев. Според него много са българите, които днес се опитват да съхраня и запазят постигнатото от преди 134 години. „Много често говорим, че тези хора – нашите предци - са били други хора. Стотина година по-късно този дух е забравен. Променили са се и ценностите в съвременния ни свят, но трябва да се работи от всички българи, които милеят за България. И това постепенно започва да се случва“, добави още вицеадмирал Пламен Манушев. \r\nЙоланда ПЕЛОВА", "date": "2019.09.06", "title": "Вицеадмирал Пламен Манушев: Съединен и единен българският народ може да преуспее"}
{"url": "http://www.focus-news.net/news/2019/09/06/2696193/plovdiv-sabor-na-boba-s-nadenitsa-shte-se-provede-v-selo-zhitnitsa-na-7-septemvri.html", "text": "Събор на боба с наденица ще се проведе в село Житница. Това съобщиха за Радио „Фокус“ – Пловдив организаторите на първото по рода си събитие, чрез което ще се отпразнува официалното побратимяване на селата Житница и Смилян. Откриването на събора, който ще се проведе на входа на село Житница, в конна база „Тракиец“, ще се състои от 10.00 часа на 7 септември с изпълнения на СНЦ „Петнадесет лалета“ и ФА „Български ритми“. Всички гости на събитието ще имат възможност да опитат както автентична рецепта за боб с наденица, така и по-модерни интерпретации, представени на място специално от шеф Андре Токев. Водещ на програмата ще бъде Георги Мамалев, а за доброто настроение на присъстващите ще се погрижат Деси Добрева и „Лудо Младо Бенд“, „100 каба гайди“ и танцовите ансамбли на с. Житница и с. Смилян, както и духов оркестър „Виво Монтана“.", "date": "2019.09.06", "title": "Пловдив: Събор на боба с наденица ще се проведе в село Житница на 7 септември"}
{"url": "http://www.focus-news.net/news/2019/09/06/2696194/predstoyashti-mezhdunarodni-sabitiya-za-7-septemvri-agentsiya-fokus.html", "text": "*** \r\n  Очаквано меко кацане на лунния модул „Чандраяан-2“ на Луната \r\n \r\n*** \r\n  Лекция на Ангела Меркел пред студенти в университета „Хуажонг“ \r\n \r\n*** \r\n  Продемократични протести, които се очаква да блокират летището на мегаполиса \r\n \r\n*** \r\n  Репетиция за парада на 1 октомври на площад Тянънмън \r\n \r\n*** \r\n  Протест на „жълтите жилетки“ \r\n \r\n*** \r\n  Конференция на управляващата партия „Право и справедливост“ преди изборите през октомври \r\n \r\n*** \r\n  Среща на френския и американския министър на отбраната \r\n \r\n*** \r\n  Международен търговски панаир, на който премиерът Кириакос Мицотакис ще представи икономическата програма на правителството \r\n \r\n*** \r\n  Краен срок за представянето на кандидатурите за управляващ директор на МВФ \r\n \r\n*** \r\n  Очаква се Иран да обяви ново намаляване на задълженията си по иранската ядрена сделка", "date": "2019.09.06", "title": "Предстоящи международни събития за 7 септември  (Агенция \"Фокус\")"}
{"url": "http://www.focus-news.net/news/2019/09/06/2696189/manol-genov-bsp-saedinenieto-na-balgariya-s-iztochna-rumeliya-e-mozhe-bi-edno-ot-nay-velikite-dela-svarsheni-ot-nashite-predtsi-v-istoriyata-ni.html", "text": "Съединението на България с Източна Румелия е може би едно от най-великите дела, свършени от нашите предци в историята ни. Това каза в интервю за  Агенция „Фокус“  народният представител от ПГ на „БСП за България“ и член на Изпълнителното бюро на БСП Манол Генов по повод Съединението на Княжество България с Източна Румелия. По думите му Съединението е дело, допринесло, с гордост да се чувстваме българи, единни и сплотени. „Това доказва нашата способност и желание да браним онова, което обичаме без значение за неговата цена. Трудно е било тогава да се изправиш сам пред проблемите и препятствията, които малка България има, но въпреки това тя оспорва своето право пред Великите сили. След Руско-Турската война нашата Родина е разкъсана на парчета от Берлинския конгрес. Прави планове да събере в едно своите земи, за да бъде отново цяла. Българите се отказват от първоначалната си идея за обединение на всички територии, където живеят българи, а подемат идеята да се реализира  първо идеята за обединение на Източна Румелия с Княжество България. Дори тогава нашата освободителка Русия отказва помощта и съдействието си спрямо Съединението си. На нея може би й е харесало така – да съществува само споменът за великата българска държава. 6 септември 1885 г. е датата, която обединява Княжество България с Източна Румелия. Въпреки недоволството на Великите сили, въпреки рискът, който би донесъл тежки политически последствия за Родината ни, България остава сама с млади, неопитни офицери. Русия още веднъж показва недоволството си след Съединението и изтегля целия висш команден състав на Българската армия. Англия дава съгласието си и подкрепя българите за съединението на тези територии и то става факт. На тази дата България си възвръща част от това, което й принадлежи. С много труд, много усилия, много жертви, българите постигат тази желана цел“, каза Генов. Според народния представител от далечината на времето може би не можем да си представим онзи сладък вкус от победата и от Съединението. „Може би сега от висотата на годините и далечината на времето едва ли знаем истинската стойност на тази дума – Съединението и какво е значело това тогава и колко е било много“, допълни още Манол Генов. \r\nДеница КИТАНОВА", "date": "2019.09.06", "title": "Манол Генов, БСП: Съединението на България с Източна Румелия е може би едно от най-великите дела, свършени от нашите предци в историята ни"}
{"url": "http://www.focus-news.net/news/2019/09/06/2696196/kardzhali-v-madzharovo-na-reka-arda-chestvat-velichestveniya-glaven-sanitar-na-rodopskata-diva-planinska-priroda-v-dni-na-leshoyada2019.html", "text": "В Маджарово, на река Арда, честват величествения главен санитар на родопската дива планинска природа в Международни дни на лешояда‘2019 -  6 и 7 септември. Това съобщи за   Радио \"Фокус\"   Богдан Боев от Българско Дружество за защита на птиците и Природозащитен Център Източни Родопи. В 18.00 часа беше открита изложбата  Властелинът на Родопите в градският парк на село Маджарово. Тя ще бъде последвана от театрално представление, игри за деца и много изненади. „Традиционно този ден се чества всяка първа събота от месец септември и има за цел да даде информация на обществеността относно нуждата и ползите от опазването на тези птици. Екологичната роля, която лешоядите имат в природата, предоставя незаменима услуга за останалия жив свят – те са санитарите на природата, които спират разпространението на заразни болести по животните и хората“, каза Богдан Боев. Изложбата „Властелините на Родопите“ представя величествените красота и природа на Източните Родопи, на белоглавите и черните лешояди, известни още като властелините на родопското небе. Любителите на дивата природа ще могат да видят още снимки на спиращи дъха пейзажи, редки птици и зверчета, красиви цветя и да научат повече за завърналите се през последни години зубри и диви коне в уникалните Родопи. Прекрасните фотографии са направени в девствената природа на източния дал на Родопите, едно от последните запазени девствени кътчета в Европа. Източните Родопи са и последното в България убежище за черните и белоглавите лешояди, към които е насочен проектът по програма LIFE „Опазване на черните и белоглавите лешояди в Родопите“, каза още Богдан Боев. Организaцията на Дните на лешояда са на Rewilding Rhodopes и Българско дружество за защита на птиците/BirdLife Bulgaria, фондация „По-диви Родопи“ и се провеждат в сътрудничество с Община Маджарово. Дейностите се осъществяват в рамките на проектите „Опазване на черните и белоглавите лешояди в Родопите“ (LIFE14 NAT/NL/000901) и  „Нова надежда за египетския лешояд“ (LIFE16 NAT/BG/000874), финансирани по програма LIFE на Европейския Съюз \r\nДарина ДЕЕНИЧИНА", "date": "2019.09.06", "title": "Кърджали: В Маджарово, на река Арда, честват величествения главен санитар на родопската дива планинска природа в Дни на лешояда‘2019"}
{"url": "http://www.focus-news.net/news/2019/09/06/2696195/plovdiv-528-sa-osashtestvenite-sabitiya-v-ramkite-na-programata-evropeyska-stolitsa-na-kulturata-ot-nachaloto-na-godinata.html", "text": "528 са осъществените публични събития в рамките на програмата „Европейска столица на културата“ от началото на годината. Това съобщиха за  Радио „Фокус“ – Пловдив  от Фондация „Пловдив 2019“. От всички събития, безплатни и със свободен достъп за публики са 376, а с платен вход – 152 събития. Статистиката сочи като брой изложби и представяния на каталози – 62 бр., концерти и музикални представления – 84 бр., театрални представления – 74 бр. (Пловдив и София), филмови прожекции – 30 бр., обучения и работилници – 148 бр., събития на открито – 130 бр. \r\nПрез тази година пространството на фондацията в Тютюневия град, на ул. „Екзарх Йосиф“ 16 в Пловдив е приело общо 56 от всички тези събития. Проектите по бреговете на река Марица и остров Адата през 2019 година са 19 бр., като в тях попада и специалният Празник на реката, с който „Пловдив 2019“ започнаха честванията на петата годишнина от избирането на града за Европейска столица на културата. \r\nПрез тези пет години в изпълнение на основните приоритети от програмата си фондацията е осъществила общо 30 проекта в кв. „Столипиново“, които включват 268 събития с участието на 595 участници от ромската общност. Още 7 проекта с 53 събития и приблизително 700 участника са привлекли в участие в културната програма другите етнически общности от града. В квартала на творческите индустрии „Капана“ с ежегодната подкрепа на „Пловдив 2019“ културните проекти са нараснали до 55 за последните пет години. \r\nОт април 2018 година в региона около Пловдив са осъществени общо 340 събития под шапката на „Европейска столица на културата“, като тази територия включва общините Пазарджик, Карлово, Димитровград, Хасково, Чепеларе, Смолян, Девин, Борино, Рудозем, Златоград, Кърджали. \r\nБроят на публиките на събитията с билети или ограничен вход от януари до август 2019 година надхвърля 120 000 души. Общият брой на публики и участници в инициативата за първата половина на годината и летния сезон надхвърля милион. \r\nЗа да информира за същността на инициативата, отворените си покани, приоритетите на програмата и подробности от дейността си, възможности за допълнително финансиране, както и за да планира важната година от 2015 година досега Фондация „Пловдив 2019“ е организирала и провела общо 96 образователни и информационни срещи в Пловдив, София и Южен Централен регион.", "date": "2019.09.06", "title": "Пловдив: 528 са осъществените събития в рамките на програмата „Европейска столица на културата“ от началото на годината"}
{"url": "http://www.focus-news.net/news/2019/09/06/2696197/rse-makedoniya-ochakvat-se-seriya-ot-protesti-v-solun.html", "text": "Поредица от протести са предвидени за утре в Солун, включително срещу Договора от Преспа в отговор на речта на гръцкия премиер Мицотакис при откриването на 84-тото издание на Международния панаир в Солун, който ще се проведе при строги мерки за сигурност, съобщи Македонската информационна агенция (МИА), цитирана от македонската редакция на  Радио „Свободна Европа“ . \r\nС традиционната си встъпителна реч Мицотакис ще разкрие следващите стъпки и дейности на своето правителство, а паралелно са очакват и множество протести. Тази година са насрочени поне шест митинга, включително съвместен протест на двата най-големи работнически съюза на частния и публичния сектор, Синдиката на комунистическата партия и леви асоциации, партии и организации и анархистки групи. Протестиращите се организират  срещу Договора от Преспа чрез социалните мрежи. \r\nТри хиляди полицаи ще гарантират сигурността в града, а специални части са пристигнали от Атина в Солун. \r\nНад 1 600 изложители ще участват в Международния панаир, който ще се проведе между 7 и 15 септември под мотото „Предприемачество, иновации и отвореност към външния свят. Ще има представители от 18 държави, а Индия е почетен гост на панаира. \r\n \r\n  Юлиян Марков", "date": "2019.09.06", "title": "РСЕ (Македония): Очакват се серия от протести в Солун"}
{"url": "http://www.focus-news.net/news/2019/09/06/2696199/pozhar-e-izbuhnal-na-relsite-na-barz-vlak-sofiya-varna.html", "text": "Пожар е избухнал на релсите на бърз влак София – Варна. Това съобщиха за  Агенция „Фокус“  от пресцентъра на БДЖ. Пожарът се намира между Ведрово и междугарието Подвис, близо до железния път. Преустановено е движението на влаковете в района на Карнобат и Завет. Единият влак престоява в Карнобат, а другият в Завет. Пътниците се превозват в момента с организиран превоз с автобус. Движението е прекъснато от 17.00 часа.   \r\nТеодора ПАТРОНОВА", "date": "2019.09.06", "title": "Пожар е избухнал на релсите на бърз влак София – Варна"}
{"url": "http://www.focus-news.net/news/2019/09/06/2696198/bbc-indiyka-na-73-godini-rodi-bliznatsi-bashtata-na-82-godini-poluchi-udar-na-sledvashtiya-den.html", "text": "Индийка на 73 години роди близнаци, бащата на 82 години получи удар на следващия ден, предава  BBC \r\n\"Майката и бебетата се справят добре\", каза първоначално д-р Ума Санкар, лекарят на жената, пред BBC. Мангаяма Ярамати каза, че тя и съпругът й, който е на 82 години, винаги са искали деца, но досега не са били в състояние да заченат. \r\n\"Ние сме невероятно щастливи\", каза нейният съпруг Ситарама Раджарао пред BBC в четвъртък, часове след раждането на бебетата, но само ден по-късно господин Раджарао получи внезапен инсулт и в момента се лекува в болница. \r\n\"Нищо не е в нашите ръце. Каквото и да се случи, това ще се случи. Всичко е в ръцете на Бог\", каза бащата, когато е бил попитан кой ще се грижи за децата, в случай че нещо се случи с двойката поради напредналата им възраст. \r\n \r\n  Юлиян Марков", "date": "2019.09.06", "title": "BBC: Индийка на 73 години роди близнаци, бащата на 82 години получи удар на следващия ден"}
{"url": "http://www.focus-news.net/news/2019/09/06/2696201/sport-chetiri-tima-se-klasiraha-na-chetvartfinalite-na-sp-po-basketbol.html", "text": "Баскетбол: Отборите на Полша, Аржентина, Сърбия и Испания се класираха за четвъртфиналите на световното първенство по баскетбол за мъже в Китай. \r\nВ среща от група J на втората групова фаза Испания постигна победа с 67:60 над Италия, с което осигури, както себе си, така и Сърбия за директните елиминации. По-рано днес сърбите надиграха убедително Пуерто Рико с 90:47. \r\nВ двубоите за разпределение на местата от 17-о до 32-ро домакинът Китай спечели със 77:73 срещу Република Корея, а Тунис надигра Филипините след 86:67. По-рано Иран спечели със 71:62 над Ангола, а Нигерия победи Кот д'Ивоар с 83:66", "date": "2019.09.06", "title": "Спорт: Четири тима се класираха на четвъртфиналите на СП по баскетбол"}
{"url": "http://www.focus-news.net/news/2019/09/06/2696203/api-vazstanoveno-e-dvizhenieto-pri-km-268-na-am-trakiya-v-posoka-burgas.html", "text": "Възстановено е движението при км 268 на АМ \"Тракия\" в посока Бургас. Това съобщиха от пресцентъра на  Агенция \"Пътна инфраструктура\" .", "date": "2019.09.06", "title": "АПИ: Възстановено е движението при км 268 на АМ \"Тракия\" в посока Бургас"}
{"url": "http://www.focus-news.net/news/2019/09/06/2696191/the-wall-street-journal-ne-podtsenyavayte-kralitsata.html", "text": "Вековните управленски традиции във Великобритания имат свещено правило: „Не въвличайте монарха в политиката!“. На фона на политическата буря, предизвикана от наближаващия Брекзит, дори това златно правило рискува да бъде нарушено, пише европейското издание на американския вестник  The Wall Street Journal . \r\nМиналия месец група висши политици от правителството на премиера Борис Джонсън спокойно се срещнаха с кралица Елизабет II в замъка Балморал в Шотландия, за да поискат тя да спре работата на парламента за един месец, което има за цел да попречи на депутатите от опозицията да попречат на стратегията на премиера Борис Джонсън за Брекзит. \r\nКралицата се съгласи, каквато е нормата. Но решението й отприщи вълна от критики, като някои твърдят, че кралицата е трябвало да отхвърли молбата на премиера. \r\n„Кралицата никога не се е намесвала, кралицата няма да участва“, казва Брайън Уокър, експерт по конституционно право от „Юнивърсити Колидж“ в Лондон. Но най-вече, казва той, „кралицата никога не трябва да бъде унижавана и притеснявана.“ Бъкингамският дворец, както е обичайно отказа коментар. \r\nХаосът в правата и традициите на кралската особа е само един от няколкото начина, по който Брекзит разпъва непрозрачната система на британските политически правила за участие във властта. \r\nЗа разлика от САЩ, британската конституция не се съдържа в един цялостен документ и съдилищата не могат да бъдат накарани в краен случай да я тълкуват. Вместо това тя е обвита в сложен набор от устави, конвенции и прецеденти, ръководен от един принцип: Парламентът е суверенът. Той е известен като теорията за „добрият глас“ на управлението, според историка Питър Хенеси, като според него  се очаква лидерите да се държат прилично и да не „разклащат лодката“. \r\nНо какво ще стане, ако премиерът пренебрегне волята на Парламента? А какво ще стане, ако кралицата игнорира премиера? Тези въпроси се появяват в голяма степен заради аномалия в британската политическа система: правителството на премиера Борис Джонсън няма мнозинство. \r\nОбикновено избирателната система на Великобритания, в която победителят печели всичко, създава силно правителство с ясна парламентарна подкрепа. След поредица от политически миграции за това как да бъде уважен референдума през 2016 г., за напускане на Европейския съюз, управляващата Консервативна партия управлява с малцинство в парламента. \r\nВ резултат на това Джонсън се опитва да прокара смела стратегия - да напусне ЕС на 31 октомври, дори без споразумение, което да изглажда разцеплението с най-големия търговски партньор на Великобритания срещу волята на законодателната власт, която се противопостави на така нареченият „Брекзит без сделка“. \r\nРеферендумите имат неясен статут в британското законодателство, предвид първенството на Парламента. Брекзит добави допълнително усложнение- когато британците гласуваха за излизане от ЕС през 2016 г., не беше зададен въпроса „Как?“. Това е оставено на депутатите, които се карат за това в продължение на три години. \r\n\"Референдумите винаги създават проблеми на парламентарните демокрации\", казва Мъри Хънт, директор на Бингамския център за върховенство на закона, непартиен изследователски институт. \r\nКъсно в петък Камарата на лордовете ще завърши парламентарното одобрение, против желанията на Джонсън, на закон, който да принуди правителството да забави Брекзит с три месеца, ако споразумението за развод с ЕС не бъде ратифицирано до средата на октомври. \r\nВъпреки това Лондон трябва да осигури споразумение с ЕС за ратифициране на удължаването. Господин Джонсън казва, че няма да иска забавянето. \r\n \r\nАко господин Джонсън откаже да се съобрази, той може да се откаже или може да изчака Камарата на общините да го принуди с вот на недоверие. Отказ за спазване на закона може да накара господин Джонсън да бъде наказан, въпреки че не е ясно какво наказание го очаква. \r\nАлтернативно, господин Джонсън би могъл да посъветва кралицата, която действа стриктно по съвет на правителствените министри, да не подписва законопроекта, като по този начин не му позволява да стане закон. \r\nДжонсън твърди, че Парламентът трябва да уважава волята на хората да напуснат ЕС, изразена на референдума през 2016 г., твърдейки, че в крайна сметка народът е суверенът, а не парламентът. \r\nСлед английската гражданска война през 17-и век, парламентът придоби надмощие над монарха. Но монархът все още има значителна власт. Кралица Виктория лично редовно спира работата на парламента между 1837 и 1854 г. Дори и днес монархът технически все още трябва да подписва законите. \r\nПоследният монарх, който отказва да подпише закон, представен от парламента, е кралица Ан през 1708 г. „Кралското съгласие“, както се нарича, се счита за формалност, ако кралицата бъде посъветвана да подпише закон от своите министри. Между експертите по конституция има много дебати за това какво би се случило, ако законопроектът не бъде представен на кралицата за подписване или ако господин Джонсън я съветва да не я подписва. Може да се наложи съдилищата да се намесят. \r\nКато добавка към конституционната главпоблъсканица, господин Джонсън иска да свика избори. Но той няма мнозинството в Парламента, което трябва да ги гласува. Опозиционната Лейбъристка партия твърди, че не иска да свиква избори до ноември, след като Брекзит бъде отложен. Изключително рядко е опозицията да откаже шанс да свали дейсъващото правителство. \r\nРешението на Джонсън да спре, в британския конституционен жаргон, да \"пророгира\" - парламента предизвика остра криза у политическите си опоненти и породи две правни предизвикателства, които твърдят, че решението на премиера е в нарушение на конституцията. Съдиите обаче не са съгласни, като заявиха, че спирането на парламента е политически въпрос, а не такъв, в който съдилищата могат да се намесват. И двете дела подлежат на обжалване. \r\nНякои експерти по конституция твърдят, че британската система засега се оказва стабилна. Без корсета на строгите закони, в крайна сметка Парламентът ще намери път през кризата. Миналите конвенции ще бъдат заменени с нови. „Политиката е разхвърляна човешка дейност“, казва Браян Уокър, „независимо дали има писмена конституция или не.“ \r\n \r\n  Юлиян Марков", "date": "2019.09.06", "title": "The Wall Street Journal: Не подценявайте кралицата!"}
{"url": "http://www.focus-news.net/news/2019/09/06/2696205/plovdiv-sedmitsa-na-pozharnata-bezopasnost-shte-se-provede-v-grada-ot-9-do-13-septemvri.html", "text": "Седмица на пожарната безопасност ще се проведе в Пловдив от 9 до 13 септември. Това съобщиха за  Радио „Фокус“ – Пловдив  от Регионална дирекция „Пожарна безопасност и защита на населението“.  Предвидени са редица мероприятия с цел популяризиране дейността на органите за пожарна безопасност и защита на населението (ПБЗН), както и мерките за недопускане на пожари. На Кръстовден – 14 септември, се навършват 114 години от Първия пожарникарски събор в град София. На този форум 17 пожарни командири от страната за първи път се обединяват, единодушно приемат решение за създаване на пожарно дружество в България и определят бъдещето изграждане и развитие на пожарното и спасителното  дело в страната. Съборът се открива от най-възрастния пожарен командир Г. Атанасов от Пловдив. Във връзка с този исторически факт с Решение № 385/13.09.1995 г. на Министерски съвет датата 14 септември е обявена за професионален празник на специализираните органи за пожарна безопасност и защита на населението в Република България. \r\nВсяка година на този ден се отбелязва този професионален празник и се отдава почит на загиналите при изпълнение на служебния им дълг. По достойнство се отдава и дължимото на всички служители от структурите на “Пожарна безопасност и защита на населението” при МВР, на техния професионализъм, трудолюбие, смелост и всеотдайност. Седмицата, в която попада тази бележита дата е обявена за Седмица на пожарната безопасност. Тази година се навършват 138 години от създаването на противопожарната служба в гр. Пловдив с исторически протокол №18/05.02.1881 г. на община Пловдив. \r\nЗа Седмицата на пожарната безопасност са организирани  приемни и открити телефони за граждани в пожарните служби в града и на територията на областта, за времето от 09.30 до 12.00 часа и през петте дни.  \r\nНа 11 септември от 10.00 часа в сградата на Регионална дирекция „Пожарна безопасност и защита на населението“ на ул. „Преслав“ ще се състои официално отдаване на почит към паметта на загиналите при изпълнение на служебните си задължения пожарникари и поднасяне на венец пред паметната плоча. Ще бъдат наградени пожарникари по случай 14 септември – професионален празник на служителите от ГДПБЗН-МВР. В Седмицата на пожарната безопасност в Пловдив ще се проведе изложение на пожарна и спасителна техника пред обществеността в парк “Отдих и култура“. Сред планираните мероприятия са също състезания, викторини, игри с тематика в областта на пожарната безопасност за деца и ученици, информационно-разяснителни беседи с разпространение сред населението на материали, описващи превантивните мерки и правилното поведение за защита на хората при възникване на пожари, бедствия и извънредни ситуации. Ще има също изложби на музейни експонати и/или предмети, документи, въоръжение и други, свързани с историята и развитието на пожарното дело, фотоизложби и такива на детски рисунки.", "date": "2019.09.06", "title": "Пловдив: Седмица на пожарната безопасност ще се проведе в града от 9 до 13 септември"}
{"url": "http://www.focus-news.net/news/2019/09/06/2696204/afp-ochakva-se-venetsuelskata-prokuratura-da-obvini-huan-guaydo-v-darzhavna-izmyana.html", "text": "Венецуелските прокурори заявиха, че в петък ще обвинят лидера на опозицията Хуан Гуайдо в \"държавна измяна\" за планиране да се откаже от иска на страната за спорна гранична зона, контролирана от Гвиана, предава  AFP . \r\nГуайдо, председател на Националното събрание, който е признат за президент от повече от 50 страни, се разследва за преговори за отказ от „историческите претенции, които страната ни има на територията на Езекибо“, заяви главният прокурор Тарек Уилям Сааб пред репортери. \r\nЕзекибо е спорна територия между Венецуела и Гвиана още от 19 век, като по въпроса са провеждани много преговори, арбитражи и са посигани редица споразумения, които така или иначе не са решили териториалния спор. \r\n \r\n  Юлиян Марков", "date": "2019.09.06", "title": "AFP: Очаква се венецуелската прокуратура да обвини Хуан Гуайдо в държавна измяна"}
{"url": "http://www.focus-news.net/news/2019/09/06/2696209/afp-dvama-palestintsi-sa-ubiti-pri-sblasatsi-kray-granichnata-ograda-v-ivitsata-gaza.html", "text": "Двама палестинци са убити от израелски огън при подновените сблъсъци по границата на Ивицата Газа в петък, съобщи здравното министерство в управлявания от „Хамас“ анклав, цитирано от  AFP . \r\n17-годишният Али ал-Ашкар е прострелян в шията от израелските военни по граничната ограда източно от Джабалия в северната част на Ивицата Газа, съобщи говорител на здравното министерство за агенцията. \r\nВтори мъж, който здравното министерство не идентифицира веднага, е прострелян в стомаха източно от град Газа, каза говорителят. \r\nИзраелската армия не коментира смъртта на двамата палестинци, но заяви, че приблизително 6 200 „бунтовници и демонстранти“ са се събрали на места по границата и са хвърлили „ бомби и взривни устройства“ по израелските войници, както и са се приближили до оградата. \r\nПалестинците провеждат често съпроводени с насилие петъчни протести покрай граничната ограда от март 2018 г. \r\n \r\n  Юлиян Марков", "date": "2019.09.06", "title": "AFP: Двама палестинци са убити при сблъсъци край граничната ограда в Ивицата Газа"}
{"url": "http://www.focus-news.net/news/2019/09/06/2696202/plovdiv-poveche-ot-100-dobrovoltsi-ot-komitet-rodolyubie-i-tazi-godina-presazdadoha-sabitiyata-ot-1885-godina-na-obnoveniya-ploshtad-tsentralen.html", "text": "Повече от 100 доброволци от комитет „Родолюбие“ и тази година пресъздадоха събитията от 1885 година на обновения площад \"Централен\", пред Военния клуб, пред възторжените погледи на стотици граждани, предаде репортер на  Радио „Фокус“- Пловдив . Актът на Съединението в центъра на Пловдив е голяма атракция всяка година на тази дата, която пресъздава моментът на завземането на конака и арестуването на генерал губернатора Гаврил Кръстевич, прочитането на Възванието на Българския таен централен революционен комитет, с което се обявява, че Румелийското правителство е свалено и е провъзгласено Съединението на България. В ролята на генерал-губернатора тази година бе машинният инженер Сава Куфаров. С гордост доброволците, участници във възстановката разказаха, че са облечени в същата униформа, с която някога е била облечена румелийската милиция и че оръжието, което използват е автентично, от преди повече от век. Във възстановката участват и много деца, заедно с родителите си, които смятат, че тя е един урок по история за тях и повод за гордост. За първи път тази година доброволците носеха раници, които са си изралотили сами, като тези на четниците за деня на Съединението.  \r\nКулминацията на тържествата тази вечер е тържествената заря –проверка на площад Съединение, която ще започне в 20.30 часа. Приветствие ще поднесе президентът Румен Радев.  \r\nЦветана ТОНЧЕВА", "date": "2019.09.06", "title": "Пловдив: Повече от 100 доброволци от комитет „Родолюбие“ и тази година пресъздадоха събитията от 1885 година на обновения площад \"Централен\""}
{"url": "http://www.focus-news.net/news/2019/09/06/2696206/cnn-amerikanski-iztrebitel-sluchayno-izstrelya-raketa-nad-arizona.html", "text": "Американски изтребител при учебен полет случайно изстреля ракета над Аризона, която се взриви в пустинята далеч от град Тусон. Никой не е пострадал, предава  CNN . \r\nСамолетът, A-10C Тъндърболт 2, е изпълнявал в четвъртък тренировъчна мисия около зоната за военни операции Джакал, разположен на около 100 километра североизточно от Тусон. \r\nРакетата М-156, която беше изстреляна, падна в необитаем район и не причини никакви наранявания, щети или пожари, според Американските военно въздушни сили. \r\n\"Тази тренировъчна зона не е предназначена за използване на боеприпаси\", се казва в изявление от военновъздушната база Дейвис-Монтан. От ВВС твърдят, че разследват инцидента. \r\nCNN се обърна към въздушната база за повече информация, но засега все още няма отговор, уточняват от телевизията. \r\n \r\n \r\n   \r\n \r\n  Юлиян Марков", "date": "2019.09.06", "title": "CNN: Американски изтребител случайно изстреля ракета над Аризона"}
{"url": "http://www.focus-news.net/news/2019/09/06/2696208/gd-granichna-politsiya-intenziven-e-trafikat-za-leki-avtomobili-na-izhod-na-granitsata-sas-sarbiya-i-gartsiya-a-izklyuchitelno-intenziven-e-za-tovarni-avtomobili-na-granitsata-s-turtsiya.html", "text": "Интензивен е трафикът за леки автомобили на изход на границата със Сърбия и Гърция, а изключително интензивен е за товарни автомобили на границата с Турция. Това съобщиха от  ГД „Гранична полиция“ . Интензивен е трафикът за леки автомобили на изход на ГКПП „Калотина“, ГКПП „Кулата“ и „Маказа“. Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Трафикът е интензивен на изход за товарни автомобили на ГКПП „Дунав мост 2“. На границата със Северна Македония трафикът е нормален на всички гранични контролно-пропускателни пунктове. \r\n Предвид очакваното увеличение на пътникопотока през ГКПП „Кулата“ и ГКПП „Маказа“ препоръчваме на пътуващите да използват обходните маршрути през ГКПП „Илинден“, ГКПП „Златоград“ и ГКПП „Ивайловград“.", "date": "2019.09.06", "title": "ГД „Гранична полиция“: Интензивен е трафикът за леки автомобили на изход на границата със Сърбия и Гърция, а изключително интензивен е за товарни автомобили на границата с Турция"}
{"url": "http://www.focus-news.net/news/2019/09/06/2696210/predstoyashti-sabitiya-v-stranata-za-7-septemvri-agentsiya-fokus.html", "text": "*** \r\n   \r\nОт 11.00 ч. вицепрезидентът Илияна Йотова ще бъде гост на отбелязването на 45 години от обявяването на Болярово за град. \r\n \r\n*** \r\n \r\nОт 12.00 ч. председателят на Народното събрание Цвета Караянчева ще открие Фестивала на българския бит и култура „Бъдеще с традиции – Кърджали 2019 г.“    \r\n \r\n*** \r\n \r\nОт 12.00 ч. в Южния парк на входа откъм бул. „Витоша“ кандидатът за кмет на София Мая Манолова ще събира подписи за регистрация.  \r\n \r\n*** \r\n \r\nОт 11.00 часа в централата на ПП АБВ на улица „Врабча“ 23 ще се проведе пресконференция, на която партията ще представи решението си за участие в местните избори в столицата. \r\n \r\n*** \r\n   \r\nОт 9.30 ч. с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарии на Софийския митрополит, ще оглави Архиерейска света Литургия с обновление в храм \"Св. Дух\", в Годечкия манастир. \r\n \r\n*** \r\n   \r\nОт 10.00 ч. ще бъде открит традиционния Средновековен панаир в Асеновград. \r\n \r\n*** \r\n \r\nОт 10.00 ч. на площад „Възраждане“ в Община Белослав е домакин на Третия фестивал на шевицата. \r\n \r\n*** \r\n \r\nВ Бургас на площад „Тройката“ ще се проведе концертът One love tour. \r\n \r\n*** \r\n   \r\nЕкипът на GplayTV пристига в Бургас в експоцентър „Флора“. \r\n \r\n*** \r\n \r\nОт 10.00 часа в Морската градина пред Пантеона ще се проведе националната инициатива \"Стара хартия за нова книга\". \r\n \r\n*** \r\n \r\nОт 19.00 ч. Благоевград ще бъде част от международен и национален протест “Stop Barnevernet”. \r\n \r\n*** \r\n \r\nОт 13.30 ч. в Клуба на НФСБ до Фестивалния конгресен център във Варна ще бъде издигнат за кандидат-кмет  Димитър Карбов.  \r\n \r\n*** \r\n \r\nОт 17.00 ч. ще на пл. „Николай Гяуров“ ще се проведе фолклорен празник „На мегдана“. \r\n \r\n*** \r\n \r\nОт 10.00 ч. на Военното гробище-музей Параклис „Св. Архангел Михаил“ ще започнат честванията по повод  103 години от Добричката епопея. \r\n \r\n*** \r\n \r\nОт 12.00 ч. пред Клуба на НФСБ в сградата на Драматичен театър „Йордан Йовков“ ще бъде обявена официално кандидатурата на Йордан Апостолов за кмет на града.  \r\n \r\n*** \r\n    \r\nОт 10.00 ч. ще бъде открит Третия фестивал за възстановки на антични занаяти „Древна балканска земя”  в Павликени. \r\n \r\n*** \r\n   \r\nОт 10.30 ч. ще бъде представен музикално-театралният спектакъл „Пипи дългото чорапче“, част от Фестивала на мюзикъла и оперетата на открита сцена на градския площад. \r\n \r\n*** \r\n \r\nОт 11.00 ч.  ще бъде открита безплатна обществена библиотека тип „къщичка“ в двора на църквата „Св.Св. Кирил и Методий“.  \r\n \r\n*** \r\n \r\nВ 10.00 часа на входа на селото ще се състои откриването на първия по рода си Събор на боба с наденицата.  \r\n \r\n*** \r\n \r\nВ 11.00 часа в зала „България“ на Международния панаир ще се проведе заседание на Градската партийна конференция на БСП-Пловдив.  \r\n \r\n*** \r\n \r\nВ 12.00 часа на площад „Стефан Стамболов“ ще се състои празничен концерт „Българският фолклор през очите на света“ .  \r\n \r\n*** \r\n \r\nВ 19.30 часа в Дома на културата ще бъде представен спектакълът Caged. \r\n \r\n*** \r\n \r\nОт 9.00 ч. на тенис кортове „Юнак“ ще се проведе тенис турнир „купа Хасково“ за деца под 12 години.  \r\n \r\n*** \r\n \r\nОт 10.00   пл. „Свобода“ ще се проведе изложение на ретроавтомобили.  \r\n \r\n*** \r\n \r\nОт 10.30 ч. на пл. „Атлантически“ ще се състои кулинарно представяне на пъпеши и дини.  \r\n \r\n*** \r\n \r\nОт 11.00 ч. в спортна зала „Спартак“ ще се състои Межднароден турнир по хандбал за „Купа Вълчо“.  \r\n \r\n*** \r\n \r\nОт 16.00 в ОНЧ „Заря“ Държавната опера – Стара Загора ще представи детския мюзикъл „Космическа приказка“.  \r\n \r\n*** \r\n \r\nОт 18.00 ч. на бул. „Съединение“ 100 ще се състои автородео.  \r\n \r\n*** \r\n \r\nОт 18.30 ч. на пл. „Свобода“ ще се състои концерт на Духов оркестър към Община Хасково и на Мажоретния състав към ОП „Младежки център“.  \r\n \r\n*** \r\n \r\nОт 9.30 часа в Регионалната библиотека „Стилиян Чилингиров“ с отворена дискусия започва реализацията на проекта „Гражданите за Европа“, който Община Шумен изпълнява в партньорство с общините Ксанти, Струмица и Браила. \r\n \r\n*** \r\n \r\nОт 14.30 ч. кметът на Ямбол Георги Славов ще открие Регионалният турнир по футбол за учащи.", "date": "2019.09.06", "title": "Предстоящи събития в страната за 7 септември (Агенция „Фокус“)"}
{"url": "http://www.focus-news.net/news/2019/09/06/2696211/sport-lionel-mesi-obmislya-zavrashtane-v-rodinata-si-ot-sledvashtiya-sezon.html", "text": "Футбол: Този сезон може да се окаже последен за Лионел Меси с екипа на Барселона, съобщи журналистът от  CNN Deportes  Мартин Кастиля. \r\nСпоред информацията 32-годишният аржентински нападател обмисля възможността да разтрогне договора си с каталунците в края на тази кампания и от следващия сезон да премине в аржентинския Нюелс Олд Бойс. \r\nСамият Меси не веднъж е казвал, че ще напусне Барселона единствено, за да заиграе в отбора, от който е започнала футболната му кариера. \r\nВ договора на Меси с Барселона има клауза, според която той може едностранно да го прекрати след края на всеки сезон.", "date": "2019.09.06", "title": "Спорт: Лионел Меси обмисля завръщане в родината си от следващия сезон"}
{"url": "http://www.focus-news.net/news/2019/09/06/2696213/veliko-tarnovo-32-ma-peshehodtsi-sa-globeni-pri-spetsaktsiya-v-oblastta.html", "text": "332-ма пешеходци са глобени при спецакция в областта. Това съобщи за  Радио “Фокус” - Велико Търново  Марияна Христова, говорител на Областна дирекция на МВР - Велико Търново. Специализирана полицейска операция \"Пешеходец\" се проведе на територията на Дирекцията вчера. Наложени са 32 глоби по фиш за неправилно пресичане на пътното платно. Най-много са санкционираните на територията на РУ - Свищов.  \r\nЛуиза ТРАНЧЕВА", "date": "2019.09.06", "title": "Велико Търново: 32-ма пешеходци са глобени при спецакция в областта"}
{"url": "http://www.focus-news.net/news/2019/09/06/2696212/tass-v-sasht-e-zadarzhan-bivsh-morski-pehotinets-po-podozrenie-za-planirana-strelba-v-uchilishte.html", "text": "Полицията в Хюстън, щата Тексас, арестува бивш войник от морската пехота на САЩ, в чийто автомобил бяха открити полуавтоматична пушка със заглушител и материали за училищни стрелби. Това съобщи в петък вестник Houston Chronicle, позовавайки се на материали, внесени в съда от прокуратурата на окръг Харис, предава  TACC . \r\nСпоред вестника, 28-годишният бивш морски пехотинец Рик Монтеалво е бил спрян в четвъртък вечерта на магистралата северно от Хюстън поради факта, че на колата липсва регистрационна табела. Нерегистрирана полуавтоматична пушка AR-15 със заглушител и камуфлажни елементи, използвани от снайперисти, са открити в автомобила му. \r\nПрокуратурата е поискала от съда голяма сума за гаранция, тъй като задържаният „представлява пряка заплаха за обществото“, а материалите, открити по време на проверката, се отнасят до инциденти, свързани със стрелба в училища. \r\nПо отношение на Монтеалво, според вестника, 12 пъти са били завеждани дела за различни видове престъпления по-рано. \r\n \r\n  Юлиян Марков", "date": "2019.09.06", "title": "ТАСС: В САЩ е задържан бивш морски пехотинец по подозрение за планирана стрелба в училище"}
{"url": "http://www.focus-news.net/news/2019/09/06/2696217/deneshen-makedoniya-prezidentat-erdogan-razgnevi-gartsite-kato-se-snima-pred-karta-na-morskite-pretentsii-na-turtsiya.html", "text": "Турският президент Реджеп Тайип Ердоган разгневи гърците, след като се появи на карта, показваща части от Егейско море и източния бряг на Крит на картата на Турция, пише македонският вестник  “Денешен“ .  \r\nСнимката е направена по време на посещение на турския президент в Националния университет по отбрана, където Ердоган се подписа в книгата за гости. \r\nКартата зад Ердоган показва, че границата с Турция се простира зад гръцките острови на изток и югоизток от Егейско море, а картата е озаглавена „Турция, синята родина“, като обхваща 462 000 квадратни километра от Гърция, които Турция представя като част от своята територия.  \r\n \r\n  Юлиян Марков", "date": "2019.09.06", "title": "„Денешен“ (Македония): Президентът Ердоган разгневи гърците, като се снима пред карта на морските претенции на Турция"}
{"url": "http://www.focus-news.net/news/2019/09/06/2696219/sport-izigraha-se-dve-kvalifikatsionni-sreshti-za-evropeyskoto-parvenstvo-po-futbol.html", "text": "Футбол: Изиграха се две квалификационни срещи за Европейското първенство по футбол. Естония загуби у дома от Беларус с 1:2, а Кипър и Казахстан завършиха наравно 1:1. \r\nОт 21:45 започват още седем евроквалификации: \r\nАвстрия – Латвия \r\nГермания – Холандия \r\nСан Марино – Белгия \r\nСловакия – Хърватия \r\nСловения – Полша \r\nУелс – Азербайджан \r\nШотландия – Русия", "date": "2019.09.06", "title": "Спорт: Изиграха се две квалификационни срещи за Европейското първенство по футбол"}
{"url": "http://www.focus-news.net/news/2019/09/06/2696220/marin-zahariev-zam-kmet-folkloren-ansambal-rodopa-e-struktura-koyato-e-nuzhna-smolyan-rodopite.html", "text": "Фолклорен ансамбъл „Родопа“ се утвърди като една емблема, въпреки трудностите, които са ежедневни и заедно трябва да преодоляваме. Това заяви по време на откриването на новия творчески сезон на ансамбъла Марин Захариев, зам.-кмет на община Смолян, предаде репортер на  Радио „Фокус“ – Смолян . Той отбеляза, че с правилното управление, с подходите, които са били възприети, като цялостно менажиране, спектакли, осигуряване на автобус, показват че това може да една структура, по-различна от тази преди години. Захариев допълни, че през следващата година подобаващо ще бъде отбелязан и 60-годишния юбилей на ансамбъла. „Фактът, че той има участия в различни градове и хората от няколко години питат и се интересуват от дейността му, показва че ансамбълът е структура, която е нужна на Смолян и Родопите. Трябва  да го възприемаме като общородопски ансамбъл, като ансамбъл на планината. Колегите от останалите общини в областта също трябва да го ползват и да го чувстват като нашия родопски ансамбъл“, допълни Захариев. Той отбеляза, че една от основните причини съборът на Рожен тази година да е имал такъв голям успех, е приносът на Фолклорен ансамбъл „Родопа“. „Хора, дошли от цялата страна, казваха че са виждали всички популярни изпълнители, но искат да видят и местния ансамбъл“, посочи Захариев. Той увери, че въпреки трудните времена, община Смолян ще продължава да помага на ансамбъла и заедно ще вървят напред. \r\nНели ГЕРГЬОВСКА", "date": "2019.09.06", "title": "Марин Захариев, зам.-кмет: Фолклорен ансамбъл „Родопа“ е структура, която е нужна Смолян Родопите"}
{"url": "http://www.focus-news.net/news/2019/09/06/2696200/anadolu-agency-v-nedelya-zapochvat-savmestnite-tursko-amerikanski-patruli-v-severna-siriya.html", "text": "Съвместни турско-американски наземни патрули за планираната зона за сигурност в Северна Сирия трябва да започнат в неделя, според министъра на отбраната на Турция Хулуси Акар, цитиран от  Anadolu Agency . \r\n\"Планираме да започнем съвместните наземни патрули на 8 септември\", каза Хулуси Акар в петък по време на проверки в източната провинция Малатия. „Има общо споразумение, според което очакваме дейностите да се извършват с определена последователност и темп.“ \r\nАкар каза още, че Турция и САЩ са започнали въздушни патрули с хеликоптери и безпилотни самолети. \r\nНа 7 август турски и американски военни служители се съгласиха да създадат зона за сигурност в Северна Сирия и да разработят коридор за мир, за да улеснят движението на разселените сирийци, които искат да се върнат у дома. Те също се съгласиха да създадат Център за съвместни операции. \r\nШестичленен американски екип пристигна в югоизточната част на Турция на 12 август за подготовка за Центъра. \r\nСпоразумението предвижда също така установяване на необходимите мерки за сигурност за справяне с проблемите на сигурността на Турция, включително прочистване на зоната от  Отрядите за народна самоотбрана, крило на забранената Кюрдска работническа партия , които бяха съюзници на САЩ в борбата с ислямска държава, заради възраженията на Турция. \r\n \r\n  Юлиян Марков", "date": "2019.09.06", "title": "Anadolu Agency: В неделя започват съвместните турско-американски патрули в Северна Сирия"}
{"url": "http://www.focus-news.net/news/2019/09/06/2696207/pernik-v-denya-na-saedinena-balgariya-oblastniyat-upravitel-irena-sokolova-se-pokloni-pred-pametnika-na-podporuchik-konstantin-tsankov.html", "text": "Радомир отбеляза тържествено 134-ата година от Съединението на Княжество България и Източна Румелия. \r\nПразникът уважи и областният управител Ирена Соколова. Това съобщиха от пресцентъра на  Областна администрация - Перник .  \r\nОбластният управител, заедно с кмета на общината Пламен Алексиев и гражданството, се поклониха пред паметника на първият български офицер, загинал в Сръбско- българската война през 1885 година - подпоручик Константин Цанков.  \r\nСъс специален церемониал Соколова и официалните лица поднесоха венци и цветя и сведоха глава в знак на почит пред бюст-паметника на офицера. \r\nОбластният управител заяви, че подпоручик Цанков е личност със значителен принос в събитията състояли се на 6 септември 1885 г. Той е герой и реално мерило за българщина, патриотизъм, родолюбие и стоицизъм. \r\nПодпоручик Цанков загива само на 21 години във втория ден на Сръбско-българската  война при спиране на настъплението на Моравската сръбска дивизия към Трън.  \r\nБил на служба в 3-та пеша Радомирска дружина, която влязла в състава на 2-ри пехотен Струмски полк. В хода на мобилизацията е бил назначен за командир на І-ва рота от същия полк. Малко по-късно влиза в състава на Изворския отряд, който получил задача да прикрива най-крайния ляв фланг на българската армия югозападно от Трън.  \r\nБюст-паметникът на подпоручик Константин Цанков, издигнат в центъра на Радомир през 1909 година, е изработен в Париж от съвипускниците на офицера от Военното училище, за да напомня на поколенията за неговото дело и идеали.", "date": "2019.09.06", "title": "Перник: В деня на Съединена България областният управител Ирена Соколова се поклони пред паметника на подпоручик Константин Цанков"}
{"url": "http://www.focus-news.net/news/2019/09/06/2696214/middle-east-eye-iranskiyat-tanker-e-raztovaril-petrola-si-v-siriya.html", "text": "Иранският  танкер, който бе задържан от британските власти в Гибралтар в продължение на пет седмици, е доставил товара си в Сирия, научи интернет портала  Middle east Eye , базиран в Лондон. \r\nДва източника съобщиха на Middle East Eye, че петролът от “Адриана Дария 1”, за който Великобритания заяви, че е заподозрян в нарушаване на санкциите на Европейския съюз срещу Сирия, все пак е бил прехвърлен на пристанище, контролирано от правителството на Башар Асад . \r\nЕдиният източник съобщи, че 55 процента от товара на кораба, по-рано докладван като 2,1 милиона барела петрол, е бил разтоварен до 22.15 часа местно време (19,15 ч. GMT) в четвъртък вечер. \r\nПоследната актуализирана позиция на „Адриян Даря 1\" в уебсайтовете за проследяване на корабоплаването го показа в Източното Средиземноморие между Кипър и сирийското крайбрежие в понеделник следобед. \r\n \r\n  Юлиян Марков", "date": "2019.09.06", "title": "Middle East Eye: Иранският танкер е разтоварил петрола си в Сирия"}
{"url": "http://www.focus-news.net/news/2019/09/06/2696222/29-ti-kardiokongres-v-balgariya-obzor.html", "text": "29-ият Конгрес на Световното дружество на кардиохирурзите и гръдните хирурзи се провежда в България. Форумът започна с химна на България. Той бе изпълнен от Гвардейския духов оркестър. Конгресът ще се проведе до 8 септември 2019 г. в НДК. Председател на Организационния комитет на конгреса е проф. д-р Генчо Начев, директор на УМБАЛ „Св. Екатерина“. На събитието присъстваха премиерът Бойко Борисов, здравния министър Кирил Ананиев и други. Близо 1500 гости от цял свят участват форума. Сред тях са видни хирурзи от трите специалности – гръдна, съдова и кардиохирургия. Регистрираните участници са от повече от 40 страни от целия свят. Сред лекторите са и 25 от най-изтъкнатите световни хирурзи от трите спецалности. Сред широкия кръг теми, които ще разглеждат участниците в световния конгрес, са новите технологии и иновациите в областта на кардиохирургията, спешната коронарна хирургия, гръдната и торакоскопската хирургии, неонаталната кардиохирургия, съдовата хирургия, предизвикателствата пред гръдната и сърдечната трансплантации 50 години след началото и др. Пред конгреса  премиерът Бойко Борисов  отчете, че българското правителство години наред отделя милиарди за здравеопазване. \"Над 8 % от БВП. Инвестирахме много в образование, квалификация, стипендии на млади учени, в сграден фонд и оборудване, което може да се съревновава с най-добрите в света. Няма нещо, което да е излязло в света в медицинската техника и в България да го няма\", подчерта министър-председателят. \"За радост машините има и кой да ги управлява в лицето на прекрасните много добре подготвени български хирурзи, техните екипи, сестри, лекари, санитари в сферата на гръдната хирургия, сърдечната и съдовата. Борисов благодари на проф. Генчо Начев за поста, който е символичен за това, което България прави в сферата на сърдечносъдовата и гръдна хирургия. Борисов каза това във връзка с факта, че до 2020 г. проф. Генчо Начев е избран за президент на Световната  асоциация на гръдна и сърдечно съдова хирургия. От своя страна  проф. Генчо Начев  благодари на правителството и премиера Бойко Борисов за добрия тон и дух, в който те са подкрепили идеята за 29-тия Конгрес на световното дружество на кардиохирурзите. \"За мен е чест и привилегия да ви приветствам в София. Ние българите се славим в прословуто гостоприемство и аз искрено вярвам, че ще имате възможност да му се насладите от първа ръка. Изключително съм благодарен на проф. Джеймисън за това, че ме убедиха и избраха София и мен самия да бъда домакин на този 29-ти конгрес. За мен е истинско удоволствие, че сред нас днес са толкова много отличени хирурзи от цял свят\", заяви още проф. Начев. Той изрази увереност, че след като се запознаят с програмата, ще се проведе конгрес с ползотворни за всички срещи и дискусии. \"Ще имаме възможността да обменим знания и опит\", допълни още проф. Начев. Част от форума бе и  председателят на Световната асоциация по гръдна и сърдечносъдова хирургия проф. Стюард Джеймисън , който обясни, че изборът на страната ни за провеждането на този голям форум не е случаен. \"Всяка година предварително търсим подходящо място за провеждане на 29-тия конгрес на Световната асоциация по гръдна и сърдечносъдова хирургия\", обясни още професорът. \r\nДеница КИТАНОВА", "date": "2019.09.06", "title": "29-ти кардиоконгрес в България (ОБЗОР)"}
{"url": "http://www.focus-news.net/news/2019/09/06/2696216/prezidentat-rumen-radev-otdavna-ne-znaem-kakav-e-idealat-ni-a-saedinenieto-ostava-poveche-na-dumi.html", "text": "Отдавна не знаем какъв е идеалът ни, а Съединението остава повече на думи. Това каза в празничната си реч по случай 134 години от Съединението на България президентът Румен Радев, предаде репортер на  Радио „Фокус“ . \"Все повече се призовава за ново съединение, но се пропуска, че то минава през разделение. Епохата иска от нас да се разделим с всичко, което тежи и спира движението на нацията ни напред. Трябва да се разделим с беззаконието, арогантността, апатията, да отхвърлим нихилизма, да съзнаем, че докато позволяваме несправедливостта да царува, не можем да бъдем истински единни. Да помним, че най-страшна е присъдата на следващите поколения. Истинската оценка за делата ни ще я дадат онези, които идват след нас. Съдбата на нацията се кове тук и сега. Наш дълг е заедно да съградим достоен и справедлив живот в свободна, демократична и просперираща държава. Да живее съединението! Да живее България!\", каза още в словото си президентът.  \r\nЦветана ТОНЧЕВА", "date": "2019.09.06", "title": "Президентът Румен Радев: Отдавна не знаем какъв е идеалът ни, а Съединението остава повече на думи"}
{"url": "http://www.focus-news.net/news/2019/09/06/2696224/tetyana-uzunova-gordeya-se-s-tova-koeto-krasimir-uzunov-e-napravil-za-lyubimata-si-darzhava-balgariya.html", "text": "Гордея се с това, което Красимир Узунов е направил за любимата си държава - България. Това каза съпругата на основателя и президент на Агенция и Радиоверига „Фокус“ Красимир Узунов Тетяна Узунова, която прие почетен знак за принос в развитието на ЮЕМФ, предаде репортер на  Агенция „Фокус“ . Госпожа Узунова благодари за наградата. „За мен е голяма чест да я получа от името на съпруга си Красимир Узунов – създател на първата информационна Агенция и Радиоверига „Фокус“ в България. \"Той безспорно е заслужил тази награда“, добави още тя.  \r\nТеодора ПАВЛОВА", "date": "2019.09.06", "title": "Тетяна Узунова: Гордея се с това, което Красимир Узунов е направил за любимата си държава - България"}
{"url": "http://www.focus-news.net/news/2019/09/06/2696226/dots-d-r-andrey-kehayov-krasimir-uzunov-beshe-golyama-lichnost-a-lichnostite-ne-tryabva-da-ostavat-samo-v-istoriyata-a-da-badat-spomenavani-zashtoto-nyama-badeshte-bez-da-zachitame-istoriyata.html", "text": "Красимир Узунов беше голяма личност, а личностите не трябва да остават само в историята, а да бъдат споменавани, защото няма бъдеще, без да зачитаме историята. Това каза председателят на Сдружение „Български лекар“ и президент на Югоизточноевропейския медицински форум доц. д-р Андрей Кехайов по време на гала вечеря и връчване на наградите „Заслужил лекар на Югоизточна Европа“, предаде репортер на  Агенция \"Фокус\" . Преди да предаде мемориалната награда на съпругата на покойния Красимир Узунов г-жа Тетяна Узунова Кехайов посочи, че няма как да не спомене името на една изключителна за България личност, визирайки Красимир Узунов. „Той, разбира се, не е лекар, но когато аз се кандидатирах за председател на Българския лекарски съюз, това беше първият човек, с когото се съветвах какво мога да направя в дадена посока. Няма как да не посоча, че през 2011 година, благодарение на данните, които той ми предостави, аз бях автор на първия алманах на лекарите-общественици в България, който беше значителен. Без съмнение без медийната подкрепа, не само в последните години, а още и в самото начало, на Агенция „Фокус“ много от нещата не само в България, а и в Югоизточна Европа трудно биха се случили“, каза той. Кехайов заяви, че за него е огромна чест да връчи мемориалната награда. „Връчвам наградата, като искам да кажа, че тя е не само в качеството му на собственик на Агенция и Радиоверига „Фокус“, а и като една голяма личност за България и извън България“, добави още Кехайов.  \r\nТеодора ПАВЛОВА", "date": "2019.09.06", "title": "Доц. д-р Андрей Кехайов: Красимир Узунов беше голяма личност, а личностите не трябва да остават само в историята, а да бъдат споменавани, защото няма бъдеще, без да зачитаме историята"}
{"url": "http://www.focus-news.net/news/2019/09/06/2696225/veliko-tarnovo-priklyuchva-preasfaltiraneto-na-ulitsite-ivan-vazov-i-velcho-dzhamdzhiyata-v-grada-veliko-tarnovo.html", "text": "Приключва преасфалтирането на улиците „Иван Вазов“ и „Велчо Джамджията“ в града Велико Търново. На финал са дейностите по преасфалтиране на улиците „Иван Вазов“ и „Велчо Джамджията“ в старата част на Търново, съобщават за  Радио „Фокус“ – Велико Търново  от местната администрация.  Довършителните работи, включително повдигането на капаците на шахтите, ще приключат днес. Още преди края на работния ден се планира  възстановяване движението по цялото трасето от площад „Велчова завера“, през площад „Цар Асен I“ и улица „Св. Климент Охридски“ до каменния мост в кв. „Асенов“. Луиза ТРАНЧЕВА", "date": "2019.09.06", "title": "Велико Търново: Приключва преасфалтирането на улиците „Иван Вазов“ и „Велчо Джамджията“ в града Велико Търново"}
{"url": "http://www.focus-news.net/news/2019/09/06/2696223/kathimerini-suhoto-i-vetrovito-vreme-zatrudnyavat-ovladyavaneto-na-gorskite-pozhari.html", "text": "Пожарникарите в петък се бориха с няколко големи горски пожара в различни части на страната, тъй като силните ветрове и сухото време затрудняваха усилията им да ги поставят под контрол, пише електронното издание на гръцкия вестник  Kathimerini \r\nДесетки пожарникари бяха изпратени на пожар, който избухна около 2:00 часа през нощта  петък близо до град Каристос, в южна част на остров Евбея, като в гасенето му се намесиха и самолети. \r\nГорските пожари миналия месец опустошиха големи участъци от горите на острова. \r\nПожарникарите в петък също гасиха пожар край село Петрото във Фтиотида, близо до Лагадакия на Йонийския остров Закинтос и близо до село Скутера, в района на Агринио. \r\nПожарите бяха или потушени или частично овладени до падането на нощта и няма съобщения за заплаха за жилищните райони. \r\n \r\n  Юлиян Марков", "date": "2019.09.06", "title": "Kathimerini: Сухото и ветровито време затрудняват овладяването на горските пожари"}
{"url": "http://www.focus-news.net/news/2019/09/06/2696218/initsiativniyat-komitet-na-kandidat-kmeta-na-stolitsata-maya-manolova-podade-dokumenti-za-registratsiya-obzor.html", "text": "Инициативният комитет на кандидат-кмета на столицата Мая Манолова подаде документи за регистрация в Общинската избирателна комисия. По време на регистрацията присъства кандидатът за кмет Мая Манолова и членове на Комитета. Регистрацията се проведе в сградата на Столична община, където се помещава Общинската избирателна комисия. Това е така, тъй като съгласно разпоредбите на Изборния кодекс при местни избори инициативните комитети се регистрират в Общинската избирателна комисия. „Зад мен като граждански кандидат стоят гражданите, а не фирмите и олигарсите и затова ще разчитам на тях“, каза кандидатът за кмет на София Мая Манолова пред журналисти. Манолова благодари на Инициативния комитет за подкрепата. \"Благодаря на всеки един от тях за подкрепата, благодаря на столичани, които ме срещат на улицата и изразяват своята подкрепа. Утре всички, които искат да се включат в кампанията, включително и с подписи ще могат да го направят в Южния парк в 12.00 ч. на входа откъм бул. \"Витоша\". Кампанията тръгва. Вече имаме банкова сметка, която днес по-късно ще обявим на моя сайт. Ще приемаме малки дарения от граждани. Отказваме да се възползваме от възможността от подкрепа от корпорации и фирми. Ще приемаме единствено и само дарения от граждани. Зад мен като граждански кандидат стоят гражданите, не олигарсите. Не фирмите. Ще разчитам на гражданите\", посочи Манолова. Във връзка с вчершната медийна публикация с неприлични снимки на жената до кандидат кмет на София, Манолова заяви: \"Предупредих отдавна, че кампанията е мръсна. Днес на Деня на Съединението като че ли не е моментът да говорим продължително за това. Още от днес моя екип и моята камапния изключват микрофоните си за този сайт\", заяви още Манолова. Тя призова и останалите кандидати да работят и да дават изявления единствено и само на медии. \"Утре при започването на подписката на входа на Южния парк ще правим специално изявление за това\", допълни още Манолова. \r\nДеница КИТАНОВА", "date": "2019.09.06", "title": "Инициативният комитет на кандидат-кмета на столицата Мая Манолова подаде документи за регистрация (ОБЗОР)"}
{"url": "http://www.focus-news.net/news/2019/09/06/2696215/prezidentat-rumen-radev-dobrovoltsite-ot-miziya-trakiya-i-makedoniya-podpechataha-s-kravta-si-saedinenieto-po-boynite-poleta-na-dragoman-i-slivnitsa.html", "text": "Доброволците от Мизия, Тракия и Македония подпечатаха с кръвта си Съединението по бойните полета на Драгоман и Сливница, днес търсим гордост в миналото и често загърбваме своя дълг пред настоящето и бъдещето. Това каза президентът Румен Радев в тържествената си реч по повод на Съединението на Княжество България и Източна Румелия на площад „Съединение“ в Пловдив, предаде репортер на  Радио \"Фокус\" . „Направихме каквото можахме и колкото можахме, а сега можем да чакаме съда на историята – с тези скромни слова смелият министър-председател Петко Каравелов описва паметните дни на 1885 година . Присъдата е ясна. Препотвърждаваме я с признателност. Година след година в Пловдив, за да почетем героизма на всички българи, осъществили това Съединение. На седмата година от свободата българите проявиха зрялост и национална отговорност, еманципираха се и показаха, че няма да чакат великите сили да се съберат, за да решават съдбата им. Извършиха смел исторически скок и отхвърлиха несправедливостта, разкъсала снагата на родината им, защото нашите предци от Княжество България и Източна Румелия продължаваха да живеят с идеала за сплотена, обединена и независима България. С тази мечта живееха всички без оглед на вяра и етнос, пол и възраст, занаят и политически пристрастия. В онзи миг политиците ни съумяха да бъдат на висотата на народа и на неговите въжделения“, добави още президентът.  \r\nЦветана ТОНЧЕВА", "date": "2019.09.06", "title": "Президентът Румен Радев: Доброволците от Мизия, Тракия и Македония подпечатаха с кръвта си Съединението по бойните полета на Драгоман и Сливница"}
{"url": "http://www.focus-news.net/news/2019/09/06/2696227/tass-maykal-pompeo-schita-za-nedopustimo-iznudvaneto-ot-strana-iran-po-yadrenata-sdelka.html", "text": "Държавният секретар на САЩ Майкъл Помпео нарече неприемливо ново намаляване на задълженията от страна на Иран по ядрена сделка. Това съобщи Помпео в интервю за репортери на радиостанцията KCMO, което пресслужбата на Държавния департамент разпространи в петък, цитирано от  TACC . \r\n\"Те обявиха вчера, че ще провеждат още повече изследвания и разработки в областта на ядреното оръжие. Такива неща са неприемливи\", каза той. \r\nПо-късно Помпео на своята страница в социалната мрежа „Туитър“ изрази увереност, че Лондон, Париж и Берлин ще предприемат решителни мерки, за да спрат „изнудването от страна на  Иран“. \"Фактът, че Иран запазва огромен капацитет за обогатяване на уран, свидетелства за основните недостатъци на ядрената сделка. Убедени сме, че Великобритания, Франция и Германия - всъщност цивилизовани страни - ще предприемат решителни стъпки за спиране на иранския шантаж\", написа той. \r\nИранският президент Хасан Роухани заяви на 4 септември, че Техеран ще започне третата фаза на намаляване на задълженията си по ядрената сделка от 6 септември. Според него страната ще откаже да се съобрази с ограниченията в областта на атомните изследвания. \r\n \r\n  Юлиян Марков", "date": "2019.09.06", "title": "ТАСС: Майкъл Помпео счита за недопустимо изнудването от страна Иран по ядрената сделка"}
{"url": "http://www.focus-news.net/news/2019/09/06/2696230/pazardzhik-natsionalen-literaturen-muzey-i-istoricheski-muzey-batak-predstavyat-izlozhbata-ispaniya-mechta-i-vdahnovenie.html", "text": "В периода септември-декември 2019 г., Национален литературен музей и Исторически музей-Батак представят изложба „Испания – мечта и вдъхновение“, съобщиха от  музея в Батак . С тази фото-документална експозиция отбелязваме 110-годишнината от рождението на Димитър Димов. Паната представят архивни материали от фонда на къща музей „Димитър Димов“ и разкриват емоционалната връзка на писателя с Испания: неговата мечта да посети Испания, научната специализация на Димитър Димов в Мадрид, срещата на твореца с испанската история и култура и не на последно място проекциите на неговите впечатления в творбите му. Димитър Димов през целия си живот е страстен почитател на Испания. Интересът към тази страна датира от ученическите години – като любопитно четиво, преминава през изучаването на езика, запознаване с историята и културата и достига своята връхна точка при истинската среща с Испания. През 1943 г., като асистент по ветеринарна медицина в Софийския университет, Димитър Димов е изпратен на едногодишна специализация в института „Рамон и Кахал“ в Мадрид. Връщайки се в България, под въздействие на преките си впечатления, Димитър Димов създава може би най-хубавия и безспорно емблематичен за творчеството си роман – „Осъдени души“, който му носи пълно литературно признание. Испания вдъхновява писателя и за разказа „Задушна нощ в Севиля“, драмата – „Почивка в Арко Ирис“ и три пътеписа, в които намираме картини, нарисувани от изящен художник на словото и с размислите на философ.", "date": "2019.09.06", "title": "Пазарджик: Национален литературен музей и Исторически музей-Батак представят изложбата „Испания – мечта и вдъхновение“"}
{"url": "http://www.focus-news.net/news/2019/09/06/2696233/afp-ruskiyat-robot-fedor-napusna-mks.html", "text": "Руски човекоподобен робот , известен като „Федор“, успешно напусна Международната космическа станция (МКС) в петък, две седмици след като пристигна след един неуспешен опит за скачване със станцията, предава  AFP . \r\nПревод на живо от руската космическа агенция Роскосмос показа космически кораб \"Союз MС-14\", който напуска МКС. Роскосмос каза, че корабът ще кацне в Казахстан за една нощ. \r\nФедор беше първият в Русия хуманоиден робот, изпратен в космоса, въпреки че подобни технологии бяха изпращани и от Япония и НАСА. \r\nРуските медии съобщават, че астронавтите на станцията са тествали способността на Федор да огледа движенията на хората, докато те носят костюми за екзоскелет. \r\nТакива роботи в крайна сметка ще извършват опасни операции като космически разходки, според руската космическа агенция. \r\n \r\n  Юлиян Марков", "date": "2019.09.06", "title": "AFP: Руският робот Федор напусна МКС"}
{"url": "http://www.focus-news.net/news/2019/09/06/2696221/the-guardian-pregovorite-za-predpaznata-klauza-zasednaha-bryuksel-othvarli-predlozhenieto-na-boris-dzhonsan.html", "text": "Първото конкретно предложение на Борис Джонсън за замяна на предпазния механизъм за ирландската граница се провали в последната „катастрофална” среща между главния преговарящ на премиера и ЕС, пише британският вестник  The Guardian \r\nНа преговорите, пратеникът на Джонсън Дейвид Фрост предложи зона общоирландски стандарт в областта на храните в Ирландия в петък, но Обединеното кралство също се стреми да даде право на парламента на Северна Ирландия да реши дали той ще продължи да действа  през следващите години. \r\nОпитът да се даде на предложената договореност „демократична легитимност“ чрез участието на политици в Северна Ирландия беше категорично отхвърлен от ЕС. Преговарящите от Европейската комисия заявиха, че подобно предложение ще остави Ирландия в постоянна несигурност за бъдещето. \r\nРазвитието идва, тъй като източници на ЕС, близки до преговорите, потвърдиха съмненията си относно потенциалната ползотворност на разговорите, като се има предвид вероятността от общи избори и настояването от страна на премиера, че преговорната му позиция е била разрушена, след като парламентът е отхвърли варианта за Брекзит без сделка. \r\nСлужителите на ЕС, участващи в преговорите, се оплакват, че Фрост се държи „като говорител“ на премиера, казвайки, че пратеникът на Тереза Мей, Оли Робинс, поне е имал право да преговаря около проблемите, срещани в преговорите. \r\nИзточници от ЕС заявиха, че Комисията ще продължи да се среща с британската делегация, докато желае Даунинг стрийт. \r\nДжонсън се опитва да лансира идеята Северна Ирландия да остане в съответствие със стандартите на ЕС за селскостопанските храни, които съставляват голяма част от търговията, пресичаща границата с Републиката. Подобен ход би премахнал необходимостта от санитарни и фитосанитарни проверки на животни и животински продукти, преминаващи границата на остров Ирландия, въпреки че всички останали стоки няма да бъдат обхванати и няма яснота по въпросите на ДДС и митническите проверки., \r\nПо-рано през седмицата Джонсън се позова на коментарите на бившия лидер на Демократическата юнионистка партия (ДЮП) Иан Пейсли, който каза за Северна Ирландия, че хората са британци, но „добитъкът е ирландски“. \r\nИзточници от ЕС казаха, че предложението е категорично отхвърлено и че последните срещи са били „бедствие“, като пропастта между двата преговорни екипа изглежда нараства с всеки изминал ден. \r\nИзточници казаха, че дискусията за общата селскостопанска зона е „кратка“ и следващите седмици се очакват по-нататъшни дискусии относно предпочитаната алтернатива от Обединеното кралство за ирландската граница. \r\n \r\n  Юлиян Марков", "date": "2019.09.06", "title": "The Guardian: Преговорите за предпазната клауза заседнаха, Брюксел отхвърли предложението на Борис Джонсън"}
{"url": "http://www.focus-news.net/news/2019/09/06/2696229/kathimerini-panos-kamenos-svidetelstva-za-zloupotrebi-pri-pechataneto-na-vizi.html", "text": "Бившият министър на отбраната на Гърция Панос Каменос свидетелства пред корупционната прокуратура в петък във връзка с обвиненията срещу бившия външен министър Никос Коциас, че договор за издаване на визи е уреден под надзора на последния, пише електронното издание на гръцкия вестник  Kathimerini . \r\n„Много неща ще излязат на повърхността“, каза Каменос, който също беше коалиционен партньор в ръководената от СИРИЗА коалиция пред журналисти. \r\nТой добави, че е предоставил на прокурорите \"адекватни доказателства\" и е готов да им помогне по всякакъв начин. \r\nКаменос, който напусна правителствената коалиция, ръководена от СИРИЗА след различия с Алексис Ципрас по споразумението от Преспа, винаги е имал напрегнати отношения с Коциас, който напусна правителството пръв след сблъсък с Каменос заради спорната сделка за името на Македония. \r\nПреди това Каменос твърдеше, че служители на външното министерство, които са участвали в уреждането на конкурса за визовия договор, впоследствие са си осигурили благоприятни назначения в чужбина.  \r\n \r\n  Юлиян Марков", "date": "2019.09.06", "title": "Kathimerini: Панос Каменос свидетелства за злоупотреби при печатането на визи"}
{"url": "http://www.focus-news.net/news/2019/09/06/2696232/osnovatelyat-na-agentsiya-i-radioveriga-fokus-krasimir-uzunov-be-nagraden-posmartno-s-pocheten-znak-za-prinos-v-razvitieto-na-yuemf.html", "text": "Основателят на Агенция и Радиоверига \"Фокус\" Красимир Узунов бе награден посмъртно  с почетен знак за принос в развитието на Югоизтоноевропейския медицински форум (ЮЕФМ), предаде репортер на  Агенция \"Фокус\" .Почетният знак прие съпругата му Тетяна Узунова по време на гала вечеря и връчване на наградите „Заслужил лекар на Югоизточна Европа“, част от провеждащия се за десета поредна година Международен медицински форум. Наградата връчи председателят на Сдружение „Български лекар“ и президент на Югоизточноевропейския медицински форум доц. д-р Андрей Кехайов.  \r\n Красимир Узунов почина внезапно на 25 февруари 2019 г. на 56-годишна възраст. Журналист, патриот, българин, преди всичко човек - той остави трайна диря в българския обществен живот. Красимир Узунов ще бъде запомнен като родолюбец, който посвещава живота си на България като офицер от Българската армия, а впоследствие като журналист, писател, общественик. Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история. Радетел на българщината Красимир Узунов завещава наследство от книги, инициативи и стандарти в журналистиката, които ще се помнят . \r\nТеодора ПАВЛОВА", "date": "2019.09.06", "title": "Основателят на Агенция и Радиоверига \"Фокус\" Красимир Узунов бе награден посмъртно с почетен знак за принос в развитието на ЮЕМФ"}
{"url": "http://www.focus-news.net/news/2019/09/06/2696234/otlichiha-posmartno-osnovatelya-na-agentsiya-i-radioveriga-fokus-krasimir-uzunov-za-prinosa-mu-v-razvitieto-na-yuemf-obzor.html", "text": "Основателят на Агенция и Радиоверига \"Фокус\" Красимир Узунов бе награден посмъртно с почетен знак за принос в развитието на Югоизтоноевропейския медицински форум (ЮЕМФ). Почетният знак прие  съпругата на Красимир Узунов Тетяна Узунова  по време на гала вечеря и връчване на наградите „Заслужил лекар на Югоизточна Европа“, част от провеждащия се за десета поредна година Международен медицински форум. \"Гордея се с това, което Красимир Узунов е направил за любимата си държава - България\", каза Узунова. Тя благодари за наградата. „За мен е голяма чест да я получа от името на съпруга си Красимир Узунов – създател на първата информационна Агенция и Радиоверига „Фокус“ в България. \"Той безспорно е заслужил тази награда“, добави още тя.  \r\nНаградата връчи  председателят на Сдружение „Български лекар“ и президент на Югоизточноевропейския медицински форум доц. д-р Андрей Кехайов . \"Красимир Узунов беше голяма личност, а личностите не трябва да остават само в историята, а да бъдат споменавани, защото няма бъдеще, без да зачитаме историят\", посочи той. Преди да предаде почетния знак за приноса на Красимир Узунов за развитието на ЮЕФМ  на съпругата му Тетяна Узунова, Кехайов изтъкна, че няма как да не спомене името на една изключителна за България личност. Той визира Красимир Узунов. „Той, разбира се, не е лекар, но когато аз се кандидатирах за председател на Българския лекарски съюз, това беше първият човек, с когото се съветвах какво мога да направя в дадена посока. Няма как да не посоча, че през 2011 година, благодарение на данните, които той ми предостави, аз бях автор на първия алманах на лекарите-общественици в България, който беше значителен. Без съмнение без медийната подкрепа, не само в последните години, а още и в самото начало, на Агенция „Фокус“ много от нещата не само в България, а и в Югоизточна Европа трудно биха се случили“, каза той. Кехайов заяви, че за него е огромна чест да връчи мемориалната награда. „Връчвам наградата, като искам да кажа, че тя е не само в качеството му на собственик на Агенция и Радиоверига „Фокус“, а и като една голяма личност за България и извън България“, добави още Кехайов.  \r\n .", "date": "2019.09.06", "title": "Отличиха посмъртно основателя на Агенция и Радиоверига \"Фокус\" Красимир Узунов за приноса му в развитието на ЮЕМФ (ОБЗОР)"}
{"url": "http://www.focus-news.net/news/2019/09/06/2696231/sport-germaniya-vodi-na-holandiya-s-10-v-evrokvalifikatsiya.html", "text": "Футбол: Отборът на  Германия води на Холандия с 1:0 в евроквалификация след гол на халфа на Байерн Мюнхен Серж Набри. Играят се още шест квалификационни срещи за Евро 2020. \r\nАвстрия – Латвия  2:0 \r\nСан Марино – Белгия  0:1 \r\nСловакия – Хърватия  0:1 \r\nСловения – Полша  1:0 \r\nУелс – Азербайджан  1:0 \r\nШотландия – Русия  1:1 \r\nПо-рано се изиграха още две евроквалификации:  \r\nЕстония – Беларус  1:2 \r\nКипър – Казахстан  1:1", "date": "2019.09.06", "title": "Спорт: Германия води на Холандия с 1:0 в евроквалификация"}
{"url": "http://www.focus-news.net/news/2019/09/06/2696228/balgariya-otbelyaza-134-godini-ot-saedinenieto-obzor.html", "text": "България отбеляза 134 години от Съединението на Източна Румелия с Княжество България. Общоградски чествания по повод националния празник се организират във всички градове на страната. В честванията се включиха представителни военни формирования. Кулминацията на честванията бе в Пловдив на площад \"Съединение\".  \r\nТам се състоя тържествената заря – проверка по повод 134-та годишнина от Съединението на България и Празника на град Пловдив, на която присъстваха президентът на Република България Румен Радев и председателят на Народното събрание Цвета Караянчева.  \r\n Държавният глава Румен Радев  произнесе слово по повод 134-ата годишнина от Съединението. Той каза, че доброволците от Мизия, Тракия и Македония са подпечатали с кръвта си Съединението по бойните полета на Драгоман и Сливница и че днес търсим гордост в миналото и често загърбваме своя дълг пред настоящето и бъдещето. „На седмата година от свободата българите проявиха зрялост и национална отговорност, еманципираха се и показаха, че няма да чакат великите сили да се съберат, за да решават съдбата им. Извършиха смел исторически скок и отхвърлиха несправедливостта, разкъсала снагата на родината им, защото нашите предци от Княжество България и Източна Румелия продължаваха да живеят с идеала за сплотена, обединена и независима България. С тази мечта живееха всички без оглед на вяра и етнос, пол и възраст, занаят и политически пристрастия. В онзи миг политиците ни съумяха да бъдат на висотата на народа и на неговите въжделения“, добави още президентът. Радев каза още, че отдавна не знаем какъв е идеалът ни, а Съединението остава повече на думи. \"Все повече се призовава за ново съединение, но се пропуска, че то минава през разделение. Епохата иска от нас да се разделим с всичко, което тежи и спира движението на нацията ни напред. Трябва да се разделим с беззаконието, арогантността, апатията, да отхвърлим нихилизма, да съзнаем, че докато позволяваме несправедливостта да царува, не можем да бъдем истински единни. Да помним, че най-страшна е присъдата на следващите поколения. Истинската оценка за делата ни ще я дадат онези, които идват след нас. Съдбата на нацията се кове тук и сега. Наш дълг е заедно да съградим достоен и справедлив живот в свободна, демократична и просперираща държава\", допълни още в словото си президентът. \r\nЧестванията в Пловдив започнаха с тържествен молебен в църквата „Света Богородица“, където присъстваха много официални гости и граждани. Молебенът бе отслужен от пловдивският митрополит Николай. На него присъстваха пловдивският кмет Иван Тотев, областният управител Здравко Димитров, председателя на ОбС Савина Петкова, районни кметове, командирът на 68 бригада“Специални сили“ бригаден ген. Явор Матеев, много политици, общественици и интелектуалци и граждани.  Митрополит Николай  за пореден път призова към вяра и любов между хората. Според него \"съвременното българско общество е изпаднало в състояние на омраза, безпаметност, страх и егоизъм. Срещу отровата, разяждаща общественият организъм, лечението е противоотрова, а противоотровата на омразата е любов, на безпаметността е памет, на страха – смелост, а на егоизма е човеколюбие», каза митрополит Николай. Той добави, че по-добро и по-ефикасно лечение на обществените болести от вярата, надеждата и любовта няма. \"Днес отправяме молитва да пребъде нашето скъпо отечество в мир, благоденствие, независимост и единство. На разединението на съвременното общество да противопоставим христовата любов, толерантност, човеколюбие и солидарност\". Според владиката нашият народ винаги е бил въоръжен с най-силните оръжия срещу злото – вярата в бога и любовта към отечеството. След службата официалните лица се поклониха и поднесоха венци и цветя пред паметника на Захари Стоянов в Дондуковата градина и на паметна плоча на майор Райчо Николов – единственият загинал при осъществяването на акта на Съединението. \r\nПразникът отбеляза и  вицепрезидентът Илияна Йотова  в Неделино. Тя заяви, че големият урок на българската история е, че ако не се делим и сме заедно, винаги ще успяваме. \"Честит национален празник, Денят на Съединението. Денят на българското обединение. Има нещо много символно и красиво, че точно на този ден сме тук в красивото Неделино- символ на патриотизъм, на родолюбие, на това как хората могат да обичат родината си, да бъдат заедно и да градят бъдеще. Имаме празник - цели 45 години град. Уважаеми дами и господа, малко са примерите в българската история на такова могъщество на един народ. Преди 134 години нямаше разлика между князе и комити, обикновени българи, четници, общественици, писатели, интелектуалци, чужди дипломати, които застанаха в едно, изправиха се срещу политически кроежи и интереси на Великите сили, за да защитят обединението на един народ\", каза Йотова. \r\nБългарите по повод празника поздрави  премиерът Бойко Борисов . \"Поздравявам всички българи за днешния голям празник! Съединението на Княжество България с Източна Румелия е една голяма и справедлива победа за нас. Благодарение на нея и на всички герои, борили се за българските национални идеали, днес живеем в една свободна страна, равна на другите европейски държави, чието мнение е значимо и важно. Честито и на пловдивчани за празника на техния древен, вечен, развиващ се и модерен град!\", пише още министър-председателят\", каза още Борисов.  \r\n Председателят на 44-ия парламент Цвета Караянчева  заяви пред \"Фокус\", че Съединението на България днес е символ на силния български дух за свобода, за обединение и за единение. „Много поуки трябва да извлечем от Съединението. Когато започва този неподражаем исторически акт със своята значимост, в него се включват много и различни хора, включва се целият народ – управници, либерали, консерватори, войници, селяни, занаятчии, чиновници. те сътворяват това чудо. Съединението ни показва, че когато сме заедно, можем да надвием всичко. Когато се вслушваме един в друг, когато се съберем като пръчките на Хан Кубрат, когато сме заедно, можем да бъдем изключително полезни на родината си“, заяви председателят на народното събрание. Цвета Караянчева добави, че каузата България днес трябва да ни обедини. Политиците са представителите на българския народ в парламента и е важна връзката между народа и неговия народен представител, обясни тя. В тежки моменти, свързани с националното единение, ние имаме силата и желанието да се обединяваме, каза още Цвета Караянчева. Тя отбеляза, че България днес има висок международен престиж, затова българите трябва да имат по-високо самочувствие. България е единствената страна в Европа, която не е променяла името си през годините, припомни тя. \r\n Лидерът на БСП Корнелия Нинова  приветства българите по повод празника. Тя заяви, че днес не става дума за съединяване на две изкуствено разделени територии, а за обединение на дух, енергия и сили в името на обща цел. \"Днес празнуваме 134 години от Съединението на Източна Румелия с Княжество България. Българите сами постигаме обединението на двете - прецедент в новата ни история. Международните сили разбират, че на Балканите има смел и независим народ, достоен за уважение. Днес той отново има нужда от пробуждане на своята изконна сила. Вазов казва, че Съединението е най-лесната революция, защото вече е била приета в душите на хората. Това ни трябва сега - с душата си да повярваме, че сме народ, който може сам да гради съдбата си. И да го направим. Честит празник, българи!\", пише още в поздравлението си Нинова. \r\nДепутатите от 44-ото Народно събрание не пропуснаха да поздравят българите по повод Съединението.  Народният представител от ПГ на ГЕРБ вицеадмирал Пламен Манушев  посочи, че в деня на Съединението народът трябва да си припомни, че „Съдинението прави силата“. „Рядко достигаме до единомислие по национално значими проблеми, касаещи бъдещето на България и националната ни сигурност. Има обаче надежда, че българският дух се възражда“, допълни вицеадмирал Пламен Манушев.  Депутатът от ГЕРБ Владимир Тошев  изтъкна, че Съединението е велика дата в нашата история. По думите му благодарение на нашите дядовци и прадядовци ние днес се чувстваме горди българи в обединена България. \r\n Народният представител от ПГ на „БСП за България“ и член на Изпълнителното бюро на БСП Манол Генов  посочи, че Съединението на България с Източна Румелия е може би едно от най-великите дела, свършени от нашите предци в историята ни. По думите му Съединението е дело, допринесло, с гордост да се чувстваме българи, единни и сплотени. „Това доказва нашата способност и желание да браним онова, което обичаме без значение за неговата цена. Трудно е било тогава да се изправиш сам пред проблемите и препятствията, които малка България има, но въпреки това тя оспорва своето право пред Великите сили. След Руско-Турската война нашата Родина е разкъсана на парчета от Берлинския конгрес. Прави планове да събере в едно своите земи, за да бъде отново цяла. Българите се отказват от първоначалната си идея за обединение на всички територии, където живеят българи, а подемат идеята да се реализира първо идеята за обединение на Източна Румелия с Княжество България. Дори тогава нашата освободителка Русия отказва помощта и съдействието си спрямо Съединението си. На нея може би й е харесало така – да съществува само споменът за великата българска държава. 6 септември 1885 г. е датата, която обединява Княжество България с Източна Румелия. Въпреки недоволството на Великите сили, въпреки рискът, който би донесъл тежки политически последствия за Родината ни, България остава сама с млади, неопитни офицери. Русия още веднъж показва недоволството си след Съединението и изтегля целия висш команден състав на Българската армия. Англия дава съгласието си и подкрепя българите за съединението на тези територии и то става факт. На тази дата България си възвръща част от това, което й принадлежи. С много труд, много усилия, много жертви, българите постигат тази желана цел“, каза Генов. Според народния представител от далечината на времето може би не можем да си представим онзи сладък вкус от победата и от Съединението. „Може би сега от висотата на годините и далечината на времето едва ли знаем истинската стойност на тази дума – Съединението и какво е значело това тогава и колко е било много“, допълни още Манол Генов. \r\nВ столицата стотици граждани се събраха на тържествено отбелязване на 134-ата годишнина от Съединението пред Мавзолея-костница на княз Александър Батенберг. В двора прозвучаха патриотични български песни, сред които \"Шуми Марица\", \"Край Босфора шум се вдига\" и други. Слово по повод празника произнесе  кметът на столицата Йорданка Фандъкова . Тя посочи, че сме свикнали лесно да се делим и да вървим сами, но нека си припомним Съединението като урок за настоящето. \"Скъпи съграждани, уважаеми госпожи и господа народни представители, колеги, скъпи деца, ваши превъзходителства. 6 септември 1885 г. е дата, която ни казва, че най-важната работа за България трябва да я вършим без колебания, без отлагане и самите ние. Днес може би е трудно да си представим шокът от разделението. Днес, когато сме свикнали лесно да се делим, да вървим сами. Нека си припомним историята като урок за настоящето. Съдбата на Отечеството ни е в собствените ни ръце, в дружните ни ръце, в дружните ни усилия, във вярата ни, че сме един народ, обединен от каузата за общото добруване\", каза още Фандъкова.  \r\nОт своя страна  кандидатът за кмет на София Мая Манолова  приветства всички българи с празника. \"Показали сме, че когато сме заедно, независимо кой стои срещу нас можем да го победим. Очаквам и тази кампания да бъде на обединение на българските граждани, на столичани\", заяви Манолова. По думите й Денят на Съединението е ключов и знаков за България. \"Този акт е плод на една романтична мечта и идеал на българите. Едно доказателство, че когато сме заедно, когато сме обединени успяваме. Мисля, че в нашето съвремие, във времето, в което живеем още повече трябва да се борим за свободата. Трябва да го правим заедно\", добави още Манолова.  \r\nС поздравителни адреси и празнични слова  кметовете на редица български общини почетоха Деня на Съединението.  „Съединението е урокът, които трябва да помним и предаваме на поколенията след нас“, каза  кметът на Банско Георги Икономов . „Днес отбелязваме един от най-славните моменти в нашата история – Съединението на Княжество България с Източна Румелия“, се  посочва в поздравителен адрес от  кмета на Благоевград д-р Атанас Камбитов . \r\n„Обединението днес трябва да започне от семействата и родовете“, каза за празничното издание на предаването „За честта и славата на България“ на Радио „Фокус“  кметът на Община Садово Димитър Здравков . \r\n„Съединението е продължение на делото на Апостола, дейците, които направиха възможно това дело са хората, които Васил Левски е заклевал и са членове в неговите революционните комитети“, каза за празничното издание на предаването „За честта и славата на България“ на Радио „Фокус“  кметът на Карлово д-р Емил Кабаиванов . \r\n„Ако днес, изправени пред различни предизвикателства, се държим разделени, дори враждебни един към друг, то трудно ще постигнем нещо, което желаем. Защото именно единението е в основата на всеки успех, когато става въпрос за обществено значими цели. Нека бъдем отговорни, нека бъдем вдъхновени и обединени в справедливи каузи и достойни дела, да работим за общото благо и просперитета на Ямбол и България”, призова в празничното си слово  кметът на Ямбол Георги Славов . \r\n Кметът на Велико Търново Даниел Панов  подчерта изключителния общобългарски характер на Съединението: „Отекнало в световните хроники с думите „чудо”, това славно, дори епохално по своя характер общобългарско дело е ярък израз на силата на нашия народ. Във Велико Търново честванията по повод Съединението бяха белязани от откриването на паметник на ген. Сава Муткуров. Монументът е поставен до централната алея в парк „Марно поле“, а негов автор е известният италиански скулптор Винченцо Йераче. Бюстът е на 125 години и е дарен от преките наследници на генерал Муткуров – Александър Киркорв /правнук/ и неговата съпруга. Инициативата за паметника е на комитет от общественици и веднага бе подкрепена от кмета на Велико Търново Даниел Панов. \r\nБългарите извън страната също отбелязаха Съединението. Към българите в Сърбия се обърна  извънредният и опълномощен посланик на Република България в Република Сърбия, негово превъзходитлство Радко Влайков . Той им им честити Деня на Съединението. \"Скъпи сънародници в Република Сърбия, на днешния ден преди 134 години нашите предци осъществиха най-смелия и патриотичен акт. Опълчвайки се на несправедливостите на Берлинския конгрес и на Великите сили, те положиха истинските основи на третата българска държава. В дните и седмиците след Съединението, обединеният български народ прояви изключителна смелост и героизъм, защити младата ни държава и отстоя нейното бъдеще. Днес подвигът на нашите предци е най-светлият пример и стимул за българите в Родината и по света: обединени да пазим българщината! Честит да ни е най-светлият празник Съединението на България!\", пише посланикът. \r\nДеница КИТАНОВА", "date": "2019.09.06", "title": "България отбеляза 134 години от Съединението (ОБЗОР)"}
{"url": "http://www.focus-news.net/news/2019/09/06/2696235/daily-express-brekzit-partiyata-zapodozrya-kovaren-plan-na-boris-dzhonsan-da-zapazi-premierskiya-post.html", "text": "Евродепутатът от Брекзит партията Клеър Фокс разкри коригираният план за Брекзит на Борис Джонсън, който ще му позволи да запази премиерския пост но ще ядоса привържениците на твърд Брекзит, пише британският вестник  Daily Express \r\nКлеър Фокс заяви, че на този късен етап от процеса по Брекзит не може да се постигне нова сделка до 31 октомври. Тя добави, че тъй като са били предотвратени общи избори, Борис Джонсън може да се опита да върне сделката за Брекзит на Тереза Мей в парламента. Това ще позволи на Джонсън да избегне Брекзит без сделка, да поддържа обещанието си да напусне Европейския съюз до 31 октомври и да запази работата си като министър-председател. \r\nКлеър Фокс обаче настоя, че това ще бъде „бедствие“ за Обединеното кралство и няма да задоволи „брекзитиърите“. \r\nПред Sky News тя каза: „Трябва да има избори, защото сега знаем какво е заложено от двете страни. \r\n„Ако електората, избирателите, не искат да имат нищо общо с Борис Джонсън или възможността за Брекзит без споразумение, тогава те ще гласуват съответно. \r\n„Тогава Борис Джонсън и торите ще останат извън властта“. \r\n„Разбира се, мисля, че настроението отвъд Уестминстър е абсолютно в полза на Брекзит преди преди крайния срок за 31 октомври. \r\n„Ето защо мисля, че трябва да имаме избори, въпреки че аз може да не спечеля място.“ \r\nАдам Бултън от Sky News отбеляза, че „Брекзит партията има една интерпретация на Брекзит, която е чистият Брекзит. \r\n \r\n  Юлиян Марков", "date": "2019.09.06", "title": "Daily Express: Брекзит партията заподозря коварен план на Борис Джонсън да запази премиерския пост"}
