{"url": "http://www.focus-news.net/news/2018/11/14/2590436/blagoevgrad-uvolnen-e-lovniyat-nadziratel-ot-dls-dikchan-hvanat-da-prevozva-nezakonni-darva.html", "text": "Най-тежкото наказание „уволнение” е наложено на Мехмед Джамалов Бошнаков – ловен надзирател в „ДЛС Дикчан”. Това съобщиха от пресцентъра на  Югозападно държавно предприятие . Заповедта на директора на териториалното поделение на ЮЗДП в село Сатовча инж. Исмаил Моллов е от 13 ноември, а основание за крайната мярка са извършени нарушения на Закона за горите, уронване престижа на стопанството и злоупотреба със служебно положение. \r\nОт Югозападно държавно предприятие припомнят, че на 23 октомври в 21.50 часа служители на стопанството задържаха близо до с. Вълкосел товарен микробус „Мерцедес”, незаконно транспортиращ дърва за огрев и управляван от техния колега. Дървесината е без превозен билет, не е маркирана с контролна горска марка и е без пластини с идентификационен номер. \r\nОсвен дисциплинарното наказание на Мехмед Бошнаков са съставени от служители на РДГ-Благоевград два акта – за транспортиране на дървесина без контролна горска марка и без превозен билет.", "date": "2018.11.14", "title": "Благоевград: Уволнен е ловният надзирател от „ДЛС Дикчан”, хванат да превозва незаконни дърва"}
{"url": "http://www.focus-news.net/news/2018/11/14/2590438/veliko-tarnovo-252-ma-patsienti-s-diagnoza-rak-na-beliya-drob-sa-registrirani-v-kompleksniya-onkologichen-tsentar-v-grada-ot-nachaloto-na-godinata.html", "text": "252-ма пациенти с диагноза рак на белия дроб са регистрирани в Комплексния онкологичен център във Велико Търново от началото на годината. От тях 123-ма са новооткрити, съобщи пред журналисти д-р Мария Рачева, управител на лечебното заведение, предаде репортер на  Радио „Фокус“ – Велико Търново . Тя посочи, че за миналата година пациентите са били 266-ма. От тях за Великотърновска област – 164, а за Габровска – 80 души. „Тази година имаме 252 до тука, има още два месеца. За жалост те вървят с по-бърза скорост отколкото очакваме. И пациентите за Велико Търново от 164 са 192 до момента. На Габрово до момента са 60. Но лошото е това, че по-голяма част от хората пристигат в трети и четвърти стадий. Тоест , когато нямат добри възможности за комплексно лечение. Може да се направи химио или лъче терапия, но оперативното лечение е почти невъзможно, което ощетява пациентите“, коментира д-р Рачева. Основните съвети за превенция, които тя отправи са тотален отказ от тютюнопушене и редовни профилактични прегледи, особено ако хората имат някакви оплаквания. \r\nЛуиза ТРАНЧЕВА", "date": "2018.11.14", "title": "Велико Търново: 252-ма пациенти с диагноза рак на белия дроб са регистрирани в Комплексния онкологичен център в града от началото на годината"}
{"url": "http://www.focus-news.net/news/2018/11/14/2590437/d-r-dimitar-dimitrov-kmet-na-vetrino-nyama-konstatirani-problemi-po-vodoemite-na-teritoriyata-na-obshtinata.html", "text": "При есенната проверка на водоемите на територията на община Ветрино няма констатирани проблеми. Това каза за  Радио „Фокус“ – Варна  кметът на Община Ветрино д-р Димитър Димитров. „Всички предписания, които са направени от институциите, са спазени от концесионерите. Водоемите са изпуснати до необходимото количество, което се изисква“, заяви кметът. Д-р Димитров допълни, че когато администрацията получи информация за влошаване на метеорологичната обстановка и очаквани обилни валежи, тя достига и до концесионерите, които предприемат необходимите мерки. Кметът на Ветрино припомни, че четирите язовира на територията на общината са отдадени на концесия, като при проверките е установено, че крановете им са в изправност. \r\nПо негови думи училищата, детските градини и общинските сгради на територията на общината са снабдени с необходимите количества горива и дърва за огрев за отопление през предстоящия зимен сезон. „Изготвени са списъците с болните на хемодиализа и инсулин. Подготвена е и друга автомобилна техника на общината за работа при зимни условия – служебните коли, които са снабдени със зимни гуми, заредени са с антифриз и зимна течност за чистачки“, допълни д-р Димитър Димитров. Има издадена заповед на кмета при създадена тежка зимна обстановка да се осъществява денонощно дежурство в кметствата по населените места. Разпоредено е на дежурните в общината ежедневно два пъти в денонощието да събират информация от кметовете на населените места. „Има списък на родилките и при ситуация на обилни снеговалежи се преценява дали да бъдат откарани в здравните заведения или да останат по населените места“, каза още д-р Димитров. \r\nМарияна ВАЛЕНТИНОВА", "date": "2018.11.14", "title": "Д-р Димитър Димитров, кмет на Ветрино: Няма констатирани проблеми по водоемите на територията на общината"}
{"url": "http://www.focus-news.net/news/2018/11/14/2590442/plovdiv-fondatsiya-konrad-adenauer-podkrepya-grada-kato-evropeyska-stolitsa-na-kulturata-2019.html", "text": "Фондация „Конрад Аденауер“ подкрепя Пловдив като Европейска столица на културата 2019. Това съобщиха за  Радио „Фокус“-Пловдив  от Общината. По време на среща на заместник-кмета Розалин Петков и Ото Бернхардт, член на УС на фондация „Конрад Аденауер“ бяха обсъдени възможностите за сътрудничество по проекта. „Пловдив е красив град, а това, че е мултикултурен и мултиетнически и различните общности живеят мирно и в разбирателство го превръща в истински европейски град“, заяви Ото Бернхардт. От своя страна заместник-кметът Розалин Петков каза, че подготовката на Община Пловдив  за Европейска столица на културата вече е към края, като тече усилена работа за откриващия уикенд между 12 и 13 януари. Той запозна гостите с предстоящите събития от културния календар за следващата година. \r\nОто Бернхардт сподели, че икономиката на България се развива в правилната посока, а в страната се наблюдава ниска безработица. В тази връзка заместник-кметът не пропусна да представи, че Пловдив е един от най-бързоразвиващите се градове, в чийто регион има над 120 фирми с близо 73 000 работници, а „Тракия икономическа зона“ става все по-привлекателна за инвеститори. \r\n„Изграждането на интермодалния терминал, магистралата до Истанбул, електрификацията на ж.п. линията води със себе си и повишаване на потока от туристи, посетили Пловдив за последната една година“, уточни заместник-кметът Розалин Петков, като отбеляза, че в града има голям брой чуждестранни студенти, привлечени от добрите условия за висше образование, които предоставят 9-е университета. \r\n„България има добър имидж в Германия. Лично аз ще съветвам, всеки който идва в страната Ви, да посети и Пловдив, който е прекрасен град“, каза Ото Бернхардт и заяви готовност за реализиране на съвместни проекти и след 2019 година.", "date": "2018.11.14", "title": "Пловдив: Фондация „Конрад Аденауер“ подкрепя града като Европейска столица на културата 2019"}
{"url": "http://www.focus-news.net/news/2018/11/14/2590440/priyutat-za-vremenno-nastanyavane-na-bezdomni-i-sotsialno-slabi-v-grada-e-v-gotovnost-za-priemane-na-nuzhdaeshti-se.html", "text": "Приютът за временно настаняване на бездомни и социално слаби лица във Варна е готов да приема нуждаещи се. Предвид застудяването от социалното звено са създали  добра организация. Това каза за  Радио „Фокус“ – Варна  директорът на Дирекцията по социални дейности в Общината Таня Василева. По думите й капацитетът на звеното е 100 места, но и при запълването му, на никого няма да бъде отказвана помощ в студените зимни месеци. До момента 10 лица вече са подали заявления за настаняване. В социалната институция има още 40 души, които вече ползват услугата. Според Таня Василева, лицата, които се нуждаят от тази услуга могат да отидат на ул. „Петко Стайнов“ № 7 и да си подадат заявление за настаняване. Те трябва да представят и лична карта. Това се прави в рамките на работния ден, от 9 до 17 часа. Но при необходимост и след 17 часа могат да бъдат приемани нуждаещи се.  \r\nНастаняването в приюта е краткосрочна услуга с продължителност до три месеца. Това се отнася за лица, които са с постоянен адрес във Варна. Хората, които нямат постоянен адрес в града, но се нуждаят от подкрепа, биват настанявани за срок до 7 дни. В рамките на това време служителите на приюта се свързват с институциите по местоживеене на лицето и търсят възможност за оказване на помощ. В звеното във Варна лицата получават на първо време подслон, осигурени са им легло, постелъчен инвентар, има топла вода и храна веднъж дневно. В приюта лицата получават също подкрепа за регистрация в Бюрото по труда, ако са в трудоспособна възраст и не са го направили. За лица, които имат някакво заболяване, се търси възможност да се подготвят документи за явяване на ТЕЛК и съдействие пред всякакви други институции, допълни Таня Василева. \r\nТя отбеляза също, че на територията на Община Варна функционират две обществени трапезарии, които осигуряват храна за над 1000 нуждаещи се, като едната от тях едната е към Домашния социален патронаж и тя е с 475 места. Другата е към неправителствена организация и е с 550 места. Според Таня Василева молби за ползване на услугата нуждаещите се подават към районните администрации. След разглеждане на заявленията желаещите биват включени към някое от двете социални звена, като по график, в работните дни, могат да получават топла храна. \r\nДиана СТОЕВА", "date": "2018.11.14", "title": "Приютът за временно настаняване на бездомни и социално слаби в града е в готовност за приемане на нуждаещи се"}
{"url": "http://www.focus-news.net/news/2018/11/14/2590444/lequipe-uefa-mozhe-da-izvadi-pszh-ot-shampionska-liga.html", "text": "Пари Сен Жермен може да бъде изваден от Шампионската лига, съобщава френското издание  L'Equipe . Причината - нарушение на правилата за финансов феърплей. \r\nСайтът за разследване \"Футбол Лийкс\" публикува данни за напомпаните договори за спонсорство на парижани. След това УЕФА реши да провери подробностите по трансферите на нападателите Килиан Мбапе и Неймар. \r\nВ случай на реална заплаха от наказание, ПСЖ ще трябва да се раздели с един от тези играчи, за да избегне санкции за нарушаване на финансовите правила. Ситуацията се наблюдава от Реал Мадрид, който иска да подпише с Мбапе или Неймар. \r\nПонастоящем ПСЖ заема трето място в група C на Шампионската лига с 5 точки от 4 мача.", "date": "2018.11.14", "title": "L'Equipe: УЕФА може да извади ПСЖ от Шампионска лига"}
{"url": "http://www.focus-news.net/news/2018/11/14/2590441/ministar-rosen-zhelyazkov-shte-se-proiznese-po-ostavkite-na-rakovodstvoto-na-bdzh-sled-odit-obzor.html", "text": "След като на 8 ноември изпълнителният директор на Холдинг БДЖ Владимир Владимиров, финансовият директор на дружеството Филип Алексиев и председателят на Съвета на директорите Велик Занчев, който е и зам.-министър на транспорта, подадоха оставки по искане на транспортния министър Росен Желязков, министърът запозна Комисията по транспорт, информационни технологии и съобщения  със ситуацията в Железницата. Той обяви, че ще се произнесе по оставките на ръководството на БДЖ, след като излезе докладът от одита на Министерство на транспорта в БДЖ „Пътнически превози“. Желязков прогнозира, че това ще се случи до края на месеца. По думите на министъра този одит ще бъде основание за освобождаване или не от отговорност. „Появиха се най-различни спекулации. Искам да разсея отсега тази тема кой би бил следващият изпълнителен директор или следващият член на борда на Холдинга. В момента няма номинация, защото няма произнасяне по въпроса. Освобождаването е въпрос и функция на одита“, каза още министърът. По отношение на директора на БДЖ „Пътнически превози“ Пламен Пешаров, министърът обясни, че Холдингът видно от всички документи не е доволен от работата му и  много ясно и категорично трябва да се произнесе в рамките на действащия мандат. Министър Желязков заговори за преструктуриране на БДЖ и посочи, че отдавна са отпаднали основанията БДЖ да има холдингова структура. Той уточни, че това е лично негово мнение и допълни, че решението трябва да се вземе след сериозен анализ.  Според него обаче държавата трябва да има пряко участие. Министърът изрази притеснения, че има предпоставка за неосигуреност на основната дейност на БДЖ и за нарушаване на графика, тъй като той е твърде амбициозен за състоянието на парка. Росен Желязков даде информация  пред комисията за състоянието на подвижния състав. Той уточни, че към 30 септември БДЖ „Пътнически превози“ разполага с 289 локомотивни мотрисни влакове, като 95 броя са изведени в изолация, а 42 са в различни видове ремонт. Министърът уточни, че 30 броя електрическите мотрисни влакове са в експлоатация, а пътническия вагонен парк разполага с 726 пътнически вагона. Стана ясно, че  414 броя от тях са извън експлоатация. Росен Желязков допълни, че е налице и забавяне на провеждане на обществени поръчки, свързани с осигуряване на ремонтната дейност на дружеството. „Както се казва на фронта на БДЖ – нищо ново“, каза министърът. \r\nДеница КИТАНОВА", "date": "2018.11.14", "title": "Министър Росен Желязков ще се произнесе по оставките на ръководството на БДЖ след одит (ОБЗОР)"}
{"url": "http://www.focus-news.net/news/2018/11/14/2590439/tass-postoyannite-predstaviteli-na-stranite-chlenki-na-es-sa-zapochnali-izvanredno-zasedanie-za-brekzit.html", "text": "Постоянните представители на държавите от ЕС в Брюксел започнаха в сряда вечер спешна среща по въпроса за напускането на Великобритания от общността , предава  TACC . \r\nТова се съобщава на журналистите от европейски дипломатически източник. Тази среща се провежда паралелно със срещата на правителството на Великобритания в Лондон, където се обсъжда същата тема. \r\n\"Постоянните представители започнаха среща по преговорите по член 50 (от Договора от Лисабон, който регламентира излизането на страната от ЕС – бел. ред.),\" каза дипломатът. \r\nПреди това многобройни източници съобщиха, че ЕС и Обединеното кралство са постигнали съгласие по текста на споразумение  относно Брекзит, което включва решение на основния проблем - въпросът за граничния контрол между Република Ирландия и Северна Ирландия. \r\nДосега нито една от страните не е потвърдила това официално.  Юлиян Марков", "date": "2018.11.14", "title": "ТАСС: Постоянните представители на страните членки на ЕС са започнали извънредно заседание за Брекзит"}
{"url": "http://www.focus-news.net/news/2018/11/14/2590467/tass-emanyuel-makron-ne-zhelae-frantsiya-da-bade-vasal-na-sasht.html", "text": "Франция и Съединените щати са исторически съюзници, но съюзник не означава васал. Това съобщи в сряда френският президент Емануел Макрон в интервю за TF1 на борда на френския самолетоносач „Шарл де Гол“, цитиран от  TACC . \r\n\"Съединените щати са наши исторически съюзници и продължават да бъдат. Но да бъдеш съюзник не означава да бъдеш васал, не трябва да зависим от тях\", казва Макрон, коментирайки състоянието на отношенията между Париж и Вашингтон. \r\nТой не коментира изявленията на американския президент Доналд Тръмп в социалната мрежа „Туитър“ с критики към него. \"Няма да отговарям на публикации в социални мрежи и не мисля, че французите очакват това от мен\", казва Макрон. Той подчерта, че \"съюзниците трябва да се уважават взаимно\". \r\n\"Във великите моменти  ние бяхме съюзници, заедно се ангажирахме да се борим срещу тероризма както в Сирия, така и в Африка, а нашите войници действат заедно всеки ден\", каза той. \r\nФранция трябва да бъде суверенна, а нейната защита е автономна, заяви Макрон. \r\n\"Мога ли да кажа на французите, че поверявам нашата сигурност на Съединените щати?\", заяви Макрон. \"Не, защото вярвам в нашия суверенитет и суверенитета на Европа\".  Юлиян Марков", "date": "2018.11.14", "title": "ТАСС: Еманюел Макрон не желае Франция да бъде васал на САЩ"}
{"url": "http://www.focus-news.net/news/2018/11/14/2590449/smolyan-kmetat-nikolay-melemov-shte-dade-preskonferentsiya-na-15-noemvri.html", "text": "В четвъртък (15 ноември), от 11.00 часа, кметът на Смолян Николай Мелемов ще даде пресконференция в зала 247 на Общината. Това съобщиха от пресцентъра на  Община Смолян .", "date": "2018.11.14", "title": "Смолян: Кметът Николай Мелемов ще даде пресконференция на 15 ноември"}
{"url": "http://www.focus-news.net/news/2018/11/14/2590446/varna-protestat-v-grada-priklyuchi-v-nachaloto-na-magistrala-hemus.html", "text": "Протестът във Варна приключи в началото на магистрала \"Хемус\", предаде репортер на  Радио “Фокус” - Варна . След като преминаха по бул. \"Владислав Варненчик\" до града, протестиращите тръгнаха по магистрала \"Хемус\", скандирайки \"Със сърце и душа за България\". След като преминаха кръстовището на бизнес сградите \"Двете кули\", броят на протестиращите намаля до около 300. Те се отправиха към бензиностанция от голяма верига, където скандираха за други цени на горивата и \"Мафия\", при засилено полицейско присъствие. \r\nМалко след това протестиращите започнаха да се разотиват. В продължение на три часа със скандирания \"Мафия\" и \"Оставка\" множеството блокира възлови пътни артерии и кръстовища в града. До напрежение и масови безредици по време на шествието не се стигна. Участниците в протеста се заканиха да се съберат отново утре в 18.30 часа. \r\nДиана СТОЕВА", "date": "2018.11.14", "title": "Варна: Протестът в града приключи в началото на магистрала \"Хемус\""}
{"url": "http://www.focus-news.net/news/2018/11/14/2590445/vse-oshte-ne-e-yasna-okonchatelnata-pozitsiya-na-balgariya-za-pakta-za-migratsiya-na-oon-obzor.html", "text": "Основен въпрос от няколко дни е позицията на България по Глобалния пакт за безопасна, организирана и законна миграция на ООН. Пактът ще бъде разгледан на 10 и 11 декември в Маракеш, като до 1 декември всяка държава трябва да има националната позиция. На 9 ноември първи повдигнаха темата от БСП, които настояха за дебат. От ГЕРБ обещаха разискване да има. На 12 ноември Коалиционният съвет взе решение България да не се присъединява към пакта за миграцията на ООН. Темата беше дискутирана на съвместно заседание на парламентарните комисии по външна политика и по вътрешна сигурност и обществен ред. „Никой никога не е принуждавал България да се присъединява към пакта за миграция на ООН“, заяви външният министър Екатерина Захариева. Тя обясни, че пактът е декларация, не конвенция затова всяка страна има свободата да прилага националното си законодателство. Министър Захариева уточни, че ако решим да се присъединим към пакта за миграция на ООН, можем да кажем кое считаме за приоритетно за България. Екатерина Захариева обърна внимание, че всички останали страни, външни граници на ЕС, са подкрепили пакта. „Ако се присъединим към пакта на ООН, ще разполагаме с допълнителни доводи да изискваме информация от страни, източници на мигранти“, обяви вътрешният министър Младен Маринов. Той коментира, че пактът не променя с нищо задълженията на България като външна граница на ЕС и няма да промени прилагането на стриктна политика спрямо нелегалната миграция. От ГЕРБ заявиха, че декларацията на БСП в парламента за пакта е показала двойното им лице. Председателят на ПГ на ГЕРБ Цветан Цветанов посочи, че евродепутатите от БСП са гласували за пакта, а са казали обратното. Той уточни, че Коалиционният съвет е излязъл с позиция за пакта за миграцията с цел да не спекулира БСП със страховете на хората. „Различното гласуване в европейския и в българския парламент е обичайна практика. Това се отнася и до ПГ на ГЕРБ“, отговори депутатът от БСП Валери Жаблянов. От БСП обявиха, че няма необходимост през декември България да подкрепя пакта. Според левицата, ако не е била декларацията им, дискусия за пакта е нямало да има. От „Обединени патриоти“ са против присъединяването ни към пакта за миграция на ООН. От ДПС го подкрепят. \r\nБиляна ИВАНОВА", "date": "2018.11.14", "title": "Все още не е ясна окончателната позиция на България за пакта за миграция на ООН (ОБЗОР)"}
{"url": "http://www.focus-news.net/news/2018/11/14/2590450/pernik-vazstanoveno-e-dvizhenieto-pri-paten-vazel-daskalovo.html", "text": "Възстановено е движението при пътен възел „Даскалово“, предаде  БНР . В 20.15 ч. протестиращите вдигнаха блокадата и пуснаха движението. И тази вечер протестът премина без ексцесии със скандирания \"Оставка\" и \"Мафия\". Участниците в блокадата заявиха, че искат правителството да падне. Те скандираха: \"Дайте ни властта!\" и \"Народовластие!\". На автомагистрала \"Люлин\" имаше гайдар, хвърляха се и пиратки. През блокадата бяха пропускани автомобили с деца и спешните случаи. Минути преди 21.00 ч. протестното шествие, с надути клаксони и развети знамена, се отправи в посока центъра на града. Жандармерия с щитове пази сградата, в която освен общината се помещава и областната администрация.", "date": "2018.11.14", "title": "Перник: Възстановено е движението при пътен възел „Даскалово“"}
{"url": "http://www.focus-news.net/news/2018/11/14/2590443/tv-21-makedoniya-podgotvya-se-iskane-za-ekstraditsiya-na-nikola-gruevski.html", "text": "Подготвя се искане за екстрадиция на Никола Груевски, съобщава скопският телевизионен канал  ”TB 21” . \r\nПознавачите на правните въпроси, казват, че искането на Никола Груевски за политическо убежище е неоснователно, тъй като правните органи на Македония не го преследват заради неговите политически идеи или възгледи, а заради това, че е вършил престъпления. \r\n\"Става дума за престъпление, за което Специалната прокуратура има доказателства, че същото е извършено от него и за което вече имаме влязла в сила присъда, според която лицето е признато за виновно и трябва да лежи две години в затвор по делото\" Танк \". Така че никое от тези действия не е политическо престъпление. Нито едно от тези деяния не е акт, за който Груевски е преследван заради неговите политически идеи. Той се преследва за злоупотреба със служебно положение и това е престъпление, което се случва във всяка държава и за което не може да получи политическо убежище \",  заяви  университетският професор Беса Арифи. \r\nКато се започне от факта, че Унгария е страна-членка на ЕС, университетският професор Темелко Ристевски не вярва, че Груевски ще получи политическо убежище. \r\nИма ли възможност за екстрадирането на бившия премиер, като се има предвид приятелството между Груевски и унгарския премиер Виктор Орбан? Министерството на правосъдието заявява, че подготовката на документацията за искане за екстрадиция продължава. От там обясняват, че Македония и Унгария са подписали Европейската конвенция за екстрадиция и тя представлява основа за Македония да поиска такова нещо. Професор Беса Арифи обаче казва, че ако Унгария отхвърли искането на Груевски за политическо убежище, местните власти могат да решат да не го екстрадират. \r\n\"Що се отнася до екстрадицията, това не е политическо задължение на държавата, то е морално. И в този случай Унгария може никога да не екстрадира Груевски, дори ако всички условия за екстрадиция са изпълнени. В този случай това зависи от волята на административните органи на унгарската държава, които могат да решат, без обяснение, дали да направят екстрадиция или не \", подчертава Арифи. \r\nВъпреки, че предоставянето на политическо убежище и екстрадирането е в ръцете на унгарската власт, двамата университетски професори смятат, че чрез натиск и евентуални санкции от страна на ЕС, Унгария може да бъде принудена да  върне Груевски в Македония, пише на интернет страницата на телевизията.  Юлиян Марков", "date": "2018.11.14", "title": "„ТВ 21“ (Македония): Подготвя се искане за екстрадиция на Никола Груевски"}
{"url": "http://www.focus-news.net/news/2018/11/14/2590447/afp-britanskiyat-kabinet-e-odobril-sporazumenieto-s-es-za-brekzit.html", "text": "Британският кабинет е одобрил споразумението с ЕС за Брекзит на свое петчасово заседание в сряда, предава  AFP \r\nТова става ясно от изявление на британския министър-председател Тереза Мей. \r\n„Колективното решение на кабинета бе, че правителството подкрепя проектоспоразумението с политическа декларация“, заяви Тереза Мей пред офиса ѝ на Даунинг Стрийт 10. \r\nОТ ЕС съобщиха, че главният преговарящ Мишел Барние ще даде пресконференция в 22:00 часа българско време.    Юлиян Марков", "date": "2018.11.14", "title": "AFP: Британският кабинет е одобрил споразумението с ЕС за Брекзит"}
{"url": "http://www.focus-news.net/news/2018/11/14/2590002/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Отсъствието на президента на САЩ Доналд Тръмп от срещиха на върха на лидерите в Азиатско-Тихоокеанския регион, отлагането на изборите в Либия, притесненията на Анкара за маршрута на второто разклонение на газопровода „Турски поток“ и напрежението по Ивицата Газа са част от основните теми, върху които акцентират водещите световни печатни издания. \r\n***  В статия за турския ежедневник  Cumhuriyet , посветена на предстоящото откриване на първото разклонение на газопровода „Турски поток“, който се строи вместо „Южен поток“,  Хюсеин Хайатсевър отбелязва, че първият етап на проекта е преминал по план, но все още има несигурност по отношение на второто му разклонение: първоначално то трябваше да се простира от Русия до Гърция, но сега се водят преговори за дублиране с маршрута на изоставения „Южен поток“, т.е. за преминаването му през България. \r\nДържавният глава на Руската федерация Владимир Путин ще посети Истанбул, за да присъства на церемония по повод приключването на изграждането на газопровода „Турски поток\" под Черно море. Съветникът на лидера на Кремъл Юрий Ушаков направи изявление пред руските медии, съгласно което Путин и президентът на Турция Реджеп Тайип Ердоган ще вземат участие в събитието, която ще се проведе в Истанбул на 19 ноември.  \r\n„Турски поток“ се състои от две разклонения, всяко от които ще пренася по  15,75 милиарда кубически метра газ годишно. Природният газ, пренасян по първото разклонение на газопровода, ще бъде транспортиран директно в Турция, в провинция Къркларели (граничеща с България – бел.р.) Първите доставки са планирани за 2020 г.  \r\nВторото разклонение на „Турски поток\" предвижда доставки на руски природен газ за европейските държави, но остава неясно какъв ще бъде маршрутът на изграждането му. Проектът за втората нишка на тръбопровода бе изготвен след решението на България да се откаже от строителството на „Южен поток“, който предвиждаше директни доставки на руско гориво за страната. Съгласно плановете, второто разклонение на газопровода трябваше да минава през Гърция. Но на този етап се обсъжда маршрутът, който предвижда преминаването му през България, а оттам – към Сърбия, Унгария и накрая – Централна Европа. Наскоро министър-председателите на България и Сърбия Бойко Борисов и Ана Бърнабич заявиха своето желание страните да се присъединят към „Турски поток“. На свой ред унгарският външен министър Петер Сиярто подчерта, че Европейският съюз не трябва да възпрепятства страните от Централна Европа да получават газ по „Турски поток“. \r\n***  Водещото американското издание  The Washington Post  насочва вниманието на читателите си към нежеланието на държавния глава на САЩ Доналд Тръмп да присъства на срещите на върха в Сингапур и в Папуа-Нова Гвинея. Редакцията привежда мнението на експерти, според които отсъствието на лидера на Белия дом може да се счита за пропусната възможност в момент, в който Вашингтон и Пекин водят борба за влияние в Азиатско-Тихоокеанския регион.  \r\nКогато световните лидери се съберат тази седмица в Сингапур и в Папуа-Нова Гвинея за регионални срещи на върха, вниманието ще бъде насочено към отсъствието на президента на САЩ Доналд Тръмп, пише Шибани Махтани в авторска статия за вестника.  \r\nВ Азия сега е сезонът на срещите на върха: лидерите на 10-те страни от Асоциацията на страните от Югоизточна Азия (АСЕАН) се събират в Сингапур във вторник за ежегодния си форум. Той означава възможност за укрепване на връзките на регионалните със световните сили. След това по-голямата част от тях ще отпътуват за Папуа-Нова Гвинея, за да присъстват на срещата на лидерите на страните от Азиатско-тихоокеанското икономическо сътрудничество (АТИС). Тази година форумът се организира от най-бедната страна в блока на тихоокеанските икономики, който включва още 20 държави-членки. \r\nДържавният глава на Руската федерация Владимир Путин ще посети Сингапур за първи път за срещи с лидери от региона, които все повече разчитат на Москва за покупки на оръжие и за осигуряването на дипломатическа защита. С участието си в срещата на върха на АТИС президентът на Китай Си Дзинпин ще подчертае стратегическата игра на Пекин в южната част на Тихия океан, a лидерът на кабинета в Пекин Ли Къцян отпътува за Сингапур, за да разшири споразумението за свободна търговия и да подобри отношенията със страните от Югоизточна Азия. В регионалните срещи на високо равнище ще участват също индийският премиер Нарендра Моди, японският министър-председател Шинцо Абе и южнокорейският президент Муун Дже-ин. Пекин също така гледа на Югоизточна Азия като на перспектива за осъществяването на инициативата „Един пояс, един път“, глобален инвестиционен проект на стойност повече от един трилион долара.  \r\nЩо се отнася до Тръмп, той възнамерява да пропусне тези срещи -  делегацията на САЩ ще бъде водена от вицепрезидента Майк Пенс и съветника по националната сигурност Джон Болтън. Анализаторите смятат, че отсъствието на Тръмп е пропусната възможност и грешно изчислена сметка в момент,  в който Вашингтон и Пекин се борят за влияние в район, разположен в „задния двор“ на Китай. \r\nРешението на американския президент да не дойде на срещите на върха е „сериозен проблем и прави много негативно впечатление\", твърди Брайън Хардинг, заместник-директор на Програмата за Югоизточна Азия във Вашингтонския център за стратегически и международни изследвания. \r\nЕксперът е категоричен, че всяка страна от Югоизточна Азия се опитва да установи по-тесни контакти със САЩ заради стремежа на Китай за доминация в региона. Фактът, че Тръмп се отказа от участие в двете срещи „не е добър сигнал“ за степента на заинтересованост на Вашингтон в Азиатско-Тихоокеанския регион, обяснява Хардинг, като припомня, че Барак Обама бе първият президент на САЩ, който участвал в серии срещи на АСЕАН.  \r\nМиналата година Тръмп присъства на разговорите в Манила, но ги напусна твърде рано и пропусна същинската част на срещата на върха. Представителите на администрацията във Вашингтон обаче са категорични, че отсъствието на американския президент не е сигнал за липсата му на внимание към региона. В авторска статия за същото издание вицепрезидентът на САЩ Майк Пенс увери, интересът на страната към Индо-Тихоокеанския регион е „неизменен и постоянен“. \r\n***  Преди няколко месеца изглеждаше, че кошмарният и продължителен хаос в Либия, който започна през 2011 г. с „хуманитарната“ интервенция на Запада начело със САЩ, е към своя край. Примирието между съперничещите се политически и въоръжени групировки се спазваше – поне отчасти, а нивото на насилие постепенно затихна. Отслабна и потокът от мигранти, много от които се опитаха да преодолеят Средиземно море на малки препълнени лодки и да достигнат територията на Европа. За началото на декември бяха насрочени избори за ново правителство, което трябваше да получи юрисдикция над цялата страна. Но сега този оптимизъм угасва – вотът бе отложен най-рано до началото на следващата пролет – ако изобщо бъде проведен, отбелязват в редакцията на американското списание  The American Conservative . \r\nВ момент, в който посредници на ООН се договаряха с лидера на основните фракции за сключване на споразумение за провеждане на нови избори, в столицата Триполи избухнаха въоръжени сблъсъци. Специалният представител на ООН за Либия Хасам Саламе стигна до тъжния извод, че страната е попаднала в деструктивен цикъл, в основата на който стоят „личните амбиции и откраднатото богатство на страната“. Съгласно думите му, единствената възможност за придвижване към мира е организирането на общонационална конференция на всички партии и страни по конфликта в страната. Тя трябва да се състои в началото на 2019 г. Този подход изглежда обаче по-скоро като непостижима надежда и дипломатическа илюзия, отколкото като реалистична стратегия. \r\nНе е изненадващо, че конфликтът в Либия продължава с оглед броя на страните, замесени в противоборствата там. Либийски учени от Центъра за изследвания в Близкия изток направиха отрезвяваща забележка, че придвижването към демокрация  в страната „ще изисква определена степен на стабилност и сигурност, което е немислимо в днешната Либия\", припомнят от редакцията на консервативното американско издание. \r\n*** Силите за отбрана на Израел (СОИ) подсилиха контингента си около Ивицата Газа, за да предотвратят проникване на ислямистки бойци на територията на еврейската държава, след като близо 400 ракети бяха изстреляни от крайбрежния анклав в нощта срещу вторник, пише  електронното издание на The Jerusalem Post . \r\n„Ние сме по средата на процеса за съсредоточаване на повече жива сила, бронирани и други части в близост до Ивицата газа и мобилизираме резерви за операции на „Железния купол“ и Командването на домашния фронт“, е заявил говорителят на СОИ бригаден генерал Ронен Манелис, като посочи, че евакуацията на населените места по границата с Ивицата Газа все още не е необходима. \r\nСъгласно информацията, „оперативните решения са взети“ от политиците и СОИ са получили зелена светлина през нощта срещу вторник да продължат да нанасят удари по мишени в палестинския анклав. \r\nВоенните са предоставили информация, че са ударили повече 150 цели на „Хамас“ и „Ислямски джихад“, включително и по бившия хотел „ал Амал“, който, според СОИ, се използва щаб на службата за вътрешна сигурност на „Хамас“. \r\nВисшестоящ офицер от Военновъздушните сили на Израел е заявил пред журналистите, че ВВС са нанесли „сериозни“ удари по ислямистките групировки в Газа. \r\n„Броят на целите и тяхното значение се увеличиха в сравнение с миналото“, констатира той, като обясни, че „мишените са важни практически и морално, тъй като сред тях има многоетажни здания в центъра на град Газа. Предизвикателството при сгради като тези, е, че те са високи и че са в центъра на жилищните части и това представлява голямо тактическо предизвикателство“. \r\n„Осигурихме евакуирането на сградите и техните околности. Това е драстично, значително и фундаментално различно от миналото. Натискът върху врага е огромен. Когато той се събуди сутринта и види какво е ударено, осъзнава, че плаща висока цена“. \r\nСпоред офицера, клетките, които са изстреляли ракетите, са били ударени почти мигновено. „Ние не искаме да играем ракетен пинг-понг“, подчерта той, като обясни, че десетки бойни самолети и ударни хеликоптери участват в атаките срещу целите. \r\n„Нашите самолети са въоръжени и са над Газа. Готови сме за всеки сценарий“. \r\nСпоред съобщенията, 11 ислямистки бойци са убити след началото на ударите в понеделник. \r\n40-годишен мъж от град Хеброн, в района на Западния бряг на река Йордан, е открит мъртъв късно в понеделник, след като жилищна сграда е понесла директен удар от ракета, изстреляна от Газа. Две жени в същото здание са открити от спасителните служби в критично състояние. \r\nТой беше първата жертва на последната ескалация между Израел и Хамас, отбелязва JPost. \r\nСпасителната служба Маген Давид Адом съобщава за 53-а израелски граждани, които са получили наранява в резултат от ударите, а двама от тях са в критично състояние (войник от СОИ и 60-годишна жена). \r\nИзданието припомня, че ракетните баражи дойдоха след смъртоносни удари на СОИ в град Хан Юнис, Южна Газа, в нощта през понеделник. \r\nГоворителят на Хамас Абу Обейда предупреди във вторник сутринта, че ако Израел не спре с ударите си, обсегът на ракетите ще бъде увеличен до градовете Беершева и Ашкелон. \r\n„Фракциите от общия команден център на съпротива провеждат сериозни разговори за увеличаването на обсега на ракетите. Ашкелон е само началото. Общо един милион ционисти ще бъдат в обсега на нашите удари, ако ционисткият враг реши да продължи агресията“, обясни той. \r\nДумите на говорителя на „Ислямски джихад“ се припокриват с посланието на „Хамас“, отбелзва Jpost. Групировката иска „окупаторите и техните приятели да знаят, че животите на нашите синове си имат цена“. \r\nСпоред информация от високопоставени официални лица от египетското разузнаване, те се опитват да договорят примирие на последната ескалация, която поставя под заплаха надеждите, че Израел и „Хамас“ могат да постигнат дълготрайно прекратяване на огъня с посредничеството на Египет и ООН. \r\n***", "date": "2018.11.14", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/11/14/2590001/predstoyashti-sabitiya-v-stranata-za-14-noemvri-agentsiya-fokus.html", "text": "От 16.30 часа на площада пред кметството на село Баня, община Разлог, вицепрезидентът Илияна Йотова ще участва в тържественото отбелязване на 140-годишнината от Кресненско-Разложкото въстание. \r\n*** \r\nОт 09.00 часа ще се проведе заседание на Народното събрание. \r\n*** \r\nОт 10.00 часа ще се проведе заседание на Министерски съвет. \r\n*** \r\nОт 09.00 до 13.00 часа в „Есенс център“ ще се проведе международна конференция за психичното здраве, проблемите и възможностите. \r\n*** \r\nОт 09.00 часа 8 състав на Специализирания наказателен съд ще гледа делото срещу Цветан В., Александър П., Илиян Зафиров и др. за организиране и ръководене на организирана престъпна група.  \r\n*** \r\nОт 09.00 часа в зала „Роял“ в „София Хотел Балкан“ ще се проведе ГИС конференция под надслов „20 години проектираме света заедно“. В събитието ще вземе участие заместник-министърът на регионалното развитие и благоустройството Валентин Йовев. \r\n*** \r\nОт 09.30 часа 3 състав на СГС ще гледа делото срещу Георги К., Петър П., Николай С. и Манчо И. за инцидента с падналата сграда на ул. „Алабин“ при който загинаха две момичета (чл. 123 НК) \r\n*** \r\nОт 09.30 часа 4 състав на Специализирания наказателен съд ще гледа делото срещу Латин М., Владислав А., Николай Х. и др. за организиране и ръководене на организирана престъпна група.  \r\n*** \r\nОт 09.30 часа 12 състав на Специализирания наказателен съд ще гледа делото срещу Павел М. за престъпление по служба.  \r\n*** \r\nОт 10.00 часа в сградата на КЕВР ще се проведе обществено обсъждане на проект на решение относно утвърждаване на „ТЕЦ-БОБОВ ДОЛ“ ЕАД на пределна цена на топлинната енергия и определяне на преференциална цена и премия за електрическата енергия, произведена по високоефективен комбиниран начин от централа с комбинирано производство на електрическа и топлинна енергия, за регулаторен период с продължителност до 30.06.2019 г., при прилагане на метода на ценово регулиране „норма на възвръщаемост на капитала“ \r\n*** \r\nОт 10.00 часа 2 състав на Специализирания наказателен съд ще гледа делото срещу Божидар К., Иван Т., Георги И. и др. за организиране и ръководене на организирана престъпна група.  \r\n*** \r\nОт 10.00 часа в Националния пресклуб на БТА Федерация „Спорт за хора със зрителни увреждания” ще даде пресконференция на тема „Спортът за хората със зрителни увреждания - ретроспекция и перспективи. Законодателни промени в тази сфера“.  \r\n*** \r\nОт 10.30 часа 17 състав на Специализирания наказателен съд ще гледа делото срещу Атанас С., Тодор С., Георги К., Димитър М. и др. за организиране и ръководене на организирана престъпна група.  \r\n*** \r\nОт 11.00 часа 17 състав на Специализирания наказателен съд ще гледа делото срещу Петър П., Станислав М., Валентин Х. и др. за организиране и ръководене на организирана престъпна група.  \r\n*** \r\nОт 11.00 часа в изложбена зала „Архиви” ще бъде открита изложба „ Зараждане на гражданското общество в България 1987-1989 г.“ \r\n*** \r\nОт 11.30 часа  в Резиденцията на посланика на Италия ще се проведе пресконференция по повод 3-тото издание на Седмицата на италианската кухня по света.  \r\n*** \r\nОт 11.30 часа в 120 ОУ „Г. С. Раковски“ експерти на Български дарителски форум ще учат второкласници да се отнасят отговорно към храната. \r\n*** \r\nОт 13.30 часа 10 състав на Специализирания наказателен съд ще гледа делото срещу Атанас Д., Мартин В., Стоян А. за организиране и ръководене на организирана престъпна група.  \r\n*** \r\nОт 13.30 часа 11 състав на Специализирания наказателен съд ще гледа делото срещу Атанас С., Стефан Г., Стоян Р. и др. за организиране и ръководене на организирана престъпна група. \r\n*** \r\nОт 14.00 часа в зала „Средец“ на „София хотел Балкан“ министърът на земеделието, храните и горите Румен Порожанов ще открие кръгла маса, с която се дава старт на  кампания в подкрепа на производителите на български храни. \r\n*** \r\nОт 14.00 часа в зала „Проф. Марин Дринов“ на БАН ще се състои представяне на Института по математика и информатика в кампанията „БАН представя своите институти“. \r\n*** \r\nОт 18.00 часа на полуетаж-изток в НДК ще бъде открита изложбата на карикатуриста Генчо Симеонов - „Генчо Симеонов-88 години. Карикатура”. \r\n*** \r\nОт 18.00 часа в хотел „Арена ди Сердика“, Българо-румънска търговско-промишлена палата (БРТПП) организира прием с тема „Поглед към реката: Дунав като екологична алтернатива за ефективен европейски транспорт“. \r\n*** \r\nОт 18.30 часа в Мраморно фоайе I етаж на Столична библиотека публично ще бъде представена книгата „Корупционна България. Том 3“ от Едвин Сугарев, Христо Христов и Красен Николов. \r\n*** \r\nОт 18.30 часа в Литературния клуб на Столична библиотека гост със свои автори в поредицата „Издателски вечери“ ще бъде издателство „Рива“.  \r\n*** \r\nОт 19.30 часа в ДНК - пространство за съвременен танц и пърформнс ще бъде представено „Съвършено розово“ - най-новото представление на Ива Свещарова. \r\n*** \r\nОт 11.00 часа в кабинета на кмета на Община Асеновград д-р Емил Караиванов ще се проведе брифинг по актуални за общината теми. \r\n*** \r\nОт 14.00 часа във Второ детско отделение на УМБАЛ-Бургас ще бъде открита стая за обучение на деца с диабет. \r\n*** \r\nОт 11.00 часа в с. Капитановци ще се състои демонстрационно почистване на новообразувани замърсени територии с помощта на новата смесъбираща техника, закупена в рамките на проект „Предотвратяване и ограничаване на последиците от предизвикани от човека трансгранични бедствия в региона Видин-Зайчар\". \r\n***  \r\nОт 11.00 часа в читалище „Искра“ куклен театър „Весел“ представя: „Телефон 112, позвъни…“ – детски спектакъл.   \r\n***  \r\nОт 13.00 часа в Клуб на пенсионера и инвалида на ул. „Възрожденска “ 21 ще започне Общински шахматен турнир за клубовете на пенсионера и инвалида.  \r\n***  \r\nОт 13.30 часа в двора на Комплексен онкологичен център – Велико Търново (ул. „Бузлуджа“ 1), представители на биофармацевтичната компания АстраЗенека България и лекари от лечебното заведение, ще засадят дървета, като част от инициативата „Здравето на природата е твоето здраве“.  По време на събитието д-р Мария Рачева, управител на КОЦ – Велико Търново, ще представи актуални данни за разпространението, диагностиката и лечението на рака на белия дроб за България и света.  \r\n***  \r\nОт 17.30 часа в Изложбени зали „Рафаел Михайлов“ ще се проведе откриване на изложба „Чувал ли си – не съм чувал“ с автор Галина Цветкова.  \r\n***  \r\nОт 19.00 часа в Клуб 7 ще се проведе представяне на книгата „Моята кръв“ с автор Росен Сеновски и среща с певицата Тони Димитрова.  \r\n***   \r\nПродължават срещите на народните представители от ПГ на „БСП за България” с граждани, на които представят „Визия за България”. Депутатите ще са на посещение във Врачанска и Монтанска област. Графикът на срещите може да видите  . \r\n*** \r\nОт 10.00 часа в Заседателната зала на Община Враца ще се извърши отваряне на оферти в процедура, чрез публично състезание за възлагане на обществена поръчка с предмет: „Периодично техническо обслужване на моторни превозни средства, собственост на Община Враца, включващо профилактика, ремонт, поддръжка, подмяна на резервни части, материали, консумативи, годишен технически преглед и други услуги“. \r\n*** \r\nОт 19.00 часа в Камерна зала на ДКТ ще се играе постановката „Търговци на презервативи“ от Ханох Левин.  \r\n*** \r\nОт 10.00 до 14.00 часа в заседателната зала на Община Каварна ЕНЕРГО-ПРО продължава своя проект „В услуга на клиента“, който включва организиране на изнесен офис с посещение на служители на компанията в населените места, където няма Център за обслужване на клиенти. \r\n***   \r\nОт 10.30 часа в СУ „Максим Райкович“ ще се проведе открит урок от представители на новата образователна документална поредица „Нашите пълководци“. \r\n*** \r\nОт 10.30 часа в заседателна зала 1 на Общината Областен информационен център (ОИЦ) – Велико Търново ще проведе информационна среща на тема „Възможности за финансиране от Европейските структурни и инвестиционни фондове (ЕСИФ)“. \r\n*** \r\nОт 14.00 часа в Регионалния пресклуб на БТА ще се проведе пресконференция на тема „За пътешествията на душата и грижите за хора с психично - здравни проблеми\" - Първи в страната Център за психо - социална рехабилитация - Плевен.  \r\n*** \r\nОт 10.00 часа в Регионалния пресклуб на БТА Фондация „Джендър алтернативи“ ще даде пресконференция на тема „Програми за превенция и преодоляване на домашното насилие в малки и отдалечени населени места”. \r\n*** \r\nВ „Грандхотел Пловдив“ ще се проведе четвъртата инициатива на „Световен образователен форум България“ за иновациите в класната стая. \r\n*** \r\nОт 18.30 часа в Градска художествена галерия – Пловдив американецът Роджър Балън пристига за първи път в България, за да открие ретроспективната си изложба „Архетипи”. \r\n*** \r\nВ 12.00 часа в двора на Комплексен онкологичен център - Русе  ще бъдат засадени дървета, като част от инициативата „Здравето на природата е твоето здраве“. \r\n*** \r\nОт 18.00 часа в конферентната зала на хотел „Мериан палас\" Кметът на Общината Живко Тодоров организира среща - разговор с граждани \r\n*** \r\nОт 18.30  в залата на Регионална библиотека „Захарий Княжески“ ще бъде открито 10-ото издание на Международния клавирен конкурс „Класика и съвременност“. \r\n***   \r\nОт 11.00 часа пред сградата на Общината ще бъде организиран протест срещу високите цени на горивата.  \r\n***   \r\nОт 12.30 часа в Операционна зала на УНГ отделение на „МБАЛ – Шумен” АД – ІІ етаж на Хирургически блок, ще бъде представено дарение от фирма „Алкомет”.    \r\n***   \r\nОт 13.00 часа в сградата на КОЦ- Шумен ще се състои семинар, посветен на редките болести.", "date": "2018.11.14", "title": "Предстоящи събития в страната за 14 ноември (Агенция „Фокус“)"}
{"url": "http://www.focus-news.net/news/2018/11/14/2590004/izvestiya-darzhavniyat-departament-ne-haresva-ideyata-za-evropeyska-armiya-nezavisima-ot-sasht.html", "text": "САЩ се обявяват против всякакви действие, които могат да отслабят НАТО. Така във вторник официалният представител на Държавният департамент Хедър Науърт е коментирала идеята за създаване на собствена армия от Евросъюза, пише в изданието си в сряда руският всекидневник  „Известия“  .  \r\n„Полагаме усилия да не пренебрегваме НАТО. НАТО – това е надеждна организация, която САЩ и много други държави поддържат от много години вече.  Затова не искаме НАТО да бъде отслабена“, цитира думите й агенция  РИА Новости . \r\nНа 6 ноември президентът на Франция Еманюел Макрон предложи създаването на независима от САЩ армия, която самостоятелно да гарантира сигурността в Европа.   \r\nАмериканският лидер Доналд Тръмп определи идеята на френския си колега като «много оскърбителна» и отново призова страните от Европа «да заплатят своя дълг за НАТО ». \r\nИнициативата на Макрон обаче среща подкрепата на Германия.  Канцлерът на ФРГ Ангела Меркел прикани Европейският съюз да започне работа по създаването на собствена армия и по изграждането на европейски Съвет за сигурност.  Ивелина Ватова", "date": "2018.11.14", "title": "„Известия“: Държавният департамент не харесва идеята за европейска армия, независима от САЩ"}
{"url": "http://www.focus-news.net/news/2018/11/14/2590448/blagoevgrad-grupa-ot-okolo-25-30-protestirashti-sa-opitali-da-blokirat-gkpp-kulata-promahon.html", "text": "Група от около 25-30 протестиращи са опитали да блокират ГКПП \"Кулата - Промахон\", научи  Радио \"Фокус\" - Пирин . Вследствие на действията им са се образували колони от леки и товарни автомобили и в двете посоки на движение. \r\nЛивия НИНОВА", "date": "2018.11.14", "title": "Благоевград: Група от около 25-30 протестиращи са опитали да блокират ГКПП \"Кулата - Промахон\""}
{"url": "http://www.focus-news.net/news/2018/11/14/2590006/veto-varhu-po-visokiya-danak-za-starite-avtomobili-obzor.html", "text": "Вето върху по-високия данък за старите автомобили (ОБЗОР) Държавният глава наложи вето на промените в Закона за корпоративното подоходно облагане . Румен Радев не е съгласен с  данъка върху моторните превозни средства , чиято уредба според него няма да стимулира замяната на старите автомобили с по-нови и няма да доведе до екологичен ефект. Президентът смята, че приетите правила ще стоварят данъчната тежест върху гражданите с ниски и средни доходи, както и върху малкия и средния бизнес. Той е на мнение, че не се отчита нито колко често се ползват превозните средства, нито наличието на катализатори, нито вида на горивото, а освен това няма гаранции, че събраните средства от този данък ще се разходват за екологични цели.  \r\nДържавният глава е  против отлагането на реформата за таксата върху битовите отпадъци , направено без никакви мотиви. Според държавния глава не е справедливо сроковете за гражданите и бизнеса винаги да са задължителни, независимо от тяхната готовност, а сроковете за държавата немотивирано да могат да се отлагат. Това е особено неприемливо, когато се удължава прилагането на конституционно нетърпима уредба - таксата за битови отпадъци да продължава да е според данъчната оценка на имота, а не според количеството отпадъци.  \r\nПрезидентът  оспорва и въвеждането на по-високи данъчни ставки за имоти в населени места от Списъка на курортите в България, в зависимост от използването на имота . Президентът се позовава на последователната практика на Конституционния съд за определяне размера на имуществените данъци. Румен Радев не е съгласен и с  промените в Закона за митниците , с които те се преобразуват в териториални дирекции.  \r\nРешението на президента идва на фона на вълна от протести в цялата страна срещу поскъпването на цените на горивата и данъците. Румен Радев отбеляза, че няма намерение да се среща с представители на ГЕРБ заради предлаганите от тях данъчни и застрахователни промени и коментира, че ако искат да обяснят нещо на някого, трябва да бъде обяснено на българския народ. Думите му бяха по повод изказване на  председателя на Бюджетна комисия и депутат от ГЕРБ Менда Стоянова , в което тя заяви, че ще поиска среща с държавния глава и финансовия министър за застраховките, защото иска Румен Радев да разбере как точно стоят нещата и да изрази информирана позиция. „Ще се постарая да му обясним проблема със застраховките и се надявам да застане на наша страна”, уточни Стоянова. „За мен е важно всички да разберат за какво става дума, защото в момента се счита, че „Гражданска отговорност” ще се повиши заради предложението на Менда Стоянова, а е точно обратното. Предложението ми би помогнало за това тя да не расте”, допълни председателят на бюджетната комисия. \r\nОт  Националното сдружение на общините в Република България  също поискаха среща с президента Радев, за да му обяснят защо се е стигнало до промените в данъка на автомобилите. „Президентът е добре да изслуша НСОРБ, за да обясним по какъв начин се е стигнало до тази промяна в Закона за местните данъци и такси в частта данък върху автомобили. Защото тя няма да засегне толкова хората, които имат стари автомобили – таксата ще бъде минимална. В НСОРБ винаги сме се стремели всички промени да стават поетапно, за да дишаме по-чист въздух. Надяваме се президентът да определи дата за среща, за да му обясним с цифри промените“, коментира председателят на сдружението и кмет на Велико Търново инж. Данаил Панов. Кметът на Карлово и член на УС на НСОРБ д-р  Емил Кабаиванов призова мнозинството в парламента да не се огъва под натиск и да приеме промените в закона за данъка на автомобилите. „Превърнали сме се в гробницата на Европа за стари автомобили. Положението не е добро, въздухът се замърсява. И логиката е, че всеки, който замърсява повече, трябва да плаща повече. И промените в закона в момента отговарят именно на този дух\", заяви кметът на Стара Загора Живко Тодоров. Кметът на Община Благоевград д-р Атанас Камбитов коментира, че е нормално, когато някой плаща повече, да е недоволен, но не е нормално политиците да се изкушават да яхват това недоволство. Кметът на Димитровград и зам. председател на НСОРБ Иво Димов допълни, че подобряването на качеството на въздуха е отговорност на всички, включително и на президента, а ветото може да доведе до сериозни последствия. \r\nНа извънредна пресконференция от  БСП  заявиха, че проблемите, които хората поставят на протестите, вече няколко дни могат да бъдат решени в парламента. За целта от Левицата ще внесат предложение за отмяна на по-високия данък върху стари автомобили преди разглеждането на второ четене на Бюджета за 2019 г. „Настояваме Министерски съвет да си оттегли законопроекта за екотакса на дрехи и обувки втора употреба. Продължаваме да настояваме за нашите искания и ще ги внесем, да се намали ДДС-то на хляба и лекарствата, да се дадат на младите семейства за второ дете 6400 лева, да се преизчислят пенсии“, заяви Корнелия Нинова. Агенция „Фокус“ припомня:  Припомняме, че окончателните промени в Закона за корпоративното подоходно облагане, с които се направиха изменения и в редица други данъчни закони, бяха приети на 7 ноември 2018 г. Парламентът прие собствениците на стари автомобили да плащат по-висок данък. Данъкът върху леките и товарните автомобили с маса не повече от 3,5 тона ще се определя по нова формула, която включва два компонента – имуществен и екологичен. Имущественият компонент включва мощността на двигателя и годината на производство, а екологичният определя в каква степен замърсява автомобилът околната среда. Според разчетите на вносителите на промените това ще увеличи данъцитена по-старите коли с около 30%. За товарните автомобили с маса от 3,5 до 12 тона данъкът ще се определя в размер от 10 до 30 лва. за всеки започнати 750 кг товароносимост вместо за всеки започнат тон. Предвижда се промените да влязат в сила от 1 януари 2019 г. Със Закона за корпоративното подоходно облагане, парламентът реши при деклариране на повече от едно жилище да се дължи данък в пълен размер за всяко от тях.  \r\nВетото върху промените на Закона за корпоративното подоходно облагане е единадесетото за президента, като до момента парламентът е подкрепил само едно от тях - върху Закона за приватизация и следприватизационен контрол.  \r\nДържавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, както и на Закона за държавната собственост.", "date": "2018.11.14", "title": "Вето върху по-високия данък за старите автомобили (ОБЗОР)"}
{"url": "http://www.focus-news.net/news/2018/11/14/2590005/interfaks-nasa-dopuska-otlagane-na-starta-na-poleta-na-tovaren-kosmicheski-korab-do-mezhdunarodnata-kosmicheska-stantsiya-poradi-loshi-atmosferni-usloviya-mozhe-da-se-otlozhi-startat-na-poleta-na-amerikanskata-raketa-nositel-antares-s-tovarniya.html", "text": "Поради лоши атмосферни условия може да се отложи стартът на полета на американската ракета-носител \"Антарес\"  с товарния космически кораб \"Сигнус\" за международната космическа станция (МКС), който е планиран за 15 ноември, съобщава руската агенция  Интерфакс . \r\nАмериканското Национално управление по аеронавтика и изследвания на космоса,НАСА, във вторник обяви, че поради лошите атмосферни условия, вероятността ракетата-носител да стартира е 30 на сто.   \r\n\"В настоящия момент главната причина за евентуалната отмяна на предстоящия в четвъртък полет са плътните ниски облаци и променливото време \", се казва в съобщение на НАСА. \r\nРакетата-носител  \"Антарес\" и товарният космически кораб \"Сигнус\"  във вторник бяха изведени на стартовата площадка на космодрума  на остров Уолъпс в Атлантическия океан недалеч от щата Вирджиния, информират от НАСА.  \r\nТози полет е част от търговския договор между НАСА и корпорация „Нортроп Груман“, който притежава автоматичният товарен космически кораб. \"Сигнус\" трябва да достави на МКС около 3,4 тона товари, в това число продоволствие и оборудване и материали за провеждането на десетки научни изследвания в космоса. Това ще е десетият полет на американския космически товарен кораб от този тип до МКС от 2013 година до сега.  Ивелина Ватова", "date": "2018.11.14", "title": "\"Интерфакс\": НАСА допуска отлагане на старта на полета на товарен космически кораб до международната космическа станция   Поради лоши атмосферни условия може да се отложи стартът на полета на американската ракета-носител \"Антарес\"  с товарния"}
{"url": "http://www.focus-news.net/news/2018/11/14/2590009/tanyug-vuchich-dialogat-s-prishtina-mozhe-da-prodalzhi-ako-prishtina-se-otkazhe-ot-ednostranni-deystviya.html", "text": "Президентът на Сърбия и лидер на Сръбската прогресивна партия (СПП) Александър Вучич е обявил във вторник,че Брюкселският диалог ще продължи веднага щом Прищина престане да е заплаха за Централноевропейското споразумение за свободна търговия  (ЦЕССТ), информира държавната телеграфна агенция  ТАНЮГ .  \r\n\"Никого не изнудваме,\" е казал Вучич. В същото време е отбелязал, че няма да има диалог с хора, които нарушават постигнати споразумения.  Ивелина Ватова", "date": "2018.11.14", "title": "ТАНЮГ: Вучич: Диалогът с Прищина може да продължи, ако Прищина се откаже от едностранни действия"}
{"url": "http://www.focus-news.net/news/2018/11/14/2590007/evropeyskata-komisiya-izleze-s-polozhitelen-doklad-za-napredaka-na-balgariya-po-mehanizma-za-satrudnichestvo-i-proverka-obzor.html", "text": "Европейската комисия публикува годишния си доклад относно предприетите от България стъпки за изпълнение на ангажиментите в областта на съдебната реформа, борбата с корупцията и организираната престъпност в контекста на Механизма за сътрудничество и проверка. Докладът разглежда напредъка, постигнат през изминалата година в отговор на последните 17 препоръки, отправени от Комисията в доклада от 2017 г., и отбелязва положително усилията и решимостта на България да изпълни тези препоръки. Комисията посочва, че напредъкът, постигнат в изпълнението на всички показатели по механизма, е значителен. За първи път се констатира, че показател 1 (Независимост на съдебната система), показател 2 (Правна рамка) и показател 6 (Организирана престъпност) се считат за условно затворени, а по показатели 3 (Продължаване на съдебната реформа), 4 (Корупция на високо ниво) и 5 (Корупция на местно ниво и по границите) е постигнат значителен напредък, като препоръките са много близо до изпълнение. В доклада си Комисията посочва още, че ако България продължи сегашната положителна тенденция, ще може да изпълни всички останали препоръки и по този начин показателите за напредък. Това ще даде възможност механизмът за България да бъде приключен преди края на мандата на Комисията - в съответствие с ориентацията, дадена на президента Жан-Клод Юнкер в началото на неговия мандат. \r\nМинистърът на външните работи  Екатерина Захариева  посочи, че докладът наистина отразява обективно стремежа на всички институции, отговорни са провеждане на реформа в правосъдната система, с цел българските граждани да имат обективно правосъдие. Тя обясни, че по отношение на корупцията по високите етажи на властта ЕК счита за изключително положително всеобхватното антикорупционно законодателство. „Също счита, че председателят на КПКОНПИ е назначен по прозрачен начин. По отношение на препоръките, свързани с корупцията на местно ниво, има също положително становище. Отчита се много позитивно и рамката на Висшия съдебен съвет и начина, по който се избират членовете му.  Заключението е, че България е постигнала напредък и по всички показатели, които още не са затворени“, коментира външният министър. \r\nМинистърът на правосъдието  Цецка Цачева  коментира, че докладът е положителен, обективен и ясно очертава постигнатите резултати. „ЕК отбелязва, че новият състав на ВСС се е установил в управленската си роля в дух на професионализъм и добро сътрудничество. Оценено е и засилването на районните инспекторати и предотвратяване на корупцията в областта на обществените поръчки“, коментира Цачева. Тя посочи, че правителството заявява своята продължаваща решимост за консолидиране на усилията по постигане на всички резултати. „Ще продължим да изпълняваме препоръките на Механизма и след неговото окончателно приключване“, каза още Цачева. \r\nМинистърът на вътрешните работи  Младен Маринов  обясни, че положителната оценка, дадена на МВР в доклада на ЕК, е обективна и в резултат на съвместни усилия на ГДБОП и Специализираната прокуратура. „Оценките са позитивни и в няколко последователни доклада, което дава визия, че работим в правилна посока. Тази оценка ни кара да бъдем още по-отговорни и да продължим своите усилия и работа по отношение на ефективното противодействие на корупцията“, каза още той. Маринов подчерта, че на първо място МВР работи за сигурността на българските граждани. \r\nРъководството на  Прокуратурата  коментира, че е силно удовлетворяваща положителната оценка за положените усилия и постигнатите от България устойчиви резултати. Констатирано е подобряване на ефективността на наказателния процес, като резултат от промените в НПК и в изпълнение на препоръките в Независимия експертен анализ на Прокуратурата.  Положително е оценена активността на главния прокурор за отчетност пред Народното събрание, като гаранция за прозрачност и независимост на Прокуратурата. Подчертан е същественият напредък и резултатите по показателя „Организираната престъпност“, както и водените редица мащабни разследвания за корупция срещу високопоставени длъжностни лица.  Позитивно е и становището за предприетите от ръководството на ПРБ действия по оптимизиране на структурата на районните прокуратури. Прокуратурата ще продължи действията за пълното изпълнение на препоръките, като отново подчертава, че то е постижимо единствено при добро и конструктивно взаимодействие между всички институции. \r\nОт своя страна, опозицията изрази съмнение относно приключването на механизма през следващата година. Зам.-председателят на ПГ на „БСП за България“  Крум Зарков  посочи, че това е хубаво нещо, но въпросът е дали това ще е успех за България или провал за мониторинговия механизъм. „Председателят Юнкер е обещал, че ще завърши механизма преди края на неговия мандат. Това послание трябва да бъде интерпретирано внимателно, защото важно е дали са изпълнени препоръките, а не доколко ще се изпълни някоя политическа заявка. България не е изпълнила изискванията за продължаване на съдебната реформа и за борба с корупцията по висшите етажи на властта. На правителството тепърва предстои да обясни не само на ЕК и останалите страни-членки, а и на българските граждани, че живеем в страна, в която има независим и ефективен съд - т.е. правосъдие и справедливост“, заяви Зарков.  Той коментира, че в доклада на ЕК се прокрадва и нещо ново. „Комисията констатира, че през последната година медийната среда в България се е влошила драматично и това трябва да бъде знак за всички ни“, каза още той. Зарков посочи и че ЕК потвърждава твърденията на президента Румен Радев, че има още много какво да се направи по отношение на корупцията по високите етажи и като цяло. „А когато говори за медийната среда - потвърждава изцяло това, което президентът Радев каза наскоро за състоянието на нашата демокрация“, каза още зам.-председателят на ПГ на „БСП за България“. \r\nЦветилена СИМЕОНОВА", "date": "2018.11.14", "title": "Европейската комисия излезе с положителен доклад за напредъка на България по Механизма за сътрудничество и проверка (ОБЗОР)"}
{"url": "http://www.focus-news.net/news/2018/11/14/2590011/ikonomicheskata-migratsiya-osnovna-prichina-za-demografskata-kriza-v-balgariya-obzor.html", "text": "Екип от Департамент „Демография“ от Института за изследване на населението и човека при БАН (ИИНЧ-БАН)  представиха  проект \"Мерки за преодоляване на демографската криза в Република България“ . Учените от шестте работни групи по проекта обобщиха резултатите от проучванията и предложиха конкретни мерки за промяна на негативните тенденции в демографското развитие на страната. По време на пресконференцията те обясниха ключовите процеси, засягащи възпроизводството на населението и формирането на съвременната демографска картина. Бяха разгледани процесите на раждаемост, смъртност, вътрешна и външна миграция и уязвими етнически и религиозни групи, като особен акцент беше поставен върху   икономическата миграция, като основен фактор за обезлюдяване на отделни райони и намаляване числеността на населението . Екипът от БАН представи  възможните сценарии за развитие на населението в средносрочна перспектива , с акцент върху измененията в числеността и качеството на работната сила, както и мерки за оптимизиране на демографското възпроизводство. Бяха предложени конкретни промени в законодателството и провежданите политики в областта на развитието на работната сила, с които да се повиши икономическата активност и заетост, както и за подобряване качеството на работните места и за насърчаване на участието в образование и обучение. \r\nСпоред директора на Института за изследването на населението и човека (ИИНЧ) при Българската академия на науките (БАН),  проф. д-р Антоанета Христова  независимо от политиките, които ще се водят през следващите години, броят на населението в България ще намалява. Тя обясни, че проектът за демографската криза в България е сериозен и е възложен от Министерски съвет през декември. „В този проект имахме задачата да разработим политики за разрешаване на демографските проблеми в България. Политики на истини, а не на хрумвания. Проектът беше изработен от няколко групи, като целта беше да се прегледат подходи, които държавата е прилагала и да се обърне поглед към тези, които са били ефективни във времето“, посочи тя.  Проф. д-р Татаня Коцева  от департамент „Демография“ в Института изтъкна, че раждаемостта в България е на средноевропейско равнище, опасността за демографския срив е в следствие на завишени нива на смъртността. Тя посочи, че стимули за превъзмогването на демографската криза в страната биха могли да бъдат стратегии за семейните политики, насочени към подобряване на услугите за деца в сфери като здравеопазване, образование, конфликти и трудности в семейството. Проф. Коцева обясни, че при анкетиране на млади двойки със запитване за това, какво би ги подтикнало да предприемат решение за раждане и отглеждане на деца, най-често даваните отговори са били: достъп до безплатни учебници, лекарства, храна в училище и безплатни извън класни занимания. Тя обясни, че за подобряване на условията в България за отглеждане на деца биха били възможни чрез увеличаване на размера на надбавките, намиране на работа с намалено или гъвкаво работно време, достъп  на децата в яслите и детските градини. \r\nПо време на срещата  проф. д-р Кремена Борисова  заяви, че средното качество на работните места в България е с над 4 пъти по-лошо от средното за Европейския съюз. Според нея недостатъчната привлекателност на пазара на труда, кара младите хора да напускат страната ни.  Тя изтъкна, че всички предложени мерки в проекта за справяне с демографската криза могат да бъдат реализирани, ако бъде спазена висока приемственост, последователност, прозрачност на законодателните и управленски структури на всички нива в страната.  \r\nПо думите на  проф. д-р Илона Томова  доцент в Института за изследването на населението и човека при БАН, социалните неравенства в страната непрекъснато нарастват и те засилват неблагоприятните демографски тенденции. „Множество международни изследвания показват, че намаляването на социалните неравенства води до устойчиво развитие на страната, намаляване на смъртността, по-продължителен живот с по-добро здравословно състояние на хората, до намаляване на ранната раждаемост, до увеличаване на раждаемостта в групите с високо образование, до намаляване на насилието, миграцията и насилствената смърт“, обясни проф. Томова.  \r\nСпоред  Доц. д-р Атанас Ташев  държавата трябва да направи редица реформи, за да успее да запази и върне заминалите млади българи в чужди страни. Той каза, че голям недостатък на държавната политиката е липсата на приемственост на дипломи, придобити в чуждестранни университети, които не се признават на територията на страната ни. Доц. Ташев коментира, че това е пречка за много млади и образовани хора, които биха искали да се върнат. Според него те няма да го направят, ако знаят, че тяхното образование и квалификация няма да бъде призната тук.  \r\nПроектът „Мерки за преодоляване на демографската криза в Република България“ е представян пред Министерството на образованието, Министерството на здравеопазването и Министерството на труда и социалната политика. \r\nДаяна ДЮЛГЕРОВА", "date": "2018.11.14", "title": "Икономическата миграция – основна причина за демографската криза в България  (ОБЗОР)"}
{"url": "http://www.focus-news.net/news/2018/11/14/2590010/vedomosti-tramp-obyavi-za-nedostoverni-saobshteniyata-za-tayni-raketni-bazi-v-severna-koreya.html", "text": "„Информацията за функционирането на секретни ракетни бази в Северан Корея е недостоверна“, обяви президентът на САЩ Доналд Тръмп, пише в изданието си в сряда руският делови всекидневник  „Ведомости“ .   \r\n«Историята, която се появи в The New York Times за това, че Северна Корея  разработва ракетни бази, е недостоверна. Знаем всичко за обектите, които се обсъждат, няма нищо ново, както няма и нищо, което да излиза извън рамките на обичайните действия. Това са просто поредните фалшиви новини.  Аз ще съм първият, който ще ви съобщи, ако нещата тръгнат на зле“, това е написал Тръмп в страницата си в Туитър.   \r\nПо-рано вестник The New York Times, като се базира на спътникови данни от американския Център за стратегически и международни изследвания, съобщи, че на територията на Корейската народно-демократична република (КНДР) има около 16 секретни ракетни бази, където кипи активна работа въпреки обещанията на Пхенян да се откаже от ядрената си програма и от  програмата си за балистичните ракети.   \r\nПрез юни президентът на САЩ и лидерът на КНДР Ким Чен-ун  се срещнаха в Сингапур, където подписаха декларация, съгласно която Пхенян заяви, че постепенно ще се откаже от ядрените въоръжения, а САЩ се задължиха да предоставят нужните гаранции за сигурността на корейската страна.  Ивелина Ватова", "date": "2018.11.14", "title": "„Ведомости“: Тръмп обяви за  недостоверни съобщенията за тайни ракетни бази в Северна Корея"}
{"url": "http://www.focus-news.net/news/2018/11/14/2590003/the-times-brekzit-navliza-v-reshitelna-faza-a-tereza-mey-tarsi-podkrepa-za-sdelkata.html", "text": "В сряда Тереза Мей ще заложи собствената си лидерска роля, тъй като ще потърси подкрепата на кабинета за проекта по сделката около напускането на Великобритания от Евросъюза, пише в броя си британският  The Times  .   \r\nМинистър-председателят вече започна да привиква ключови министри от кабинета си, както и лидери на демократичната юнионистка партията и да ги инструктира, като им дава сведения за основните елементи от споразумението с ЕС. \r\nПреговарящите по него страни изработиха проект за сделката, който е в обем от повече от 500 страници. Това е резултатът от проведените във вторник заключителни разговори в Брюксел.   \r\nОкончателното ключово искане на Обединеното кралство е за механизъм по излизане на страната от митническото споразумение – „спирачката“, която досега задържаше развитието на преговорите. Според това последно искане на Лондон кралството ще продължи да се съобразява с правилата на ЕС, за да избегне „твърда“ граница с Ирландия.   \r\nПривържениците на Брекзит нееднократно напомняха, че те не могат да подкрепят подобно решение, тъй като то в действителност, вкарват завинаги Великобритания в капана на Европейския съюз.  Ивелина Ватова", "date": "2018.11.14", "title": "The Times: Брекзит навлиза в решителна фаза, а Тереза Мей търси подкрепа за сделката"}
{"url": "http://www.focus-news.net/news/2018/11/14/2590013/rakovodstvoto-na-abv-predstavi-predlozheniyata-si-za-reformi-v-sotsialnata-i-zdravna-sistema-pred-ministrite-na-truda-i-sotsialnata-politika-i-zdraveopazvaneto-obzor.html", "text": "Ръководството на АБВ е представило предложенията си за реформи в социалната и здравна система  пред министрите на труда и социалната политика и здравеопазването. Това съобщиха на пресконференция от партията.  Социална политика: \r\nС министъра на труда и социалната политика от партията са обсъдили въпросите около пенсионната система, политиката на доходите и въпросите свързани с хората с увреждания. „Доволни сме, че в някой отношения, особено що се касае за разрешаването на проблемите за хората с увреждания, той прие нашите идеи и заяви, че те щя влязат в трудовото законодателство“, заяви членът на ИБ на АБВ доц. д-р Георги Кючуков.  Той уточни, че идеята на АБВ е хората с увреждания да не бъдат поставени в изолация, а да им се даде възможност да бъдат полезни за обществото и себе си, нещо  което също би позволило и на техните близки, ангажирани с грижата за тях,  да излязат от своите домове и да се реализират на пазара на труда. „За това ние предложихме на ресорния министър, който прие нашето становище, че са необходими  спешни промени е ТЕЛК. В тези комисии трудовата компонента отсъства. Никой не се грижи за това, как човека с проблеми може да бъде интегриран в обществото и да му бъда дадена възможност за трудова реализация“, коментира доц. Кючуков. Според АБВ осигурените 150 милиона допълнително няма да решат проблема, защото те на практика са „повече от същото.  \r\n„Другата нашата идея която бе приета, но със уговорката, че може да стартира от 2020 година е, промяна в системата за отпускане на помощни средства“, посочи още доц. Кючуков.  Той уточни, че социалното министерство няма никакъв капацитет да следи до колко правомерно и според необходимостта са изписани тези средства. По думите му има наредби, които трябва да се променят защото  третират гражданите по двоен стандарт, като отпускат средства за едно и също нещо, но в различен размер. По-голям за работещ и по-малък пенсионер, какъвто е случая със слуховите апарати например, където за закупуването на устройството се отпускат 175 лева на пенсионер и 405 за работещ.  „Нашето предложение, което смятам, че беше също прието е, изцяло отпускането на помощни средства да бъде прехвърлено към Здравната каса. НЗОК има достатъчно добър капацитет за проследяване и контрол. Второ в здравното министерство не могат да бъдат допуснати мерки, които са обусловени от това дали даден човек има или не  възможността да работи“, добави той.  \r\nПо отношение на пенсионната реформа доц. Георги Кючуков посочи, че за сега предложението на АБВ, поне от средата на следващата година тавана на пенсиите да отпадне, не е срещнало разбиране. По думите му обаче  Алтернатива за българско възраждане е настояла за това, да не се спира с реформата в пенсионната система, защото това може да демотивира хората да бъдат коректни към държавата.  \r\nПо време на пресконференцията стана ясно, че разговори са водени и по отношения на подоходната политика и по-точно във връзка с предложението на партията за отпадане на плоския данък. От АБВ са акцентирали и върху въвеждането на необлагаем минимум до размера на минималната работна заплата за всички трудещи се, независимо от това колко е тяхното възнаграждение.  \r\nМнение по темата изрази и председателя на АБВ Румен Петков, който постави акцент върху вредите от непоследователната пенсионна реформа. „С промените, които бяха направени, бяха излъгани десетки хиляди пенсионери. Хора, които например планираха пенсионирането си за следващата година, чрез решението да не падне тавана на пенсиите, всъщност бяха излъгани с много пари“, коментира Петков.  Здравеопазване: \r\nСлед разговор на ръководството на АБВ със здравния министър е било получено уверение, че ще  отпадне планираната пререгистрация на всички лечебни заведения в страната. Прието е било и да бъде преразгледано решението университетските болници да станат собственост на съответните висши учебни заведения, като се обмисля възможността те само да бъдат управлявани от съответните ВУЗ-ве. „Продължава за съжаление схващането, че здравните заведения трябва да бъдат търговски дружества“, коментира доц. Кючуков. По думите му здравето едва ли не се възприема като стока, с която може да се търгува. „В целия ЕС това не е уредено по този начин. Не е логично по търговския закон да бъдат регистрирани болници, които обаче нямат право да определят сами своя обект на дейност, нямат право да формират печалба, от което се получава казус, който е напълно лишен от смисъл и е в ущърб на пациентите“, посочи доц. Георги Кючуков.  \r\nВ заключение от АБВ посочиха, че  по Закона за достъп до обществена информация ще поискат сведения за това, какви са разходите и ефекта от въвеждането на пръстовия отпечатък в системата на здравеопазването ни. От партията заявиха, че настояват държавата да предприеме мерки по отношение на здравно неосигурените пациенти, които редовно преминават през спешните областни центрове. Става дума за хората, които без конкретна уважителна причина са останали извън осигурителната система, от които 80% са от ромски произход. Според политическата сила има варианти държавата да създаде програми за обществена заетост, чрез които те да изплатят задълженията си към държавата и здравната система, след като лечението им е завършило.", "date": "2018.11.14", "title": "Ръководството на АБВ представи предложенията си за реформи в социалната и здравна система пред министрите на труда и социалната политика и здравеопазването (ОБЗОР)"}
{"url": "http://www.focus-news.net/news/2018/11/14/2590017/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Във вторник в Страсбург германският канцлер Ангела Меркел разказа на евродепутатите за своите визии за бъдещето на Европейския съюз, пише в броя си от сряда руската  „Независимая газета“ .  \r\nКато най-главни тя назова заплахата от тероризъм, миграцията, промените в климата. Според експертите Меркел е решила да се възползва от възможността да говори от високата трибуна на европарламента, като си дава ясна сметка, че друга такава възможност може и да няма. \r\nИзказването си тя е започнала с това, че е отбелязала волята на европейците да постигнат съгласие и компромис в рамките на ЕС: „Въпреки различните възгледи, които съществуват, винаги има възможност да се стигне до общо решение. Толерантността – това е душата на Европа и незаменима основна нейна ценност“, е казала Меркел.   \r\nСпециално внимание канцлерът е отделила на солидарността, като е подчертала, че това е универсална ценност и основно изискване на всяко функциониращо съ-общество. « Солидарност означава много повече от това просто да сме заедно. Важно е да разберем  какви са потребностите на другите. Солидарността заема централно място в ценностите, тя е част от европейското ДНК », казва Меркел и допълва, че солидарността означава още и преодоляване на националния егоизъм. \r\nКато политик с дългогодишен опит Ангела Меркел се спира и на проблема за европейската сигурност. «Времето, когато можехме да разчитаме на другите, приключи. Нужно ни е сега да вземем съдбата си в сови ръце. Длъжни сме да работим, за да създадем истинска европейска армия. Тя би показала на света, че в Европа войната не е възможна. Тя би била добро допълнение към НАТО.“, заявява Меркел както под ръкоплясканията на привържениците си, така и под неодобрителни възгласи от залата.   \r\n*** Палестинските бойци за обявили прекратяване на обстрела срещу Израел, за това се говори в съвместно изявление, пише в броя си в сряда руският вестник  „Взгляд“ . \r\n„Усилията на Египет доведоха до прекратяване на огъня между фракциите на съпротивата и ционисткия враг. Палестинските движения ще се придържат към него при условие, че и противникът постъпи така.“, се казва в заявление на движението ХАМАС, е предала агенция РИА Новости. \r\nВ Израел все още не са реагирали на тази информация.   \r\nМестните медии съобщават за изявление от неназован източник от ръководството на страната, който е казал, че ХАМАС молят за прекратяване на огъня чрез посредници, но Израел възнамерява да действа, като се ориентира според обстановката, допълва агенцията информацията си. \r\nПо-рано бе съобщено, че за едно денонощие палестинските бойци са изпратили срещу Израел 460 ракети, а израелските военни са отвърнали, като са поразили 160 цели на територията на Ивицата Газа. \r\nПак в броя си от сряда  „Взгляд“  публикува и информация за израелската позиция: „Израел е установил, че го обстрелват с руски ракети“ Според израелските военни палестинските бойци използват руско производство противотанков ракетен комплекс при стълкновенията по границата с Ивицата Газа. Това е заявил за медиите ръководителят на армейската прес-служба Йонатан Конрикус. \r\nПо данни на предварително разследване в понеделник в района с противотанков ракетен комплекс „Корнет“ е бил поразен автобус, израелски войник е тежко ранен.   \r\nКомплексите „Корнет“ започват да се изнасят в чужбина през 90-те години на миналия век. През 2010 година за първи път се съобщава, че палестинците ги притежават в Газа, които са попаднали там през Сирия. Твърди се, че Хизбула също притежава „Корнет“-и.   \r\nСпоред официалния говорител на израелската армия ХАМАС харчи значителна част от чуждестранната помощ, която получава, за хуманитарни нужди, за да купува контрабандно оръжия. Той предполага, че Иран е най-големият доставчик на нелегално оръжие за ХАМАС и за палестинската организация „Ислямски джихад“.  \r\nПо-рано израелската страна съобщи, че след палестинската стрелба около 34 души са постъпили в болница с различна степен на наранявания и стресово състояние. 19-годишният войник, ранен в автобуса, в момента е в критично положение. \r\n***  „Информацията за функционирането на секретни ракетни бази в Северан Корея е недостоверна“, обяви президентът на САЩ Доналд Тръмп, пише в изданието си в сряда руският делови всекидневник  „Ведомости“ .   \r\n«Историята, която се появи в The New York Times за това, че Северна Корея  разработва ракетни бази, е недостоверна. Знаем всичко за обектите, които се обсъждат, няма нищо ново, както няма и нищо, което да излиза извън рамките на обичайните действия. Това са просто поредните фалшиви новини.  Аз ще съм първият, който ще ви съобщи, ако нещата тръгнат на зле“, това е написал Тръмп в страницата си в Туитър.   \r\nПо-рано вестник The New York Times, като се базира на спътникови данни от американския Център за стратегически и международни изследвания, съобщи, че на територията на Корейската народно-демократична република (КНДР) има около 16 секретни ракетни бази, където кипи активна работа въпреки обещанията на Пхенян да се откаже от ядрената си програма и от  програмата си за балистичните ракети.   \r\nПрез юни президентът на САЩ и лидерът на КНДР Ким Чен-ун  се срещнаха в Сингапур, където подписаха декларация, съгласно която Пхенян заяви, че постепенно ще се откаже от ядрените въоръжения, а САЩ се задължиха да предоставят нужните гаранции за сигурността на корейската страна. \r\n***  САЩ се обявяват против всякакви действие, които могат да отслабят НАТО. Така във вторник официалният представител на Държавният департамент Хедър Науърт е коментирала идеята за създаване на собствена армия от Евросъюза, пише в изданието си в сряда руският всекидневник  „Известия“  .  \r\n„Полагаме усилия да не пренебрегваме НАТО. НАТО – това е надеждна организация, която САЩ и много други държави поддържат от много години вече.  Затова не искаме НАТО да бъде отслабена“, цитира думите й агенция  РИА Новости . \r\nНа 6 ноември президентът на Франция Еманюел Макрон предложи създаването на независима от САЩ армия, която самостоятелно да гарантира сигурността в Европа.   \r\nАмериканският лидер Доналд Тръмп определи идеята на френския си колега като «много оскърбителна» и отново призова страните от Европа «да заплатят своя дълг за НАТО ». \r\nИнициативата на Макрон обаче среща подкрепата на Германия.  Канцлерът на ФРГ Ангела Меркел прикани Европейският съюз да започне работа по създаването на собствена армия и по изграждането на европейски Съвет за сигурност.", "date": "2018.11.14", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/11/14/2590015/nezavisimaya-gazeta-merkel-prizova-evropeyskite-grazhdani-da-vzemat-sadbata-si-v-svoi-ratse.html", "text": "Във вторник в Страсбург германският канцлер Ангела Меркел разказа на евродепутатите за своите визии за бъдещето на Европейския съюз, пише в броя си от сряда руската  „Независимая газета“ .  \r\nКато най-главни тя назова заплахата от тероризъм, миграцията, промените в климата. Според експертите Меркел е решила да се възползва от възможността да говори от високата трибуна на европарламента, като си дава ясна сметка, че друга такава възможност може и да няма. \r\nИзказването си тя е започнала с това, че е отбелязала волята на европейците да постигнат съгласие и компромис в рамките на ЕС: „Въпреки различните възгледи, които съществуват, винаги има възможност да се стигне до общо решение. Толерантността – това е душата на Европа и незаменима основна нейна ценност“, е казала Меркел.   \r\nСпециално внимание канцлерът е отделила на солидарността, като е подчертала, че това е универсална ценност и основно изискване на всяко функциониращо съ-общество. « Солидарност означава много повече от това просто да сме заедно. Важно е да разберем  какви са потребностите на другите. Солидарността заема централно място в ценностите, тя е част от европейското ДНК », казва Меркел и допълва, че солидарността означава още и преодоляване на националния егоизъм. \r\nКато политик с дългогодишен опит Ангела Меркел се спира и на проблема за европейската сигурност. «Времето, когато можехме да разчитаме на другите, приключи. Нужно ни е сега да вземем съдбата си в сови ръце. Длъжни сме да работим, за да създадем истинска европейска армия. Тя би показала на света, че в Европа войната не е възможна. Тя би била добро допълнение към НАТО.“, заявява Меркел както под ръкоплясканията на привържениците си, така и под неодобрителни възгласи от залата.    Ивелина Ватова", "date": "2018.11.14", "title": "„ Независимая газета“: Меркел призова европейските граждани да вземат съдбата си в свои ръце"}
{"url": "http://www.focus-news.net/news/2018/11/14/2590012/the-telegraphnapravete-frantsiya-otnovo-velika.html", "text": "„Направете Франция отново велика!“, Тръмп се присмива за световните войни, след като Меркел призовава за „реална истинска европейска армия“, пише вестник  The Telegraph .  \r\nДоналд Тръмп е нападнал Макрон със сатирични бележки в Туитър, като е заявил, че французите „са започнали да учат немски език в Париж“, преди още САЩ да са се намесили в световните войни. С това се е опитал да придаде завършен вид на присмехулно-пренебрежителната си молба, която е отправил към френския президент, „НАПРАВЕТЕ ФРАНЦИЯ ОТНОВО ВЕЛИКА!“.  \r\nТръмп е започнал туитването с необичайно нападения срещу призива на Еманюел Макрон за „европейска армия“, като е свързал възобновените приятелски отношения с Германия в името на френската отбрана с нацистката окупация на Франция.  \r\nМинути след като той е избухнал онлайн, германският канцлер Ангела Меркел е заявила своята безпрецедентна подкрепа за отбранителните планове на Макрон. Тя е казала, че също иска „реална истинска европейска армия \", която да допълва и няма да е враждебно настроена към Северноатлантическия съюз, НАТО.  \r\nВ избухналото туитване Тръмп се е оправдал, че не е успял да участва във възпоминанието на френското гробище в края на седмицата по време на тържествата за края на Първата световна война, нещо, за което американският президент беше сериозно критикуван от мнозина. Той се оправда с дъжда, който валеше. После шумно и с високопарни фрази е заплашил да преразгледа митата за виното.  \r\n“Еманюел Макрон предлага Европа да си изгради своя собствена армия, за да се защитава от САЩ, Китай и Русия“, пише Тръмп в Туитър веднага след завръщането си от възпоминанията в Париж. “Но и в Първата и във Втората световна война е замесена Германия. Как свърши това за Франция? Те започнаха да изучават немски език в Париж преди САЩ да се появят. Плащайте за НАТО или няма да я бъде!“   \r\nГосподин Тръмп често критикува страните, членки за сумите, които заплащат за участието си в НАТО, и твърди, че те са „смешно несправедливи“ в сравнение с онова, което САЩ отделят.  \r\nЗабележките му са станали обект на присмех от страна на Ги Верхофстат, съюзник на Макрон и координатор на Брекзит от страна на Парламента на ЕС, който е написал в Туитър следното: \"Онова, което Тръмп не успява да осъзнае, е, че без френските пари, САЩ дори нямаше да ги има, тъй като Франция финансира Американската революция. Те дори ви дадоха Статуята на свободата, за да какво да чествате!” \r\nКоментарите се появяват точно два дни след като господин Макрон и госпожа Меркел си стиснаха ръцете и се целунаха след като тържествено отбелязаха столетието от подписването на 11 ноември 1918 година на мирния договор, с който се слага край на Първата световна война.   Ивелина Ватова", "date": "2018.11.14", "title": "The Telegraph:'Направете Франция отново велика!’"}
{"url": "http://www.focus-news.net/news/2018/11/14/2590014/vzglyad-palestinskite-boytsi-se-saglasiha-na-primirie-s-izrael.html", "text": "Палестинските бойци за обявили прекратяване на обстрела срещу Израел, за това се говори в съвместно изявление, пише в броя си в сряда руският вестник  „Взгляд“ . \r\n„Усилията на Египет доведоха до прекратяване на огъня между фракциите на съпротивата и ционисткия враг. Палестинските движения ще се придържат към него при условие, че и противникът постъпи така.“, се казва в заявление на движението ХАМАС, е предала агенция РИА Новости. \r\nВ Израел все още не са реагирали на тази информация.   \r\nМестните медии съобщават за изявление от неназован източник от ръководството на страната, който е казал, че ХАМАС молят за прекратяване на огъня чрез посредници, но Израел възнамерява да действа, като се ориентира според обстановката, допълва агенцията информацията си. \r\nПо-рано бе съобщено, че за едно денонощие палестинските бойци са изпратили срещу Израел 460 ракети, а израелските военни са отвърнали, като са поразили 160 цели на територията на Ивицата Газа. \r\nПак в броя си от сряда  „Взгляд“  публикува и информация за израелската позиция: „Израел е установил, че го обстрелват с руски ракети“ Според израелските военни палестинските бойци използват руско производство противотанков ракетен комплекс при стълкновенията по границата с Ивицата Газа. Това е заявил за медиите ръководителят на армейската прес-служба Йонатан Конрикус. \r\nПо данни на предварително разследване в понеделник в района с противотанков ракетен комплекс „Корнет“ е бил поразен автобус, израелски войник е тежко ранен.   \r\nКомплексите „Корнет“ започват да се изнасят в чужбина през 90-те години на миналия век. През 2010 година за първи път се съобщава, че палестинците ги притежават в Газа, които са попаднали там през Сирия. Твърди се, че Хизбула също притежава „Корнет“-и.   \r\nСпоред официалния говорител на израелската армия ХАМАС харчи значителна част от чуждестранната помощ, която получава, за хуманитарни нужди, за да купува контрабандно оръжия. Той предполага, че Иран е най-големият доставчик на нелегално оръжие за ХАМАС и за палестинската организация „Ислямски джихад“.  \r\nПо-рано израелската страна съобщи, че след палестинската стрелба около 34 души са постъпили в болница с различна степен на наранявания и стресово състояние. 19-годишният войник, ранен в автобуса, в момента е в критично положение.   Ивелина Ватова", "date": "2018.11.14", "title": "„Взгляд“: Палестинските бойци се съгласиха на примирие с Израел"}
{"url": "http://www.focus-news.net/news/2018/11/14/2590020/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-gkpp-kapitan-andreevo-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Кулата“, ГКПП „Капитан Андреево“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.11.14", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“, ГКПП „Капитан Андреево“ и ГКПП „Дунав мост 2“"}
{"url": "http://www.focus-news.net/news/2018/11/14/2590021/aktsenti-v-sutreshniya-blok-dobro-utro-balgariya-po-radio-fokus.html", "text": "Кои са моментите, които будят притеснения в родната здравна и социална политика и къде е необходима реформа? Повече за визията на АБВ в тези сектори ще научим в сутрешния блок „Добро утро, България“ по  Радио „Фокус“  от доц. д-р Георги Кючуков, член на НС и Изпълнителното бюро на партията. ЕК прие най-новия доклад относно стъпките, предприети от България в изпълнение на поетите ангажименти по механизма за сътрудничество и проверка. Оказва се положителните нагласи за тазгодишния доклад се сбъднаха, особено по отношение на рисковите акценти като съдебна власт и борба с корупцията. Ясна стана и заявката за евентуално скорошно отпадане на мониторинга върху страната ни. Кога можем да очакваме това да стане факт и кои са най-големите постижения на България за месеците от предишния доклад? Тези и други въпроси ще коментираме с ръководителя на Представителството на ЕК в България Огнян Златев.  \r\nЩе се гостуваме и в Смолян. За реализираните проекти в общината и за приоритетите малко преди края на годината ще попитаме кмета на града Николай Мелемов. В минутите след 9.00 часа Луиза Транчева от Радио „Фокус“ - Велико Търново ще ни разкаже повече за стъпките, които се предприемат за популяризиране на културно-историческите обекти в старата столица. \r\nТези и още теми – в сутрешния блок „Добро утро, България“ на Радио „Фокус“ от 06.00 до 10.00 часа с водещ Виктория Месробович – Кувенджиева.", "date": "2018.11.14", "title": "Акценти в сутрешния блок „Добро утро, България“ по Радио „Фокус“"}
{"url": "http://www.focus-news.net/news/2018/11/14/2590024/predstoyashti-sabitiya-v-stranata-za-14-noemvri-agentsiya-fokus.html", "text": "***   \r\nОт 16.30 часа на площада пред кметството на село Баня, община Разлог, вицепрезидентът Илияна Йотова ще участва в тържественото отбелязване на 140-годишнината от Кресненско-Разложкото въстание. \r\n*** \r\nОт 09.00 часа ще се проведе заседание на Народното събрание. \r\n*** \r\nОт 10.00 часа ще се проведе заседание на Министерски съвет. \r\n*** \r\nОт 09.00 до 13.00 часа в „Есенс център“ ще се проведе международна конференция за психичното здраве, проблемите и възможностите. \r\n*** \r\nОт 09.00 часа 8 състав на Специализирания наказателен съд ще гледа делото срещу Цветан В., Александър П., Илиян Зафиров и др. за организиране и ръководене на организирана престъпна група.  \r\n*** \r\nОт 09.00 часа в зала „Роял“ в „София Хотел Балкан“ ще се проведе ГИС конференция под надслов „20 години проектираме света заедно“. В събитието ще вземе участие заместник-министърът на регионалното развитие и благоустройството Валентин Йовев. \r\n*** \r\nОт 09.30 часа 3 състав на СГС ще гледа делото срещу Георги К., Петър П., Николай С. и Манчо И. за инцидента с падналата сграда на ул. „Алабин“ при който загинаха две момичета (чл. 123 НК) \r\n*** \r\nОт 09.30 часа 4 състав на Специализирания наказателен съд ще гледа делото срещу Латин М., Владислав А., Николай Х. и др. за организиране и ръководене на организирана престъпна група.  \r\n*** \r\nОт 09.30 часа 12 състав на Специализирания наказателен съд ще гледа делото срещу Павел М. за престъпление по служба.  \r\n*** \r\nОт 10.00 часа в сградата на КЕВР ще се проведе обществено обсъждане на проект на решение относно утвърждаване на „ТЕЦ-БОБОВ ДОЛ“ ЕАД на пределна цена на топлинната енергия и определяне на преференциална цена и премия за електрическата енергия, произведена по високоефективен комбиниран начин от централа с комбинирано производство на електрическа и топлинна енергия, за регулаторен период с продължителност до 30.06.2019 г., при прилагане на метода на ценово регулиране „норма на възвръщаемост на капитала“ \r\n*** \r\nОт 10.00 часа 2 състав на Специализирания наказателен съд ще гледа делото срещу Божидар К., Иван Т., Георги И. и др. за организиране и ръководене на организирана престъпна група.  \r\n*** \r\nОт 10.00 часа в Националния пресклуб на БТА Федерация „Спорт за хора със зрителни увреждания” ще даде пресконференция на тема „Спортът за хората със зрителни увреждания - ретроспекция и перспективи. Законодателни промени в тази сфера“.  \r\n*** \r\nОт 10.30 часа 17 състав на Специализирания наказателен съд ще гледа делото срещу Атанас С., Тодор С., Георги К., Димитър М. и др. за организиране и ръководене на организирана престъпна група.  \r\n*** \r\nОт 11.00 часа 17 състав на Специализирания наказателен съд ще гледа делото срещу Петър П., Станислав М., Валентин Х. и др. за организиране и ръководене на организирана престъпна група.  \r\n*** \r\nОт 11.00 часа в изложбена зала „Архиви” ще бъде открита изложба „ Зараждане на гражданското общество в България 1987-1989 г.“ \r\n*** \r\nОт 11.30 часа  в Резиденцията на посланика на Италия ще се проведе пресконференция по повод 3-тото издание на Седмицата на италианската кухня по света.  \r\n*** \r\nОт 11.30 часа в 120 ОУ „Г. С. Раковски“ експерти на Български дарителски форум ще учат второкласници да се отнасят отговорно към храната. \r\n*** \r\nОт 13.30 часа 10 състав на Специализирания наказателен съд ще гледа делото срещу Атанас Д., Мартин В., Стоян А. за организиране и ръководене на организирана престъпна група.  \r\n*** \r\nОт 13.30 часа 11 състав на Специализирания наказателен съд ще гледа делото срещу Атанас С., Стефан Г., Стоян Р. и др. за организиране и ръководене на организирана престъпна група. \r\n*** \r\nОт 14.00 часа в зала „Средец“ на „София хотел Балкан“ министърът на земеделието, храните и горите Румен Порожанов ще открие кръгла маса, с която се дава старт на  кампания в подкрепа на производителите на български храни. \r\n*** \r\nОт 14.00 часа в зала „Проф. Марин Дринов“ на БАН ще се състои представяне на Института по математика и информатика в кампанията „БАН представя своите институти“. \r\n*** \r\nОт 18.00 часа на полуетаж-изток в НДК ще бъде открита изложбата на карикатуриста Генчо Симеонов - „Генчо Симеонов-88 години. Карикатура”. \r\n*** \r\nОт 18.00 часа в хотел „Арена ди Сердика“, Българо-румънска търговско-промишлена палата (БРТПП) организира прием с тема „Поглед към реката: Дунав като екологична алтернатива за ефективен европейски транспорт“. \r\n*** \r\nОт 18.30 часа в Мраморно фоайе I етаж на Столична библиотека публично ще бъде представена книгата „Корупционна България. Том 3“ от Едвин Сугарев, Христо Христов и Красен Николов. \r\n*** \r\nОт 18.30 часа в Литературния клуб на Столична библиотека гост със свои автори в поредицата „Издателски вечери“ ще бъде издателство „Рива“.  \r\n*** \r\nОт 19.30 часа в ДНК - пространство за съвременен танц и пърформнс ще бъде представено „Съвършено розово“ - най-новото представление на Ива Свещарова. \r\n*** \r\nОт 11.00 часа в кабинета на кмета на Община Асеновград д-р Емил Караиванов ще се проведе брифинг по актуални за общината теми. \r\n*** \r\nОт 14.00 часа във Второ детско отделение на УМБАЛ-Бургас ще бъде открита стая за обучение на деца с диабет. \r\n*** \r\nОт 11.00 часа в с. Капитановци ще се състои демонстрационно почистване на новообразувани замърсени територии с помощта на новата смесъбираща техника, закупена в рамките на проект „Предотвратяване и ограничаване на последиците от предизвикани от човека трансгранични бедствия в региона Видин-Зайчар\". \r\n***  \r\nОт 11.00 часа в читалище „Искра“ куклен театър „Весел“ представя: „Телефон 112, позвъни…“ – детски спектакъл.   \r\n***  \r\nОт 13.00 часа в Клуб на пенсионера и инвалида на ул. „Възрожденска “ 21 ще започне Общински шахматен турнир за клубовете на пенсионера и инвалида.  \r\n***  \r\nОт 13.30 часа в двора на Комплексен онкологичен център – Велико Търново (ул. „Бузлуджа“ 1), представители на биофармацевтичната компания АстраЗенека България и лекари от лечебното заведение, ще засадят дървета, като част от инициативата „Здравето на природата е твоето здраве“.  По време на събитието д-р Мария Рачева, управител на КОЦ – Велико Търново, ще представи актуални данни за разпространението, диагностиката и лечението на рака на белия дроб за България и света.  \r\n***  \r\nОт 17.30 часа в Изложбени зали „Рафаел Михайлов“ ще се проведе откриване на изложба „Чувал ли си – не съм чувал“ с автор Галина Цветкова.  \r\n***  \r\nОт 19.00 часа в Клуб 7 ще се проведе представяне на книгата „Моята кръв“ с автор Росен Сеновски и среща с певицата Тони Димитрова.  \r\n***   \r\nПродължават срещите на народните представители от ПГ на „БСП за България” с граждани, на които представят „Визия за България”. Депутатите ще са на посещение във Врачанска и Монтанска област. Графикът на срещите може да видите  . \r\n*** \r\nОт 10.00 часа в Заседателната зала на Община Враца ще се извърши отваряне на оферти в процедура, чрез публично състезание за възлагане на обществена поръчка с предмет: „Периодично техническо обслужване на моторни превозни средства, собственост на Община Враца, включващо профилактика, ремонт, поддръжка, подмяна на резервни части, материали, консумативи, годишен технически преглед и други услуги“. \r\n*** \r\nОт 19.00 часа в Камерна зала на ДКТ ще се играе постановката „Търговци на презервативи“ от Ханох Левин.  \r\n*** \r\nОт 10.00 до 14.00 часа в заседателната зала на Община Каварна ЕНЕРГО-ПРО продължава своя проект „В услуга на клиента“, който включва организиране на изнесен офис с посещение на служители на компанията в населените места, където няма Център за обслужване на клиенти. \r\n***   \r\nОт 10.30 часа в СУ „Максим Райкович“ ще се проведе открит урок от представители на новата образователна документална поредица „Нашите пълководци“. \r\n*** \r\nОт 10.30 часа в заседателна зала 1 на Общината Областен информационен център (ОИЦ) – Велико Търново ще проведе информационна среща на тема „Възможности за финансиране от Европейските структурни и инвестиционни фондове (ЕСИФ)“. \r\n*** \r\nОт 14.00 часа в Регионалния пресклуб на БТА ще се проведе пресконференция на тема „За пътешествията на душата и грижите за хора с психично - здравни проблеми\" - Първи в страната Център за психо - социална рехабилитация - Плевен.  \r\n*** \r\nОт 10.00 часа в Регионалния пресклуб на БТА Фондация „Джендър алтернативи“ ще даде пресконференция на тема „Програми за превенция и преодоляване на домашното насилие в малки и отдалечени населени места”. \r\n*** \r\nВ „Грандхотел Пловдив“ ще се проведе четвъртата инициатива на „Световен образователен форум България“ за иновациите в класната стая. \r\n*** \r\nОт 18.30 часа в Градска художествена галерия – Пловдив американецът Роджър Балън пристига за първи път в България, за да открие ретроспективната си изложба „Архетипи”. \r\n*** \r\nВ 12.00 часа в двора на Комплексен онкологичен център - Русе  ще бъдат засадени дървета, като част от инициативата „Здравето на природата е твоето здраве“. \r\n*** \r\nОт 18.00 часа в конферентната зала на хотел „Мериан палас\" Кметът на Общината Живко Тодоров организира среща - разговор с граждани \r\n*** \r\nОт 18.30  в залата на Регионална библиотека „Захарий Княжески“ ще бъде открито 10-ото издание на Международния клавирен конкурс „Класика и съвременност“. \r\n***   \r\nОт 11.00 часа пред сградата на Общината ще бъде организиран протест срещу високите цени на горивата.  \r\n***   \r\nОт 12.30 часа в Операционна зала на УНГ отделение на „МБАЛ – Шумен” АД – ІІ етаж на Хирургически блок, ще бъде представено дарение от фирма „Алкомет”.    \r\n***   \r\nОт 13.00 часа в сградата на КОЦ- Шумен ще се състои семинар, посветен на редките болести.", "date": "2018.11.14", "title": "Предстоящи събития в страната за 14 ноември (Агенция „Фокус“)"}
{"url": "http://www.focus-news.net/news/2018/11/14/2590022/bbc-papua-nova-gvineya-se-gotvi-za-sreshtata-na-varha-na-apek.html", "text": "Порт Морсби, най-големият град и столица на островната държава Папуа Нова Гвинея ще бъде домакин на тазгодишната регионална среща на страните, членки на АПЕК (Азиатско-тихоокеанско икономическо сътрудничество – бел. ред.). Както съобщава британската медийна корпорация  BBC , това едва ли е най-подходящото място, където световните лидери да се срещат, но това ще се случи в следващите няколко дни.  \r\nСпоред медията това ще е най-необичайната среща на групата АПЕК. Сред някои от странностите е фактът, че някои от хилядите делегати и журналисти ще са настанени на круизни кораби поради липса на хотели; в същото време мултинационалните сили за сигурност ще охраняват града и ще следят за реда в него.   \r\nМнозина от местните изразяват разочарование, че за срещата са изразходвани милиони долари, докато в същото време крайно обеднялата държава се изправя пред сериозни предизвикателства. \r\nВ АПЕК членуват 21 държави от двата бряга на Тихия океан. Най-високопоставените лица, които се очакват, са президентът на Китай Си Дзинпин, японският премиер Шиндзо Абе и вицепрезидентът на САЩ Майк Пенс. \r\nПрезидентите на САЩ и Русия, Доналд Тръмп и Владимир Путин, няма да присъстват. В 2017 година те участваха в срещата на АПЕК във Виетнам.   \r\nКато цяло се очаква в срещата да участват близо 15 000 представители от всичките 21 държави, в това число и бизнес делегати. Чуждите журналисти, които са се регистрирали, са 1700.  Ивелина Ватова", "date": "2018.11.14", "title": "BBC: Папуа Нова Гвинея се готви за срещата на върха на АПЕК"}
{"url": "http://www.focus-news.net/news/2018/11/14/2590016/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Тереза Мей събира правителството на спешно заседание в сряда след обед, за да се подпишат министрите под нейната дълго очаквана окончателна сделка по Брекзит,  пише в изданието си от сряда лондонският всекидневник  The Guardian   и уточнява, че твърдите привърженици на напускането на Евросъюза сред торите са се обърнали към водещите министри да блокират постигнатите договорености . \r\nОчаква се заседанието да бъде доста разгорещено, тъй като то е кулминация на месеци усилия и преговори. То трябва да покаже открито дали водещите министри в кабинета на Тереза Мей лично подкрепят споразумението, което техният министър-председател успя да постигне.   \r\nПривечер във вторник министрите бяха поканени на Даунинг Стрийт 10, а някои от тях имаха индивидуални срещи с госпожа Мей и шефът на екипа й Гавин Баруел. Те имаха възможност да се запознаят с ключови документи, но не им бе позволено да вземат със себе си нито един от тях. Нови срещи „очи в очи“  ще се проведат в сряда.   \r\n“Кабинетът ще се събере в два часа (лондонско време – бел.ред.) в сряда, за да обсъди проекта за споразумението, постигнато от преговарящите екипи в  Брюксел и да реши какви ще са следващите стъпки, които трябва да предприеме“,” съобщил за медиите говорителят на Даунинг стрийт 10. “Преди тази среща министрите са поканени да прегледат документацията.” \r\nРано вечерта започнаха да се появяват и някои от ключовите документи по сделката. Стана ясно, че Обединеното кралство трябва да се съгласи, че независим арбитражен комитет ще прецени кога ще може да се приключи с обсъжданията по митническите въпроси  като цяло, като се предвижда в тях да участват еднакъв брой представители на Великобритания и Ес плюс един независим. \r\nПредстои през юли 2019 година да се направи и преглед, както съобщават източници от Брюксел, а това е шест месеца преди края на преходния период. По време на този преглед ще се прецени дали Обединеното кралство е готово да се придвижи напред към сделката за свободна търговия или ще се увеличи този преходен период до края на 2021 година.   \r\nОчаква се министрите да проучат специфичните елементи около спора за границата в Северна Ирландия. Източници от Даунинг стрийт 10 информират, че регионът няма да бъде третиран по различен начин в митническите преговори. В същото време от Брюксел обявяват, че Северна Ирландия се ползва със специален статут що се отнася до митническия съюз и общия пазар.   \r\nТвърдите поддръжници на Брекзит реагираха меко, но негативно на предстоящата сделка  - и дадоха знак, че те възнамеряват да гласуват срещу нея, когато въпросът влезе за обсъждане в британския парламент. \r\n***  В сряда Тереза Мей ще заложи собствената си лидерска роля, тъй като ще потърси подкрепата на кабинета за проекта по сделката около напускането на Великобритания от Евросъюза, пише в броя си британският  The Times  .   \r\nМинистър-председателят вече започна да привиква ключови министри от кабинета си, както и лидери на демократичната юнионистка партията и да ги инструктира, като им дава сведения за основните елементи от споразумението с ЕС. \r\nПреговарящите по него страни изработиха проект за сделката, който е в обем от повече от 500 страници. Това е резултатът от проведените във вторник заключителни разговори в Брюксел.   \r\nОкончателното ключово искане на Обединеното кралство е за механизъм по излизане на страната от митническото споразумение – „спирачката“, която досега задържаше развитието на преговорите. Според това последно искане на Лондон кралството ще продължи да се съобразява с правилата на ЕС, за да избегне „твърда“ граница с Ирландия.   \r\nПривържениците на Брекзит нееднократно напомняха, че те не могат да подкрепят подобно решение, тъй като то в действителност, вкарват завинаги Великобритания в капана на Европейския съюз. \r\n***  „Направете Франция отново велика!“, Тръмп се присмива за световните войни, след като Меркел призовава за „реална истинска европейска армия“, пише вестник  The Telegraph .  \r\nДоналд Тръмп е нападнал Макрон със сатирични бележки в Туитър, като е заявил, че французите „са започнали да учат немски език в Париж“, преди още САЩ да са се намесили в световните войни. С това се е опитал да придаде завършен вид на присмехулно-пренебрежителната си молба, която е отправил към френския президент, „НАПРАВЕТЕ ФРАНЦИЯ ОТНОВО ВЕЛИКА!“.  \r\nТръмп е започнал туитването с необичайно нападения срещу призива на Еманюел Макрон за „европейска армия“, като е свързал възобновените приятелски отношения с Германия в името на френската отбрана с нацистката окупация на Франция.  \r\nМинути след като той е избухнал онлайн, германският канцлер Ангела Меркел е заявила своята безпрецедентна подкрепа за отбранителните планове на Макрон. Тя е казала, че също иска „реална истинска европейска армия \", която да допълва и няма да е враждебно настроена към Северноатлантическия съюз, НАТО.  \r\nВ избухналото туитване Тръмп се е оправдал, че не е успял да участва във възпоминанието на френското гробище в края на седмицата по време на тържествата за края на Първата световна война, нещо, за което американският президент беше сериозно критикуван от мнозина. Той се оправда с дъжда, който валеше. После шумно и с високопарни фрази е заплашил да преразгледа митата за виното.  \r\n“Еманюел Макрон предлага Европа да си изгради своя собствена армия, за да се защитава от САЩ, Китай и Русия“, пише Тръмп в Туитър веднага след завръщането си от възпоминанията в Париж. “Но и в Първата и във Втората световна война е замесена Германия. Как свърши това за Франция? Те започнаха да изучават немски език в Париж преди САЩ да се появят. Плащайте за НАТО или няма да я бъде!“   \r\nГосподин Тръмп често критикува страните, членки за сумите, които заплащат за участието си в НАТО, и твърди, че те са „смешно несправедливи“ в сравнение с онова, което САЩ отделят.  \r\nЗабележките му са станали обект на присмех от страна на Ги Верхофстат, съюзник на Макрон и координатор на Брекзит от страна на Парламента на ЕС, който е написал в Туитър следното: \"Онова, което Тръмп не успява да осъзнае, е, че без френските пари, САЩ дори нямаше да ги има, тъй като Франция финансира Американската революция. Те дори ви дадоха Статуята на свободата, за да какво да чествате!” \r\nКоментарите се появяват точно два дни след като господин Макрон и госпожа Меркел си стиснаха ръцете и се целунаха след като тържествено отбелязаха столетието от подписването на 11 ноември 1918 година на мирния договор, с който се слага край на Първата световна война. \r\n***", "date": "2018.11.14", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/11/14/2590018/pregled-na-mezhdunarodnite-novini-do-6-chasa-agentsiya-fokus.html", "text": "Австрия е отказала във вторник да стане домакин на специалната система за разплащания, която се предвижда да помогне на страните от ЕС да търгуват с Иран въпреки американските санкции. Това обяви във вторник австрийският външен министър, съобщава френската агенция  AFP .   \r\n\"Бяхме попитани дали Австрия по принцип е готова да поеме организацията и мениджмънта на този специален инструмент,\" заяви Петер Гушелбауер, говорител на външния министър. След като правителството е проучило идеята „ съвсем отблизо и задълбочено“, се е стигнало до извода, че в момента то не е в състояние да поеме тази отговорност, е обяснил говорителят на австрийското външно ведомство на представители на австрийската агенция  АРА .   \r\nОт Блумбърг съобщават, че се е предвиждало Австрия да поеме тази роля, след като Белгия и Люксембург отказаха.“Има множество технически въпроси, свързани с „ефективността на тази схема“, уточнява Гушелбауер. По принцип Австрия подкрепя идеята на механизма, но според австрийското правителство е нужно той да се задвижи така, че да отговаря на целта, за която се създава.  \r\nМиналата седмица, за първи път след мерките, предприети през май, САЩ обявиха нова серия от санкции. През пролетта президентът Доналд Тръмп неочаквано се оттегли от ядрената сделка, постигната между Иран и световните сили през 2015 година, известна като  Съвместен всеобщ план за действие. \r\nЦелта на американските санкции е да се откаже достъп на иранските банки до международните финансови инструменти и институции и значително да се намали петролният износ на страната. От май месец насам останалите пет страни по сделката – Великобритания, Китай, Франция, Германия и Русия, се опитват да търсят пътища, за да поддържат диалога с Техеран. Като част от тези усилия ЕС лансира идеята за специален за целта механизъм, който на теория би позволил на Иран да продължи да продава петрол, а европейските държави да продължат да правят бизнес в страната въпреки американските санкции.   \r\nВ австрийската столица Виена се намират централите на няколко международни организации, включително и на поделения на ООН и ОПЕК, тя е била домакин на преговорите, чийто карен резултат е именно постигнатия Съвместен всеобщ план за действие. В понеделник Международната Агенция за атомна енергия обяви в последния си доклад, че Иран все пак отговаря на рамките, зададени от сделката. \r\n*** Иракският премиер Адел Абдул Махди е съобщил, че стотици бойци от групировката „ Ислямска държава“ се опитват да преминат в Ирак при Деир ел-Зор в източна Сирия, информира агенция  Reuters . \r\nВ последните седмици те са започнали да обстрелват поддържани от САЩ кюрдски части по сирийската страна на границата. Така подтикват иракските милиции, които действат заедно с армията, да засилят присъствието си в района. \r\n***  В Будапеща покрай осъдения Никола Груевски, бивш депутат и премиер на Македония, са се опитали да потърсят политическо убежище и ексначалникът на Пето управление от Службата за сигурност, Горан Груйевски, както и Никола Бошкоски от УБК (Управление за сигурност и контраразузнаване в Македония – бел. ред.), съобщава електронният сайт  СДК.МК  (разширено САКАМДАКАЖАМ.МК - бел. ред.). Те са обвинени по делото „Крепост-Таргет“ за масови подслушвания. \r\nОт Министерството на вътрешните работи са потвърдили, че Никола Груевски е в унгарската столица, това са потвърдили още на обед във вторник унгарските власти и са съобщили, че той е потърсил политическо убежище в страната. От ведомството съобщават също, че той не е минал легално през нито един граничен пункт Съдът е отнел паспорта му през юли 2017 година, въз основа на обвинението, което му е повдигнато по делото „Титаник“. Остава въпросът как без валиден паспорт бившият македонски премиер е стигнал до Будапеща.   \r\nПочетният председател на ВМРО-ДПМНЕ Никола Груевски е успял да избяга, но Груйевски и Бошкоски не са успели, тъй като на 18 октомври 2018 година са били задържани на летището във Солун с фалшиви паспорти преди да отлетят за Будапеща.   \r\nПо повод задържането на двамата бивши висши разузнавачи на Македония, източници от полицията съобщават, че Македонското вътрешно министерство има сведения и за две осъдени вече лица, които е трябвало да помогнат при бягството им в Унгария. Става дума за Алексадър Василевски, по прякор Нинджа, и Никола Митревски-Кольо, които са сред 33-мата обвинени за т. нар. „кървав четвъртък“ на 27 април 2017 година, когато бе организиран щурм срещу парламента в Скопие. Двамата е трябвало да помогнат на Груйевски и Бошкоски и да им помогнат да стигнат до Будапеща през България и Сърбия. Те са върнати от сръбската полиция на границата с България. Не е известно защо сръбските погранични власти не са им позволили да влязат у нас.   \r\nНикола Груевски, като почетен председател на ВМРО-ДПМНЕ има много близки връзки с партия ФИДЕС на унгарския премиер Виктор Орбан. Двете партии са сестрински организации в семейството на Европейската народна партия (ЕНП). Връзките им се затвърждават по време на бежанската криза през 2015 година, когато Унгария достави бодлива тел за затваряне на границата с Гърция, Обран е бил гост на митинги на ВМРО-ДПМНЕ, а на 23 септември 2017 година двамата партийни лидери са имали три часова работна среща в Охрид  \r\nГоран Груйевски и Никола Бошкоски, са задържани на солунското летище с фалшиви български имена Христо Атанасов и Неджми Хасан. Както е известно, те са обвинени за незаконно подслушване на хиляди македонски граждани, като се злоупотребява със системата за следене на македонското вътрешно министерство и за физически унищожаване на системите за подслушване, за да няма доказателства, че се нарушават човешките права и свободи. Двамата са избягали от страната, след като съдът им наложи 30 дни затвор.   \r\nДа припомним, че Груйевски е главен обвинен по „Крепост-Таргет“,а Бошковски е обвинен като извършител на разпоредбите на тогавашния си началник Груйевски. По това мегадело (специалното обвинение е обединило двете дела в едно – бел. ред.) покрай тях обвинени са бившият директор на УБК Сашо Миялков, а така също и Гордана Янкулоска, бивш  вътрешен министър, и Тони Якимовски, шеф на кабинета на Миялков, внедрените в УБК Владимир Варелов, от когото Горан Груйевски е взел името, под което да избяга от страната, както и Мариян Шумуликоски, Силвана Златкова, Васил Исаковски, Валентина Симоновска и Надица Николич.    \r\nВ Будапеща е и банката, от която на 1 април 2015 година са изплатени няколко стотици хиляди евро за тогавашния директор на УДК Сашо Миялков, който е позволил да се подслушат преговори за износ на 14 милиона евро от Израел. Разговорите са се водили между представителя на израелската страна Хаим Хакейни и сътрудничката на Миялков Светлана Костова, която после е избрана за съдия във Върховния съд на страната. \r\n***  Решението е на Основния съд в Скопие 1, а Министерството на вътрешните работи е издало международна заповед за осъдения Никоала Груевски, съобщава медията  МКД .  \r\nТя вече е обявена на сайта на ведомството. Груевски се издирва и от Интерпол.    \r\nБившият премиер Никола Груевски в понеделник се издирваше на територията на нашата съседка, а във вторник, както бе обявено във Фейсбук, е в Унгария и е потърсил политическо убежище.   \r\nТой е осъден на две години затвор за незаконно придобиване на мерцедес. Срещу него се водят още няколко дела. За сряда е предвидено заседание по делото „Титаник“, по което обвиняем е и избягалият Груевски. \r\n***  Специалното съдебно обвинение в Скопие ще обяви мярка за неотклонение за лица, които са с тежки обвинения в повече дела, неофициално е научило електронното издание в Скопие  а1on.мк . Това решение е взето в резултат от случай, при който за четвърти път обвинен се укрива от органите на държавата, а съдът трябва да поема разходите по неговата издръжка в затвора. \r\nПреди време бизнесменът  Сеад Кочан бе избягал и се издирваше с международна заповед вместо да е в затвора.  Делото „Trust“ („Доверие“), по което е обвиняем, е разгледано от различни съдебни инстанции включително и Върховният съд. Точно в този период Кочан имаше възможност да напусне държавата, тъй като най-високата от всички тях го остави на свобода срещу парична гаранция. \r\nНа свобода останаха и осъдените на затвор от Апелативния съд Никола Бошкоски и Горан Груйевски. Двамата са обвинени за незаконно подслушване на хиляди македонски граждани в противоречие със системата за следене в страната и за физическо унищожаване на техниката, с която са подслушвали. Двамата са в Гърция, а тамошният съд не желае да ги екстрадира, припомня македонското онлайн издание  a1on.mk . \r\nВ момента Бошкоски и Груйевски са подали молби за политическо убежище в Гърция, а се очаква Специалното обвинение в Скопие да обяви нова молба за екстрадиция. \r\nПоследното незаконно напускане на държавата е на бившия премиер Никола Груевски, който е с влязла в сила присъда по делото „Танк“, според която трябва да излежи две години в затвора. Той обаче е вече в Будапеща, където е подал молба за политическо убежище, коментира  a1on.mk . \r\n***  Никола Груевски не може да бъде екстрадиран в Македония, докато е в процедура за убежище. Това е заявил министърът на вътрешните работи Оливер Спасовски пред телевизионния  Канал 5 , цитиран от  Радио „Свободна Европа“ , Скопие.  \r\nЖурналистите са го питали дали въз основа на международната заповед за задържане Груевски може незабавно да бъде върнат в страната, въпреки откритата вече по негова молба процедура за политическо убежище.  \r\nПреди това министърът е информирал, че за бившия премиер е издадена международна заповед, която преди да се потвърди местопребиваването му в Унгария е била издадена като национална. \r\n***  Азиатските лидери във вторник се събраха за редовната си годишна среща на АСЕАН, на която предупредиха, че международният ред е в риск и че търговските напрежения между Вашингтон и Пекин водят до „ефект на доминото“, тъй като и други страни предприемат протекционистки мерки. Затова информира световната телеграфна агенция  Reuters  в коментар от Сингапур. \r\nМалайският премиер Махатхир Мохамад заяви на бизнес форум, предшестващ азиатската среща на върха, че други развити държави биха предприели съответни мерки, ако митническата война между САЩ и Китай приеме формата на спирала, в момента тя се развива по правилото „око за око, зъб за зъб“, според видния азиатски политик. \r\nКитайският премиер Ли Къцян отново призова за примирие в търговската „кавга“, като изрази надежда, че двете страни ще намерят начин да предотвратят бъдеща ескалация на напрежението помежду си: „Все още се надявам, че ние можем да проведем разговори, основани на взаимно уважение, баланс и обща изгода, за да разрешим спора. В една търговска война няма победители“, е заявил Ли преди срещата си с лидерите от АСЕАН.  \r\nНа срещата в Сингапур присъства вицепрезидентът на САЩ Майк Пенс вместо президента Доналд Тръмп, който нееднократно е  критикувал съществуващите многостранни търговски договорености като нечестни и се е оплаквал от Китай за кражба на интелектуална собственост, за създаване на бариери пред влизане на американския бизнес в страната. \r\nНе е ясно дали Ли и Пенс ще се срещнат насаме в Сингапур. Подобни разговори ще са като прелюдия към планираната вече среща между двамата президенти Си Дзинпин и Доналд Тръмп в края на месеца в Буенос Айрес. \r\n*** Поради лоши атмосферни условия може да се отложи стартът на полета на американската ракета-носител \"Антарес\"  с товарния космически кораб \"Сигнус\" за международната космическа станция (МКС), който е планиран за 15 ноември, съобщава руската агенция  Интерфакс . \r\nАмериканското Национално управление по аеронавтика и изследвания на космоса,НАСА, във вторник обяви, че поради лошите атмосферни условия, вероятността ракетата-носител да стартира е 30 на сто.   \r\n\"В настоящия момент главната причина за евентуалната отмяна на предстоящия в четвъртък полет са плътните ниски облаци и променливото време \", се казва в съобщение на НАСА. \r\nРакетата-носител  \"Антарес\" и товарният космически кораб \"Сигнус\"  във вторник бяха изведени на стартовата площадка на космодрума  на остров Уолъпс в Атлантическия океан недалеч от щата Вирджиния, информират от НАСА.  \r\nТози полет е част от търговския договор между НАСА и корпорация „Нортроп Груман“, който притежава автоматичният товарен космически кораб. \"Сигнус\" трябва да достави на МКС около 3,4 тона товари, в това число продоволствие и оборудване и материали за провеждането на десетки научни изследвания в космоса. Това ще е десетият полет на американския космически товарен кораб от този тип до МКС от 2013 година до сега. \r\n*** Президентът на Сърбия и лидер на Сръбската прогресивна партия (СПП) Александър Вучич е обявил във вторник,че Брюкселският диалог ще продължи веднага щом Прищина престане да е заплаха за Централноевропейското споразумение за свободна търговия  (ЦЕССТ), информира държавната телеграфна агенция  ТАНЮГ .  \r\n\"Никого не изнудваме,\" е казал Вучич. В същото време е отбелязал, че няма да има диалог с хора, които нарушават постигнати споразумения.", "date": "2018.11.14", "title": "Преглед  на международните новини до 6 часа (Агенция „Фокус“)"}
{"url": "http://www.focus-news.net/news/2018/11/14/2590025/predstoyashti-mezhdunarodni-sabitiya-za-14-noemvri-agentsiya-fokus.html", "text": "Продължава 33-та среща на високо равнище на страните от АСЕАН. \r\n***  Президентът на Австрия пристига на посещение в Нидерландия. \r\n***  Шведският парламент гласува за номинацията на консервативния лидер Улф Кристерсон за премиер на страната. \r\n***  Държавните служители в Гърция ще проведат 24-часова стачка. \r\n***  Премиерът на Обединеното кралство Тереза Мей ще отговаря на министерски въпроси за Брекзит. \r\n***  Парламентарна комисия на Израел обсъжда отслабване на законодателството с цел по-лесно издаване на присъди срещу палестинци, извършили нападения. \r\n***  Ще се проведе пленарна сесия на ЕП. \r\n***", "date": "2018.11.14", "title": "Предстоящи международни събития за 14 ноември (Агенция „Фокус“)"}
{"url": "http://www.focus-news.net/news/2018/11/14/2590008/the-guardian-brekzit-mey-zayavi-na-kabineta-si-tova-e-sdelkata-sega-me-podkrepete.html", "text": "Тереза Мей събира правителството на спешно заседание в сряда след обед, за да се подпишат министрите под нейната дълго очаквана окончателна сделка по Брекзит,  пише в изданието си от сряда лондонският всекидневник  The Guardian   и уточнява, че твърдите привърженици на напускането на Евросъюза сред торите са се обърнали към водещите министри да блокират постигнатите договорености . \r\nОчаква се заседанието да бъде доста разгорещено, тъй като то е кулминация на месеци усилия и преговори. То трябва да покаже открито дали водещите министри в кабинета на Тереза Мей лично подкрепят споразумението, което техният министър-председател успя да постигне.   \r\nПривечер във вторник министрите бяха поканени на Даунинг Стрийт 10, а някои от тях имаха индивидуални срещи с госпожа Мей и шефът на екипа й Гавин Баруел. Те имаха възможност да се запознаят с ключови документи, но не им бе позволено да вземат със себе си нито един от тях. Нови срещи „очи в очи“  ще се проведат в сряда.   \r\n“Кабинетът ще се събере в два часа (лондонско време – бел.ред.) в сряда, за да обсъди проекта за споразумението, постигнато от преговарящите екипи в  Брюксел и да реши какви ще са следващите стъпки, които трябва да предприеме“,” съобщил за медиите говорителят на Даунинг стрийт 10. “Преди тази среща министрите са поканени да прегледат документацията.” \r\nРано вечерта започнаха да се появяват и някои от ключовите документи по сделката. Стана ясно, че Обединеното кралство трябва да се съгласи, че независим арбитражен комитет ще прецени кога ще може да се приключи с обсъжданията по митническите въпроси  като цяло, като се предвижда в тях да участват еднакъв брой представители на Великобритания и Ес плюс един независим. \r\nПредстои през юли 2019 година да се направи и преглед, както съобщават източници от Брюксел, а това е шест месеца преди края на преходния период. По време на този преглед ще се прецени дали Обединеното кралство е готово да се придвижи напред към сделката за свободна търговия или ще се увеличи този преходен период до края на 2021 година.   \r\nОчаква се министрите да проучат специфичните елементи около спора за границата в Северна Ирландия. Източници от Даунинг стрийт 10 информират, че регионът няма да бъде третиран по различен начин в митническите преговори. В същото време от Брюксел обявяват, че Северна Ирландия се ползва със специален статут що се отнася до митническия съюз и общия пазар.   \r\nТвърдите поддръжници на Брекзит реагираха меко, но негативно на предстоящата сделка  - и дадоха знак, че те възнамеряват да гласуват срещу нея, когато въпросът влезе за обсъждане в британския парламент.   Ивелина Ватова", "date": "2018.11.14", "title": "The Guardian: Брекзит: Мей заяви на кабинета си „Това е сделката, сега ме подкрепете“"}
{"url": "http://www.focus-news.net/news/2018/11/14/2590023/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Времето  ще бъде предимно облачно. По-съществени временни разкъсвания на облачността ще има над Западна България. На отделни места, главно във вечерните часове ще превали дъжд. През нощта ще е почти тихо, през деня ще се появи слаб, в западната част на Дунавската равнина - до умерен северозападен вятър. Минималните температури ще са предимно между 0° и 5°, максималните – между 10° и 15°, в крайните западни райони до 17-18°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“: \r\nОбласт София: \r\nДвижението по АМ „Тракия“ в тунел „Трянови врата“ в посока София е ограничено поради геодезическо измерване. Движението се осъществява двупосочно в тунелната тръба в посока София. Срок: от 09:00 до 16:30 ч. на 14.11.2018 г.; \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ Тракия посока Бургас от км 170+000 до км 186+000 се осъществява само в изпреварващата лента поради извършване на ремонт на асфалтовата настилка.Срок до 16.11.2018 г.; \r\nАМ „Хемус“: \r\nОбласт София: \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nОбласт Варна: \r\nДвижението по АМ ,,Хемус” от км 375+800 (п.в. Невша) до км 381+500 (п.в. Млада Гвардия) посока Варна – София се осъществява в дясно платно двупосочно, поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ„Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: \r\nОбласт София: \r\nДвижението по АМ „Люлин“ от км 9+480 до км 12+220 в посока София се осъществява в една лента поради ремонтни дейности и укрепване на откос в активна и аварийна лента, във връзка с изтичане на кална маса и опасност от срутване на скална маса на пътното платно при км 9+600. Движението се извършва в изпреварващата лента. Срок: от 09:00 до 17:00 ч. на 14.11.2018 г.; \r\nДвижението по АМ „Люлин“ в посока София от втори тунел \"Люлин\" до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600. Срок 20.11.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516. \r\nОбходен маршрут: За МПС над 12 т: \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” /км 19+783/ се отклоняват в ляво по  път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Ружинци“ с път  I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по  път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11  – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nДвижението в участъка от км 73+542 до км 101+300 се осъществява в една лента поради извършване на строително монтажни работи по пътната настилка и банкета. Движението се регулира от сигналисти и пътни знаци. Срок до 15.11.2018 г. \r\nОбласт София: \r\nДвижението по път I-1 София – Перник при Владая от разклона за с. Драгичево до границата с Област Перник от км 282+038 до км 282+485 се осъществява с повишено внимание. Поради ремонтни дейности на пътната настилка е ограничено движението в дясното платно посока Перник. Движението се осъществява двупосочно в лявото платно посока София. Срок 14.11.2018 г.; \r\nДвижението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; \r\nДвижението по път I-1 София – Перник в района на Владая от км 279+170 до км 279+200 в района на КПП „Владая“ се осъществява двупосочно в две от три ленти поради ремонт на тротоар на конзола на моста на река „Владайска“. Срок до 18.11.2018 г.; \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г. \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Враца: \r\nДвижението по път I-1 Враца – Ботевград в участъка от с. Руска Бела до с. Ребърково се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок 19.11.2018 г.; \r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nОбласт Кюстендил: \r\nДвижението в участъка с. Пиперево – гр. Дупница от км 327+000 до км 328+000 се осъществява с повишено внимание поради почистване на облицован окоп. Сигнализирано е с пътни знаци. Срок до 14.11.2018 г. \r\nОбласт Благоевград:Движението в участъка гр. Благоевград до отклонение за с. Железница от км 360+000 до км 371+000, се осъществява в една лента поради частични ремонтни дейности на асфалтовата настилка в часовете от 08:00 часа до 17:00 часа. Участъкът е сигнализиран с пътни знаци. Срок до 16.11.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението в участъка Златна Панега – Ябланица от км 156+500 до км 158+500 се осъществява с повишено внимание поради полагане на пътна маркировка. Срок до 19.11.2018 г. \r\nОбласт София: \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: \r\nДвижението по път І-4 София – Велико Търново в участъка с. Сопот – с. Микре от км 24+800 до км 37+000 се осъществява с повишено внимание поради полагане на пътна маркировка. Срок: 14.11.2018 г. \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище: \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се извършва при стесняване на една от лентите за движение поради косене на тревни площи. Движението на МПС в района се регулира от сигналисти .Срок до 15.11.2018 г., \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 15.11.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Кюстендил: \r\nДвижение с повишено внимание в участъка с. Цървеняно – с. Драгомирово от км 40+000 до км 42+000 поради почистване на окоп. Сигнализирано с пътни знаци. Срок до 14.11.2018 г.; \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 от км 472+000 до км 485+600 в участъка Съдиево –Миролюбово се осъществява с повишено внимание поради  извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 16.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 15.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Добрич: \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна: \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в дясното платно, съобразно създадената организация за движение, поради ремонтни дейности на асфалтовата настилка.Срок до 30.11.2018 г.; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно, съобразно създадената организация за движение,поради ремонтни дейности на асфалтовата настилка.Срок до 30.11.2018г. \r\nОбласт Бургас: \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 19.11.2018 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 18.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-19: Движението по път IІ-19 Симитли – Банско в участъка от гр. Симитли до гр. Банско от км 0+000 до км 38+500 се осъществява в една лента за движение поради полагане на хоризонтална маркировка в часовете от 08:00 часа до 17:00 часа. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 16.11.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 23.11.2018 г.; \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 15.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 15.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 20.11.2018 г.; \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково - Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018г \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 15.11.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности. \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т. \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч: \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+800 до км 71+100 се извършва с повишено внимание поради ремонтни работи по тротоарите  на мост при км 70+945. Участъкът е сигнализиран с пътни знаци. Срок: 19.11.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС: \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г. \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут: \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно. \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности: \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 15.11.2018 г. \r\nОПУ-Пазарджик: \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът II-63: Движението по път II-63 Брезник – Трън от км 42+200 до км 42+800 се осъществява с повишено внимание поради ремонтни дейности. Стеснена е една от лентите за движение. Срок до 03.12.2018 г. \r\nОПУ-Плевен: \r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІІ-137: Движението по път III-137 Кнежа – Крушовене в участъка Кнежа – Гостиля от км 5+000 до км 18+000 се извършва с регулирано движение в една лента поради частични ремонтни дейности на асфалтовата настилка. Срок до 15.11.2018 г. \r\nОПУ-Пловдив: \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности: \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г.  \r\nОПУ-Русе: \r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности: \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 16.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 16.11.2018 г. \r\nОПУ-Смолян: \r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nВременно са въведени следните ограничения за движение на МПС: \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът III-813: Движението по път III-813 Годеч – Драгоман между селата Прекръсте и Каленовци е ограничено в светлата част на деня поради ремонтни дейности по пътното тяло. Срок до 14.11.2018 г. \r\nОбходен маршрут: път III-8103 Драгоман - Цръклевци - Бучин проход. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по път II-18 Западна дъга на Софийски околовръстен път в посока Кулата от км 1+400 до км 2+200 се осъществява само в изпреварващата лента поради ремонтни дейности по съоръжение при км 1+446 в района на бул. „Стефансон“. Срок 15.11.2018 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 16.11.2018 г \r\nДвижението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 30.11.2018  г. \r\nОПУ-Стара Загора: \r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: \r\nПът II-66: Движението по път II-66 Чирпан – Богомилово от км 72+640 до км 99+000 се осъществява двупосочно със стесняване на една от лентите за движение поради косене на тревни площи. Движението в района се регулира от сигналисти. Срок до 20.11.2018 г. \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности. \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово. \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nДвижението по път III-5008 от разклона на с. Змеево до разклона за Старозагорски минерални бани от км 0+000 до км 10+580 се извършва с повишено внимание при стесняване на една от лентите за движение поради косене и изсичане на тревни площи. Регулира се от сигналисти .Срок до 23.11.2018 г., \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 15.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 15.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС: \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът II-53: Движението по път II-53 Сливен – Ямбол в участъка от км 136+000 до км 144+000 се осъществява двупосочно в една лента поради изсичане на храсти. Участъкът е сигнализиран с пътни знаци. Срок до 16.11.2018 г.; \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков", "date": "2018.11.14", "title": "Актуална пътна обстановка"}
{"url": "http://www.focus-news.net/news/2018/11/14/2590026/nimh-dnes-nad-po-golyamata-chast-ot-stranata-shte-bade-oblachno-a-na-otdelni-mesta-shte-prevali-dazhd-maksimalnite-temperaturi-sa-mezhdu-10-i-18.html", "text": "Днес над по-голямата част от страната ще преобладава облачно време. По-значителни разкъсвания на облачността ще има над Югозападна България. На отделни места, главно във вечерните часове ще превали дъжд. Атмосферното налягане е по-високо от средното за ноември - слабо ще се понижи. Ще се появи слаб, в западната част на Дунавската равнина - до умерен северозападен вятър. Максимални температури – между 10° и 15°, в крайните западни райони до 17-18°. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Красимир Стоев.   \r\nНад Черноморието ще е облачно, на места преди обяд и мъгливо. На отделни места привечер ще превали слаб дъжд. Ще духа слаб северен вятър. Максимални температури на въздуха: 10°-13°. Температурата на морската вода е 15-16°. Вълнението на морето ще е 2-3 бала. \r\nНад планините ще е предимно облачно, с по-значителни разкъсвания на облачността над масивите от Югозападна България. Ще духа умерен, по високите и открити части и временно силен север-северозападен вятър. Температурите ще се понижават и максималната на височина 1200 метра ще е около 8°, на 2000 метра – около 2°.", "date": "2018.11.14", "title": "НИМХ: Днес над по-голямата част от страната ще бъде облачно, а на отделни места ще превали дъжд, максималните температури са между 10° и 18°"}
{"url": "http://www.focus-news.net/news/2018/11/14/2590027/vitseprezidentat-iliyana-yotova-shte-uchastva-v-tarzhestvenoto-otbelyazvane-na-140-godishninata-ot-kresnensko-razlozhkoto-vastanie-v-selo-banya.html", "text": "От 16.30 часа на площада пред кметството на село Баня, община Разлог, вицепрезидентът Илияна Йотова ще участва в тържественото отбелязване на 140-годишнината от Кресненско-Разложкото въстание. Това съобщиха от  Прессекретариата на държавния глава .", "date": "2018.11.14", "title": "Вицепрезидентът Илияна Йотова ще участва в тържественото отбелязване на 140-годишнината от Кресненско-Разложкото въстание в село Баня"}
{"url": "http://www.focus-news.net/news/2018/11/14/2590028/ministar-rumen-porozhanov-shte-otkrie-kragla-masa-s-koyato-se-dava-start-na-kampaniya-v-podkrepa-na-proizvoditelite-na-balgarski-hrani.html", "text": "Министърът на земеделието, храните и горите Румен Порожанов ще открие кръгла маса, с която се дава старт на  кампания в подкрепа на производителите на български храни. Това съобщиха от пресцентъра на  МЗХГ . По време на събитието ще бъдат изнесени актуални данни за производството, търговията и износа на основни земеделски продукти и храни. Ще бъдат обсъдени възможностите за подкрепа на българските производители и реализацията на традиционни български храни.  \r\nСъбитието ще се проведе от 14.00 часа в „София хотел Балкан“, зала „Средец.", "date": "2018.11.14", "title": "Министър Румен Порожанов ще открие кръгла маса, с която се дава старт на кампания в подкрепа на производителите на български храни"}
{"url": "http://www.focus-news.net/news/2018/11/14/2590029/pravitelstvoto-shte-obsadi-promeni-v-kodeksa-za-sotsialno-osiguryavane.html", "text": "На правителствено заседание кабинетът ще обсъди промени в Кодекса за социално осигуряване. Точката е внесена от финансовия министър Владислав Горанов, който ще представи и доклад относно информация за касовото изпълнение на държавния бюджет и на основните показатели на консолидираната фискална програма за деветмесечието на 2018 г. \r\nОчаква се правителството да приеме и постановление за одобряване на допълнителни трансфери по бюджетите на общините за 2018 г. за финансово осигуряване на дейности по национални програми за развитие на образованието.  \r\nКабинетът ще обсъди и допълнителни разходи по бюджетите на министерствата на вътрешните работи, на образованието и науката и  на земеделието, храните и горите.", "date": "2018.11.14", "title": "Правителството ще обсъди промени в Кодекса за социално осигуряване"}
{"url": "http://www.focus-news.net/news/2018/11/14/2590031/denyat-14-noemvri-v-balgarskata-istoriya.html", "text": "2016 г. \r\nПрезидентът на Република България Росен Плевнелиев присъжда орден „Стара планина“ с лента на Филип Вуянович, президент на Черна гора „за изключително големите му заслуги за развитието и задълбочаването на двустранните отношения между Република България и Черна гора“. \r\n2006 г. \r\nПрезидентът на Република България Георги Първанов присъжда Орден „Св. св. Кирил и Методий” на: \r\n1. Чън Дзиуин професор, научен работник във Факултета за изследване на чуждестранна литература при Китайската академия за обществени науки – втора степен „ за нейния значим принос за укрепване на двустранните културни и научни връзки между Република България и Китайската народна република“ \r\n2. Джан Ин, научен работник в Китайската академия за обществени науки – втора степен „ за нейния значим принос за укрепване на двустранните културни и научни връзки между Република България и Китайската народна република“ \r\nПрезидентът на Република България Георги Първанов присъжда Орден „Стара планина” на: \r\n1. Ген. Джеймс Джоунс, върховен главнокомандващ на Обединените въоръжени сили на НАТО в Европа – първа степен с мечове „ за изключително големите му заслуги за утвърждаване на въоръжените сили на Република България като част от Обединените въоръжени сили на Северноатлантическия договор и за постигнатата оперативна съвместимост, както и във връзка с освобождаването му от длъжност“ \r\n2. Славомир Даброва, извънреден и пълномощен посланик на Република Полша в Република България – втора степен „за изключително големите му заслуги за развитието на българо-полските отношения и по повод окончателното му отпътуване от страната“ \r\n2001 г. \r\nПремиерът Симеон Сакскобургготски е на посещение в САЩ за 56-тата сесия на ООН, където произнася реч и провежда много срещи с политици и представители на финансови кръгове.  \r\n1994 г. \r\nВъв Ватикана делегация на Атлантическия клуб, водена от Соломон Паси, се среща с папа Йоан Павел II. В българската делегация участват още писателят Йордан Радичков, художникът Светлин Русев, литературоведът Тончо Жечев, космонавтът Георги Иванов, футболистът Христо Стоичков, външният министър Станислав Даскалов, представител на БПЦ, еврейски равин. \r\n1978 г. \r\nОткрит е фериботният комплекс \"Варна-Иличовск\". На 23 април 1975 г. е подписана спогодба със СССР за организирането на фериботната връзка Варна-Иличовск. Строителството на комплекса започва през 1976 година. \r\n1968 г. \r\nСлед излизането на сборника с епиграми \"Люти чушки\" на Радой Ралин с илюстрации на Борис Димовски, критикуващ негативни страни от българската действителност, Бюрото на Управителния съвет на СБП решава да препоръча на издателство \"Български писател\" да освободи Радой Ралин от длъжността редактор \"за допуснати политически грешки и лекомислие\" и да не възлага повече хонорувана работа на Константин Павлов \"поради нецелесъобразност\". От работа във в. \"Стършел\" е уволнен Б. Димовски. През декември с.г. той и Р. Ралин са наказани със \"строго мъмрене с предупреждение\" от Бюрото на Градския комитет на БКП - София. \r\n1943 г. \r\nВ хода на Втората световна война са бомбардирани София, Враца, Видин, Скопие, след като щабът на стратегическите ВВС на САЩ в Европа сформира 15-а американска въздушна армия за бомбардировки над България, към която е предадена 205-а авиогрупа на британските ВВС. \r\n1938 г. \r\nСформиран е трети кабинет на Георги Кьосеиванов - държавен деец и дипломат,  роден в Пещера на 19 януари 1884 г. Завършва право в Париж през 1905 г., след което преминава на дипломатическа работа. Той е в българските легации в Рим  през 1912 г., в Цариград  в периода 1913 - 1915 г., в  Берн в периода 1918  - 1920 г.,  в Берлин  през 1920 г.,  в Париж в периода 1923 - 1924 г. Управлява българската легация в Букурещ в периода 1924 – 1925 г. От 1925 г. до 1929 г. е върнат в Министерството на външните работи и изповеданията, където заема отговорни длъжности. През 1929 – 1931 г. е български пълномощен министър в Белград, след което за кратко време оглавява българската легация в Атина и от 1932 г. до 1934 г. е български пълномощен министър в Белград. От декември 1934 г. до април 1935 г. е началник на канцеларията на цар Борис III. След назначаването на кабинета на Андрей Тошев през април 1935 г. става министър на външните работи и изповеданията, а от ноември същата година поема и министърпредседателския пост, на който остава до февруари 1940 г. През ноември същата година е изпратен за български пълномощен министър в Берн, Швейцария, на която длъжност остава до 1 октомври 1944 г. Тъй като не признава установената след 9 септември 1944 г. отечественофронтовска власт, отказва да се завърне в България и до края на живота си живее в Швейцария. Умира на 27 юли 1960 г. \r\n1933 г. \r\nПодписан е гръцко-турски пакт за гаранция на границите, насочен против България. През октомври е подписан подобен договор между Турция и Румъния, а през ноември - между Турция и Югославия. \r\n1912 г. \r\nКърджалийският отряд със Сборната конна бригада пленяват корпуса на Явер паша (по нов стил на 26 ноември 1912 г.). Кърджалийският отряд е специализиран военен отряд, действащ по време на Балканската война. Сформиран е на 14 октомври 1912 г. Има за задача да съдейства за изтласкването на турските войски от Кърджалийския район и да осъществи настъпление към Александруполис (на турски Дедеагач). В неговия състав е включена и 3-та бригада на Македоно-одринското опълчение, командвано от ген.-майор Н. К. Генев. Кърджалийският отряд превзема Мъстанли (днес Момчилград) и се насочва към Гюмюрджина и Александруполис. В съвместни бойни действия със Сборната конна бригада пленяват корпуса на Явер паша. С настъплението си в района на Родопите и Западна Тракия кърджалийския отряд допринася за прекъсване на връзката между турските войски от Източна Тракия и Македония и осигурява фланга на българската армия в Източна Тракия. \r\n1878 г. \r\nРумъния поема управлението на Северна Добруджа. На 14 ноември (26 ноември по нов стил) румънският крал Карол I отправя до добруджанското население следното послание на български език: \r\n„С Берлинския договор европейските велики сили присъединиха вашата родина към Румъния. Ние няма да влезем като завоеватели във вашите граници, така определени от Европа...” \r\nДобруджанският въпрос е съставна част от Българския национален въпрос, условно обозначение на борбата на добруджанските българи за освобождение от румънска власт. По силата на Санстефанския мирен договор от 1878 г. Северна Добруджа преминава във владение на Румъния като компенсация за отнетата и от Русия Бесарабия. Както управляващите среди, така и обществеността в Румъния са против това решение, но са безсилни да го променят. Последвалият Берлински договор, който ревизира до неузнаваемост Санстефанския договор, оставя непроменена клаузата му по отношение на Северна Добруджа. Скоро след това Букурещ променя отношението си към тази област и предприема действия за асимилиране и денационализиране на живеещото в нея българско население. Заета с други въпроси от вътрешно- и външнополитическо естество, България не реагира срещу тази политика на северната си съседка. \r\n1877 г. \r\nГенерал Едуард Тотлебен поема командването на всички части, включени в обсадата на Плевен (на 26 ноември 1877 г. по нов стил). Обсадата на Плевенския гарнизон е една от най-мащабните операции по време на Руско-турската войната, която според мнозина изследователи предопределя и крайната победа на Русия. В обсадата участват и румънски отряди. \r\nЗападният отряд превзема Никопол, но не успява да превземе Плевен, където от Видин идва 15-хилядният корпус на Осман паша. Двата щурма на Плевен се оказват неуспешни. Третият щурм отново завършва с неуспех. Руското командване пристъпва към блокада на града, която завършва на 28 ноември (10 декември) с капитулацията на турския гарнизон. Осман паша заедно с цялата си армия (43 000 души) пада в плен. \r\n1837 г. \r\nНа 14 ноември 1837 г. (26 ноември по нов стил) в Митириза и Чипровския манастир се събрали 2000 души селяни, които под ръководството на Върбан Панов, Кръстьо Нешин и Илчо Андреев обявяват въстание. Поредният бунт на християнското население от Северозападна България отново е предизвикан от тежките данъци и от произволите на местните аги и бейове.  \r\nБерковско-пиротските въстания (1834-1837 г.) са бунтове на българското население от Северозападна България за освобождение от османско иго. През 1832 г. Високата порта ликвидирала разложената военно-спахийска система и пристъпва към създаването на редовна армия, заедно с това тя прокламирала и аграрна реформа, която вдъхва известни надежди на поробеното българско население, че ще може да получи земя. Реформата се провежда твърде половинчато, а в северозападните краища на България тя остава само на книга. Това поражда остро недоволство сред местното население. \r\nПодтик за въоръжена борба дава успешният бунт на сръбския княз Милош Обренович, който през 1830 г. успява да откъсне някои области от Източна Сърбия и да ги постави под своя власт. Това вдъхва надежда сред населението на Северозападна България, че чрез масово въстание и с подкрепата на княз Милош ще може да издейства от османското правителство известни свободи. \r\nПърви се надигнат селяните от Берковско, Пиротско и Белоградчишко. В края на 1834 г. и началото на 1835 г. въстанали 16 села. Поради големите обещания на местните османски първенци и отказа на сръбския княз да подкрепи надигналите се селяни въстанието е преустановено. \r\nОбстановката в този край обаче продължавала да бъде напрегната. След като дадените обещания не са изпълнени, през май 1836 г. въстанието отново пламва, този път в Пиротско, Царибродско и Драгоманско, като най-масов характер придобива в Берковско. Начело на надигналите се там селяни застават местните селски първенци, предвождани от Манчо Пунин, поради което и самото въстание получава известност под името Манчова буна. Броят на въстаниците достига до няколко хиляди души. От тях обаче въоръжена е само една твърде незначителна част. В края на 1836 г. към берковските селяни се присъединява и населението на Пиротския край. Съвместните им действия завършват с неуспех главно поради липса на въоръжение. Освен това въстаналите и този път не са подкрепени от княз Милош. Въпреки поражението и на това въстание борбата на българите от северозападните краища на страната не престанала. \r\nПрез 1837 г. населението на Берковско и Пиротско се вдига отново. Една голяма група от въстаниците под ръководството на В. Панов и Кр. Пешин се събира в Чипровския манастир и води сражение с османските войски. Съпротивата им е сломена пак поради липса на въоръжение и отсъствие на подкрепа от Сръбското княжество. \r\nМакар и безуспешни, Берковско-пиротските въстания изиграват голяма роля в националноосвободителната борба на българския народ. Те показали, че той трябва да разчита на своите собствени сили. \r\nНа тази дата са родени \r\n1914 г. \r\nРоден е капитан Никола Костов Шкяндев, служил  като командир на пехотна дружина в Българската армия до 1946 г. \r\n1881 г. \r\nРоден е Христо Станчев Негенцов - български педагог, професор. Брат е на Ран Босилек. Следва философия и педагогика в Йена, Лайпциг и Цюрих, където защитава докторат (1908 г.). Работи като учител в Габрово, Стара Загора и София. Главен инспектор е по философия и педагогика в МНП (1920-1923 г.). Декан е на Историко-филологическия факултет на СУ “Св. Климент Охридски” (1945 г.). Член е на педагогическото дружество \"Монтесори\" в Холандия, на Централния институт за възпитание и обучение в Германия, на Международния съюз по лечебна педагогика. Изследователските му интереси са в областта на история на педагогиката, история на българското образование, сравнителна педагогика и училищна организация. Редактор е в сп. \"Учителска мисъл\" (1919-1934 г.), сп. \"Ново училище\" (1910-1914 г.), сп. \"Образование\" (1906-1907 г., 1934-1944 г.) и др. Умира на 30 юли 1953 г. \r\n1866 г. \r\nРоден е Васил Николов Златарски - български историк, член е на БКД (дн. БАН) от 1900 г. Завършва класическа гимназия и история в Петербург (1891 г.), ученик е на професор В. Василевски и В. И. Ламански. Специализира археология в Берлин (1893-1895 г.). Професор е от 1906 г. във Висшето училище в София (дн. СУ \"Св. Кл. Охридски). Основател и титуляр е на Катедрата по българска история и история на балканските народи. Секретар (1901-1921 г.), председател на Историко-филологическия клон на БДК и БАН (1921-1925 г.), подпредседател е на Управителния съвет на БАН (1926-1935 г.). Член е на чуждестранни научни институти и академии. Най-значителен труд: \"История на българската държава през средните векове\", т. I, ч. 1 и 2, т. II и т. III (1916 г., 1927 г., 1934 г., 1940 г.). Умира на 15 декември 1935 г. \r\n1857 г. \r\nРоден е генерал-лейтенант Михаил Савов - помощник-главнокомандващ българската войска през Балканската война, военен министър ( 4 февруари 1891 г. –15 април 1894 г.) и (18 март 1903 г. – 22 май 1907 г.). \r\nГенерал Михаил Савов завършва първия випуск на Военното училище в София   през 1879 г.) и Николаевската генералщабна академия в Русия през 1885 г.. Изявява се в Сръбско-българската война като командващ лявото крило на Сливнишката позиция и в боевете за овладяване на Пирот. След войната е помощник на военния министър,  командир на бригада и началник на Военното училище. Два пъти е военен министър. Като такъв ген. Михаил Савов има значителен принос при разработването и прилагането на военните закони от 1891 и 1903 г., които превръщат българската армия в една от най-боеспособните в Европа. През Балканските войни (1912 – 1913 г.) е помощник-главнокомандващ  на  българската  войска. Сменен от този пост на 20 юни 1913 г., по-късно той е назначен за командващ обединените армии.  \r\nГенерал Михаил Савов умира на 23 юли 1928 година. \r\n1848 г. \r\nРоден е Петър Димитров - български политик и общественик, дипломат. Завършва Роберт колеж в Цариград (1872 г.), работи като учител в Жеравна и Робърт колеж. Редактор (1876-1879 г.) е на в. \"Зорница\" (1876-1948 г.), издание на американски мисионери в Цариград. Придружава американския консул в Цариград Ю. Скайлър в България за анкетата му след Априлското въстание (1876 г.). Превежда \"Уроци по клание …” на У. Гладстон (1878 г.). След 1878 г. заема висши административни длъжности в управлението на Източна Румелия. През 1881-1890 г. е префект на Пловдивски окръг, по-късно е дипломатически агент в Белград, Цариград (1892-1897 г.), Атина и Букурещ (1903-1905 г.), главен секретар и съветник е при Министерството на външните работи и изповеданията. Поверени са му дипломатически мисии в Лондон (1895 г.), Кайро (1905 г.), Цариград (1908 г.), Петербург (1909 г.). Публикува \"Спомени по изследванията на турските свирепства при потушението на Българското въстание през 1876 г. и по резултата от тия изследвания\" (1901 г.), \"Моите спомени и моята дейност по Съединението на Източна Румелия с Княжество България през 1885 год.\" (1918 г.), \"Лични спомени по изследването на печалните събития в България през времето на Българското въстание в 1876-а година от цариградския американски генерален консул Евгений Скайлер (Eugene Schuyler) и по неговите заслуги към българския народ през същата 1876-а година\" (1918 г.) и др. Умира на 23 февруари 1919 г. \r\nНа тази дата умират \r\n2005 г. \r\nУмира българският композитор, диригент и общественик Кирил Стефанов. Роден през 1933 г. в Благоевград. От малък свири на цигулка. Ученик е на проф. Марин Големинов, проф. Парашкев Хаджиев, проф. Димитър Сагаев, проф. Стоян Джуджев. През 1956 г. завършва с отличие хорово дирижиране в Консерваторията (днес НМА „Проф. П. Владигеров”). От същата година постъпва като главен художествен ръководител и диригент на Държавния фолклорен ансамбъл „Пирин“. \r\nПаралелно с работата си в ансамбъла, проф. Кирил Стефанов преподава 20 години хорово дирижиране в Югозападен университет „Неофит Рилски“. Същевременно е и главен директор на БИД „София концерт“, директор в главна дирекция „Българска музика“, председател на борда на директорите на МИК „Балкантон“, заместник-председател на Съюза на музикалните и танцови дейци в България, член на управителния съвет на фондация „Пирин пее“, член на Съюза на българските композитори, директор в Центъра за художествена самодейност, член на Съвета за музика при Министерство на културата. \r\n1994 г.  \r\nУмира Александър Муратов (псевдоним на Христо Мотов Мишев) - български поет и преводач. Роден е на 15 юни 1914 г. в с. Ясен, Плевенско . Завършва педагогическо училище в Ловеч (1932 г.). Следва романска филология в Парижката Сорбона (1936 г.), завършва в СУ (1940 г.). Като студент членува в нелегалния литературен кръжок “Хр. Смирненски”, сътрудничи на изданията на РМС. Редактор (1945-1947 г.) и отговорен редактор (1950-1953 г.) е на сп. “Кооперативно другарче” и “Пламъче”. Печата за първи път през 1931 г в сп. “Българска реч”. Автор е на стихосбирките: “Близо и далече” (1940 г.), “Спасена светлина” (1960 г.), “Малък квартал” (1968 г.), “Жива природа” (1975 г.), “Горещници” (1980 г.) и др. Издава сборник със сатирични творби “На разни адреси” (1962 г.), съставител е на антологията “Съвременна белгийска поезия” (1969 г., съвместно с Ф. Верезен), сборник с литературна критика “Испански и латиноамерикански поети” (1980 г.). \r\n1989 г. \r\nУмира Пенчо Иванов Данчев - литературен теоретик,  марксист. Роден е на 8 февруари 1915 г. в Сеймен, дн. Симеоновград. Следва славянска филология в Прага (1938-1939 г.). Работи като учител. Редактор е в различни издания и издателства. Професор е от 1954 г. по марксистко-ленинска естетика във ВИТИЗ \"Кр. Сарафов\" (дн. НАТФИЗ). Съставител е на антологии. Съчинения: \"Индивидуализмът в българската литература\" (1949 г.), \"Съвременни български поети\" (1951 г.), \"Въпроси на марксистко-ленинската естетика\" (1960 г.), \"Писатели и време\" (1962 г.), \"Естетика. Литературна критика\" (1965 г.), \"Критика и естетика\" (1970 г.), \"Съвременни проблеми и автори\" (1973 г.), \"Литература, общество, изкуство\" (1973 г.), \"Преди и след разстрела. Творчески портрет на Н. Й. Вапцаров\" (1979 г.) (2. изд. 1979 г., 3. издание 1983 г.), \"Чертите на гения\" (1976 г.) (2. изд. 1979 г., 3. издание 1981 г.), \"Яворов. Творчески път. Поетика.\" (1978 г., 2. издание 1981 г.) и др. \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.14", "title": "Денят 14 ноември в българската история"}
{"url": "http://www.focus-news.net/news/2018/11/14/2590032/nachalnikat-na-generalniya-shtab-na-vaorazhenite-sili-na-armeniya-shte-napravi-ofitsialno-poseshtenie-v-balgariya.html", "text": "По покана на началника на отбраната генерал Андрей Боцев официално посещение в България ще направи началникът на Генералния щаб на Въоръжените сили на Република Армения генерал-лейтенант Артак Давтян. Това съобщиха от пресцентъра на  Министерство на отбраната . В сряда ще се проведе церемония по официалното посрещане и полагане на венец на Паметника на незнайния воин. В рамките на своята визита у нас генерал-лейтенант Давтян ще се срещне с представители на военното и политическото ръководство на Министерството на отбраната.", "date": "2018.11.14", "title": "Началникът на Генералния щаб на Въоръжените сили на Армения ще направи официално посещение в България"}
{"url": "http://www.focus-news.net/news/2018/11/14/2590033/rumen-hristov-predsedatel-na-sds-ambitsirani-sme-da-se-varnem-v-parlamenta-no-nito-s-opozitsiyata-nito-sas-segashnite-upravlyavashti.html", "text": "СДС е консолидирана и амбицирана да се върне в Парламента, независимо дали в коалиция или самостоятелно. Това каза за предаването „Вече 30 години-времето е наше“ на  Радио „Фокус“  председателят на СДС Румен Христов. Той посочи, че в редиците на партията има единодушие – няма да има коалиция с БСП и ДПС нито на местно, нито на национално ниво. СДС затвърждава позицията си в опозиция на управлението на ГЕРБ и Обединени патриоти, уточни председателят на партията. Според него обаче когато става дума за бъдещето на ЕС и за разпределянето на места в ЕП, трябва да се направи всичко възможно партиите-членки на ЕНП да постигнат същия или дори по-добър резултат. Причината е опасението от нарастването на влиянието на крайната десница дотолкова, че по-десните консервативни избиратели да залитнат към крайно-дясното, обясни Румен Христов. „За предстоящите избори ще търсим сътрудничество по теми като ускорената работа за членство в „Шенген“ и Еврозоната, двойно увеличаване на доходите през следващия мандат, създаване на условия за ускорен растеж на икономиката. Ще търсим съгласие и за обединение на дясното с други десни, десноцентристки и родолюбиви партии. На първите предстоящи избори – тези през месец май 2019 година за Европарламент, трябва да се мобилизираме и да привлечем десния електорат. Признавам, че тези избори ще са трудни, защото гласува малка част от всички, имащи това право“, коментира Румен Христов. У нас след евроизборите предстои предсрочен парламентарен вот, прогнозира той, имайки предвид недоволството на гражданите в момента. Исканията им са съвсем справедливи, каза още Христов и обясни, че наред с формалните поводи, има недоволство и от модела на управление. В такъв критичен момент има нужда отново от знанието, уменията и самочувствието на партия, която се е справяла с доста по-тежки кризи, а СДС ще намери сили отново да мобилизира своите избиратели, увери председателят на партията.", "date": "2018.11.14", "title": "Румен Христов, председател на СДС: Амбицирани сме да се върнем в парламента, но нито с опозицията, нито със сегашните управляващи"}
{"url": "http://www.focus-news.net/news/2018/11/14/2590034/zam-ministar-denitsa-nikolova-uchastva-v-sreshta-na-generalnite-direktori-po-gradska-politika-v-es.html", "text": "Заместник-министърът на регионалното развитие и благоустройството Деница Николова участва в среща на генералните директори по градска политика в ЕС и семинар по териториално сближаване и градска политика, която започна на 13 ноември във Виена, Австрия. Това съобщиха от пресцентъра на  Министерство на регионалното развитие и благоустройството . \r\nВ рамките на срещата по градска политика се разглежда текущото изпълнение на Градския дневен ред на ЕС и перспективите за неговото развитие след 2020 г. Очаква се да бъде взето и решение относно избора на град, който ще бъде домакин на Градския форум през 2019 г.  \r\nПо време на семинара се дискутират въпроси, свързани с бъдещето на териториалните и градски политики на европейско ниво и тяхното управление след 2020 г.", "date": "2018.11.14", "title": "Зам.-министър Деница Николова участва в среща на генералните директори по градска политика в ЕС"}
{"url": "http://www.focus-news.net/news/2018/11/14/2590030/parlamentat-shte-razgleda-na-parvo-chetene-promenite-v-nakazatelniya-kodeks-nasocheni-sreshtu-domashnoto-nasilie.html", "text": "Парламентът ще разгледа на първо четене промените в Наказателния кодекс, насочени  срещу домашното насилие. Това предвижда проектопрограмата за работа на  Народното събрание . Измененията са внесени от председателя на парламента Цвета Караянчева и група народни представители от ПГ на ГЕРБ. Целта на измененията е да гарантира адекватна и всеобхватна наказателноправна защита от всякакви актове на насилие над жени, включително домашно насилие. С текстовете се инкриминират всички форми на домашно насилие, сред които и психическото насилие.  \r\nДепутатите ще се занимаят и с второто четене на промените в Закона за отбраната и въоръжените сили. С предлагания законопроект се цели промяна в обусловеността на системата на заплащане за военнослужещите – от присвоеното им военно звание и степента в обхвата на военното звание към определяне на основното им месечно възнаграждение в зависимост от заеманата длъжност и присвоеното им военно звание. Това обуславя и промени на базисните параметри при приемането и въвеждането на нов Класификатор за длъжностите за военнослужещите в Министерството на отбраната, структурите на пряко подчинение на министъра на отбраната и Българската армия.   \r\nНа вниманието на депутатите се поставя и второто четене на  Закона за опазване на околната среда. Вносител на законопроекта е Министерски съвет. Законопроектът има за цел намаляване на административната тежест за бизнеса, като създаде оптимални условия за инвеститорите и същевременно запази законовите изисквания, гарантиращи ефективен  контрол. С част от предложенията се урежда обединена процедура, когато е налице инвестиционно предложение, което подлежи на задължителна оценка на въздействието на околната среда.  \r\nВ преходните и заключителни разпоредби се предлага изменение на Закона за водите. С предложените текстове се предлага да се променят изискванията за опазване на водите в зони за защита, предназначени за питейно-битово водонснабдяване.", "date": "2018.11.14", "title": "Парламентът ще разгледа на първо четене промените в Наказателния кодекс, насочени  срещу домашното насилие"}
{"url": "http://www.focus-news.net/news/2018/11/14/2590035/denyat-14-noemvri-v-svetovnata-istoriya.html", "text": "На тази дата през 1832 г. в Ню Йорк се появява първият трамвай в света, задвижван е от конска тяга. На 14 ноември 1770 г. английският пътешественик Дж. Брюс открива изворите на река Нил. \r\nНа 14 ноември 1908 г. Алберт Айнщайн излага пред публика своята квантова теория за светлината. На 14 ноември 1851 г. излиза от печат „Моби Дик” на Херман Мелвил.  откривателят на Антарктида адмирал Михаил Лазарев, бащата на  Моцарт - цигуларят Леополд Моцарт, откривателят на параходите Роберт Фултън, неподражаемият импресионист Клод Моне, индийският политик Джавахарлал Неру, изобретателят на инсулина Фредерик Бантинг, авторката на „Пипи Дългото чорапче” Астрид Линдгрен и политикът на „студената война” Джозеф Маккарти. математикът Готфрид Вилхелм Лайбниц и философът Георг Фридрих Хегел. \r\n2014 г. \r\nПрезидентската библиотека „Борис Николаевич Елцин“ изрази намерение да създаде по-подробна онлайн енциклопедия на руски език от Уикипедия на руски език. \r\n2013 г. \r\nДвама агенти на тайните служби са отстранени от охраната на президента Обама поради нерегламентирани връзки с проститутки. \r\n2012 г. \r\nВ Русия влиза в сила закон за държавната тайна. \r\nВ Гърция, Италия, Испания и Португалия започват стачки срещу строгите бюджетни икономии. \r\n2011 г. \r\nОт космодрума Байконур стартира последната ракетата от серията Съюз ТМА-22 с аналогова система на управление за извеждане на новия екипаж от космонавти за международната космическа орбитална станция. Следващите пилотирани кораби са от серията Съюз ТМА-М с цифрово предаване на телеметрична информация и модернизация на системата за бордово управление. \r\n2000 г. \r\nОснователят на Майкрософт Бил Гейтс дарява на Нигерия $25 млн. за борба със СПИН. \r\n1991 г. \r\n14 ноември е обявен за Световен ден за борба с диабета, като годишнина от рождението на Фредерик Бантинг (1891 г.), канадски физиолог, откривател на инсулина, за което през 1923 г. получава Нобеловата награда за медицина. \r\nЗахарният диабет е световен проблем и е четвъртата основна причина за смъртността в повечето развити страни. В момента в света има около 194 милиона души, болни от захарен диабет (5,1 % от населението на възраст от 20 до 74 години), а до 2025 г. се очаква броят им да достигне 330 милиона (6,3 % от населението). \r\n1990 г. \r\nПолша и Германия подписват съгласие за признаване на съществуващите граници. \r\n1983 г. \r\nВ Ер-Рияд (Саудитска Арабия) е открито най-голямото летище в света. Нарича се „Крал Халид”. \r\n1982 г. \r\nСлед 11-месечно интерниране е освободен лидера на полския профсъюз “Солидарност” Лех Валенса. \r\nПрез август 1980 г. работниците от корабостроителницата “Владимир Илич Ленин” в Гданск започват голяма окупационна стачка. Месеци след споразумението между стачкуващите работници от корабостроителницата в Гданск и Полската обединена работническа партия – както се нарича тогавашната комунистическа, е основан профсъюзът Солидарност. Тогава той има 10 млн. членове. Лидер на движението е Лех Валенса. През декември 1981 г. икономическото положение в страната се влошава и е обявено военно положение, при което организацията е разформирована, а повечето й лидери - пратени в затвора. Валенса е освободен в края на 1982 г., а година по-късно получава Нобеловата награда за мир. През следващите години организацията му продължава съществуването си като нелегално опозиционно движение, но през 1988 г. е легализирано и през юни 1989 г. печели в първите демократични избори срещу управляващата Полска обединена работническа партия (ПОРП). През август е съставено коалиционно правителство с комунистите начело със съветника на Валенса - Тадеуш Мазовецки. През 1990 г. самият профсъюзен лидер е избран за президент и остава на този пост до 1995 г., когато губи от кандидата на демократичната левица Александър Квашневски. \r\n1977 г. \r\nВ Анкара е подписан българо-турски допълнителен протокол към споразумението за изселване между двете страни от 1968 г.. Турция се съгласява да увеличи квотата на емигрантите и до края на ноември 1978 г. да приема по 1300 души седмично, а не както дотогава - по 300. По протокола се изселват още 62 000 души. С него завършва проточилото се десет години \"събиране на семейства\". Между 1969 г. и 1978 г. в Турция се установяват близо 130 000 души. \r\n1969 г. \r\nОсъществен е вторият полет до Луната. \r\n1944 г. \r\nВъв френските Алпи при авиокатастрофа загива командващия на английските Военновъздушни сили маршал Траффорд Лей-Маллори. \r\n1940 г. \r\nНеуспешно завършват съветско-германските преговори за присъединяване на СССР към алианса на фашистките държави. \r\nВ хода на Втората световна война град Ковънтри  е почти изцяло разрушен при една от най-тежките германски бомбардировки над Великобритания. Загиват над 1000 души. В атаката участват над 500 фашистки бомбардировача. \r\n1939 г. \r\nВ Москва е произведен милионният съветски автомобил. \r\n1933 г. \r\nПодписан е гръцко-турски пакт за гаранция на границите, насочен против България. През октомври е подписан подобен договор между Турция и Румъния, а през ноември - между Турция и Югославия. \r\n1927 г. \r\nВ Питсбърг (САЩ) по време на ремонтни работи се взривява най-голямото в света по това време нефтено хранилище. Загиват 28 души. \r\n1915 г. \r\nОтбита е англо-френската атака при Криволак и р. Черна. Антантата дава 6000 жертви. На 14 ноември е освободено Крушово. На 21 ноември 5-и конен полк влиза в Битоля, а Конната дивизия завзема Ресен. На 24 ноември (в деня преди празника на Св. Климент) 2-ра Тунджанска бригада и 4-ти конен полк освобождават Охрид, а след ден - Поградец и Струга. На 29 ноември са завзети Гевгели и Дойран, като българските войски разбиват 10-а Британска дивизия. \r\n1910 г. \r\nВ Норфолк, САЩ от борда на крайцер излита първият самолет. \r\n1908 г. \r\nАлберт Айнщайн излага пред публика своята квантова теория за светлината. \r\nАлберт Айнщайн е един от създателите на съвременната физика. Роден е на 14 март 1879 г. в Германия. От 1893 г. живее в Швейцария.  Завършва училището в Аарау при проф. Вебер, след което през 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. През 1933 г. емигрира в САЩ. През 1905 г. Айнщайн създава частната, а през  1907-1916 г. и общата  Теория на относителността. Автор е на основни трудове по квантова теория на светлината. Той въвежда термина \"фотон\" през 1905 г., открива Закона за фотоефекта, основния закон на фотохимията, наречен Закон на Айнщайн и  доказва теоретично индуцираното излъчване през 1917 г. Развива статистическата теория на Брауновото движение, като полага основите на теорията за флуктуацията и създава квантовата статистика на Бозе-А. От 1933 г. Айнщайн работи върху космологията и единната теория на полето. Инициатор е за създаването на Йерусалимския университет през 1925 г. През 30-те години на ХХ век той се обявява срещу фашизма, а през 40-те - срещу използването на ядрено оръжие. През 1940 г.  пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. Айнщайн е един от инициаторите за създаването на държавата Израел. През 1921 г. получава Нобелова награда за трудовете по теоретична физика и по-точно за закона за фотоефекта. Умира на 18 април 1955 г. в САЩ. \r\n1889 г. \r\nПодписан е първият временен търговски договор с Великобритания, влязъл в сила от 1 януари 1890 г. \r\n1851 г. \r\nХърман Мелвил публикува в САЩ своя роман „Моби Дик”. \r\n1832 г. \r\nВ Ню Йорк се появява първият трамвай в света. Задвижван е от конска тяга. \r\n1805 г. \r\nНаполеон влиза във Виена. \r\nНаполеон Бонапарт е роден на 15 август 1769 г. в Аячо, о-в Корсика. Той е император на Франция от 1804 г. до 1814 г., както и от март  до юни 1815 г. Завършва военно училище в Париж през 1785 г. и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. През 1798-1799 г. организира и командва египетския поход, разбива турската армия, завладява Египет и Сирия и организира административната и данъчната система в завладените територии. На 9 ноември 1799 г. извършва държавен преврат и става пръв консул. На 18 април 1804 г. е провъзгласен за император на Франция. Той се опитва да се задържи на императорския престол посредством нови войни и победи. В отговор Англия, Австрия и Прусия образуват Рейнската лига (1804 г.) - политически съюз, насочен срещу Франция. През 1805 г. разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. От своя страна Англия организира морска блокада на Франция. На този акт Наполеон I отговаря с континентална блокада срещу Англия. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир (1808 г.) разделя Европа на 2 зони на влияние - френско и руско. Предприема поход за завоюване и окупиране на Испания (1808-1811 г.). През 1809 г. побеждава Австрия без да я обезвреди напълно. През 1812 г. предприема несполучлив поход в Русия, но е принуден е да отстъпи, след като Александър I и царедворците го обявяват за враг на Русия и на православната вяра. Целият руски народ се вдига на свещена война за защита на вярата и отечеството и войната става отечествена. През 1813 г. на Парижкия конгрес Наполеон Бонапарт отхвърля условията за мир. След поражението на Франция в битката при Лайпциг (1813 г.) съюзните армии окупират страната. Наполеон абдикира в двореца Фонтебло и през 1914 г. е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло (1815 г.) Наполеон е заточен на о-в Св. Елена, където умира на 5 май 1821 г. \r\n1770 г. \r\nАнглийският пътешественик Дж. Брюс открива изворите на река Нил. \r\nНил е най-голямата река в Африка (протича през Руанда, Танзания, Уганда, Судан и Египет). Нейната дължина е 6 671 км., а общата площ на басейна й е 870 000 кв. км. Извира от Източноафриканското плато под името Рукарара. По пътя си пресича ез. Виктория, ез. Кьога и ез. Мобуту Сесе Секо. Излизайки от платото, образува многобройни прагове и водопади и продължава по равнините на Южен Судан, където преминава през заблатения район Сед. След това продължава през пустините на Судан и Египет. Влива се в Средиземно море, като образува делта с площ 24 000 кв. км, с много ръкави и лагунни езера. Долината на Нил е гъсто населена още от древността. \r\nНа тази дата са родени: \r\n1935 г. \r\nРоден е Хюсеин Първи, бивш крал на Йордания. \r\n1930 г. \r\nРоден е Едуард Уайт – американски летец космонавт, подполковник от ВВС. Завършва Военновъздушната академия през 1952 г. и Мичиганския университет през 1959 г., където получава научна степен магистър по космонавтика. Завършва курс за пилоти-изпитатели през 1959 г. и служи като изпитател в авиационната база Райт Патерсън в щата Охайо. В групата на космонавтите постъпва през 1962 г.  Заедно с Дж. Магдивид лети на космическия кораб “Джемини - 4” като втори пилот (3. - 7.06.1965) и за пръв път излиза в космическото пространство за 20 мин. В Космоса е бил 97 ч и 56 мин и е пролетял ок. 2,06 млн. км. Загива като чл. на екипажа на първия кораб “Аполо” при авария на Земята. Името на У. носи кратер на обратната страна на Луната. \r\n1922 г. \r\nРоден е Бутрос Гали - египетски политик, дипломат, интелектуалец, вицепремиер и министър на външните работи на Египет (1991-1997 г.). Завършва право и политически науки в Кайро и Париж. Професорът е автор на трудове по международно право, икономика, социално развитие, по проблемите на деколонизацията. Генерален секретар е на Международната организация на франкофонията (от 1997 г.). Шести Генерален секретар е на ООН (1992-1996 г.). \r\n1908 г. \r\nРоден е Джозеф Реймънд Маккарти - американски политик, председател на сенатската комисия на Конгреса на САЩ по правителствените въпроси от 1953 г. Разгръща кампания за преследване на прогресивни дейци и организации, привърженик на политиката на “студената война” и надпреварата във въоръжаването. \r\n1907 г. \r\nРодена е Астрид Ана Емилия Линдгрен - шведска писателка. Автор е на над 100 произведения, преведени  на 80 езика, отпечатани в над 130 млн. екземпляра. По нейни сюжети са снимани над 40 филми и сериали. Носителка е на 10 шведски и международни награди, включително и на най-престижният за детските автори медал \"Ханс Кристиан Андерсен\". В родния й град и в Стокхолм са открити (1989 г.) национални музеи \"Светът на Астрид Линдгрен\". Авторка е на повестите: \"Пипи Дългото чорапче\" (1945-1952 г.), \"Знаменитият детектив Кале Блумквист\" (1946 г.), \"Ние, от Бюллербю\" (1946 г.), \"Мио, мой Мио\" (1954 г.), \"Три повести за Карлсон, който живее на покрива\" (1955-1968 г.), \"Расмус бродягата\" (1956 г.), \"Емил от Льонеберя\" (1963 г.), \"Новите приключения на Емил от Льонеберя\" (1966 г.), \"Още е жив Емил от Льонеберя\" (1970 г.), \"Братя Лъвско сърце\" (1973 г.), \"Роня, дъщерята на разбойника\" (1981 г.). Умира на 28 януари 2002 г. в Стокхолм. \r\n1891 г. \r\nРоден е Фредерик Бантинг – канадски физиолог, изобретател на инсулина. Нобелов лауреат. \r\n1889 г. \r\nРоден е Джавахарлал Неру - индийски политик и общественик, сподвижник на Махатма Ганди в борбата за национално освобождение, един от лидерите на Индийския национален конгрес. В колониална Индия (до 1947 г.) многократно е задържан от британските власти. Известен е в историята като „строител на нова Индия\". Министър-председател и министър на външните работи на Република Индия (от 1947 г.). Под негово ръководство правителството взема крупни мерки за ликвидиране на изостаналостта на страната. Привърженик е на политиката на необвързване и на „позитивен неутралитет\". Един от инициаторите е за създаването на Движението на необвързаните страни. Умира на 27 май 1964 г. \r\n1840 г. \r\nРоден е Клод Моне – френски художник-импресионист. Автор на „Поле от макове”, „Копа сено”, „Водни лилии”, “Закуска на тревата”, “Камила”, “Жени в градината”, “Размишления”, “Впечатления. Изгряващо слънце”, “Булевардът на капуцините в Париж”, “Гара Сен Лазар” и др. В последните години от живота си рисува почти сляп. \r\n1788 г. \r\nРоден е Михаил Лазарев – руски адмирал, мореплавател и първооткривател на Антарктида. Изследва също така и черноморското крайбрежие. \r\n1765 г. \r\nРоден е Роберт Фултън - американски изобретател. Пръв прилага на практика използването на парата за задвижване на корабите. Построява първия си параход (steam-boat) през 1803 г. и го изпитва във Франция, по р. Лоара. Предлага на Франция и Англия изобретението си, но те отклоняват предложението му. Връща се в родината си, но и американското правителство отказва да се занимае с изобретението му. Построява нов параход (“Клермонт”) и с него започва да пренася по р. Хъдзън пощата между Ню Йорк и Олбани. Едва през 1807 г. американското правителство поръчва пародвигателна фрегата за американското адмиралтейство. \r\nНа тази дата умират: \r\n1831 г. \r\nУмира Георг Фридрих Вилхелм Хегел - германски философ, представител на немската класическа философия. Роден е на 27 август 1770 г. Създател е на систематичната теория на диалектиката върху основата на обективния идеализъм. Хегел учи теология и философия в Тюбингенския университет (1788 г.). Заедно с  Хьолдерлин и Шелинг членува в студентски политически клуб, увлечен от идеите на Френската революция. След завършване на пълния курс (1793 г.) получава научна степен кандидат по богословие. Работи като домашен учител в Берн, а след това във Франкфурт на Майн (1793-1801 г.). По това време освен с философия се занимава с религиозни и политически дисциплини. От 1801 г. живее в Йена, където се занимава с научен и литературен труд, след това е редактор на в. Бамберг (1807 г.), директор е на гимназия в Нюрнберг (1808-1816 г.). От 1816 г. до края на живота си е професор по философия в Хайделберг (1816-1818 г.) и в Берлин (от 1818 г.). Философските схващания на Хегел се формират под влиянието на Великата френска революция. В тях се отразяват основните противоречия на буржоазния прогрес. Хегел започва философската си кариера като последовател на “Критическата философия” на И. Кант и И. Фихте, но скоро под влиянието на Шелинг се освобождава от “трансценденталния” (субективния) идеализъм и застава на позициите на “абсолютния” (обективния) идеализъм. Различава се от другите представители на немския класически идеализъм с изостреното си внимание към историята на човешката духовна култура. В най-ранните си съчинения (“Животът на Иисус”) разглежда юдаизма, античността и християнството като последователност от закономерно сменящи се едно с друго стъпала в развитието на духа и епохи в развитието на човечеството, опитва се да възстанови историческата им същност. Доказва, че поради липсата на действително единство във военното и гражданското устройство на Германия и след загубване на религиозното единство по време на Реформацията Германия не съществува като едно реално цяло, тя не е държава в действителност, а само мислена държава, в противоположност на действителността. Предлага рационално устройство на германската империя, построено върху взаимодействието на централната власт и народа под форма на представително управление. По време на престоя си в Йена заедно с Шелинг издават “Критическо списание за философия”. След пристигането си в Йена публикува съчинение “За разликата между философските системи на Фихте и Шелинг”. Като привърженик на Шелинг се проявява и в очерка за своята философска система, която започва да излага още във Франкфурт и завършва в Йена (“Фрагмент на системата”, 1800 г., непубликувана). През 1803 г. се разделят с Шелинг. Хегел не изменя нищо в съдържанието на своята система и смята, че трябва да я излага чисто философски, чрез диалектическо развитие на понятието, а да не се опира само на “умственото съзерцание на истината”. Чете философски курс в Йенския университет - “Енциклопедия на философските науки”, състоящ се от 3 части: логика (метафизика), философия на природата и философия на духа. След окупацията на Йена от пруските, а след това от френските войски (1806 г.) се преселва в Бамберг (Бавария), издава “Феноменология на духа” (1807 г.), в която развива основните принципи на своята философска система. През 1812 г. издава фундаменталното си съчинение “Науката логика”. Универсалната схема на творческата дейност на “световния дух” Хегел нарича абсолютна идея, а науката логика определя като научно-теоретично “самосъзнание” на тази идея. “Абсолютната идея” се разкрива в нейното всеобщо съдържание във вид на система от категории, започвайки от най-общите определения - битие, небитие, качество, количество и т. н., и завършвайки с конкретни, т. е. многообразно определени понятия - действителност, химизъм, организъм (телеология), познание и др. След като издава “Науката логика” в 3 тома (1816 г. ), му предлагат катедри в 3 университета: в Ерланген, Берлин, Хайделберг. Отначало Хегел е професор в Хайделберг, където издава тритомната енциклопедия на философските науки (1816 г.). Преселва се в Берлин (1818 г.), където остава до смъртта си. Развива философията на духа в следващото си произведение “Философия на правото” (1821 г.) и в издадените след смъртта му лекции по философия на историята, естетика, философия на религията, история на философията. Развитото във “Философия на правото” учение на Хегел за “обективния дух” оказва огромно влияние върху развитието на социологията и социалната философия. “Обективният дух” обхваща областта на социалния живот и се разбира като свръхиндивидуална цялост, която в своята обективна закономерност се издига над отделните хора и се проявява чрез техните различни връзки и отношения. “Обективният дух” се развива в правото, морала и нравствеността. Голямо внимание отделя на анализа на труда, който смята за основен фактор в процеса на формирането на човека. Разглежда историята като “прогрес на духа в осъзнаване на свободата”, при това този прогрес се развива чрез “духа” на отделните народи, сменящи се един с друг в историческия процес, след като изпълнят своята мисия. В естетиката най-важно за нейното следващо развитие е разглеждането на прекрасното като “чувствено явление на идеята”. Идеята се взема не в нейната “чиста” логическа форма, а в нейното конкретно единство с някакво външно битие. Това определя Хегеловото учение за идеала и степените на развитието му. В лекциите си по история на философията пръв изобразява историко-философския процес като постъпателно движение към абсолютната истина, а всяка отделна философска система - като определена степен в този процес. \r\n1716 г. \r\nУмира Готфрид Вилхелм Лайбниц – немски философ идеалист, математик, физик, езиковед. Роден е на 1 юли 1646 г. в Лайпциг. Основател е и пръв председател (1700 г.) на Германската академия на науките в Берлин, член е на лондонското Кралско дружество (1673 г.) и на Парижката академия на науките (1700 г.). От 1676 г. служи на хановерския херцог. По молба на Петър I разработва проекти за развитие на образованието и държавното управление в Русия. Един от създателите на диференциалното и интегралното смятане. \r\n1263 г. \r\nУмира Александър Невски -  руски държавник и пълководец, новгородски княз (1236-1251 г.), владимирски велик княз (от 1252 г.). Роден е през 1220 г. Син е на княз Ярослав Всеволодович. Командва руски войски, които защитават Северозападна Русия от шведски и немски завоеватели. Побеждава шведските войски на р. Нева (15 юли 1240 г., оттам идва прозвището “Невски”) и рицарите на Ливонския орден в тежка битка върху леда на Чудското езеро (5 април 1242 г.). Поддържа дипломатически отношения с татарите и с други съседи на Русия. Преди смъртта си приема монашеската схима и името Алексий. През 1491 г. храмът в гр. Владимир, където са пазени мощите му, е унищожен от пожар, но те са останали невредими. През 1710 г. император Петър I пренася мощите на А. Н. от Владимир в Александро-Невската лавра в С. Петербург. Православната църква почита паметта му на 30 август и 23 ноември. В Русия е учреден орден “А. Н.” (21 май 1725 г.), подобен орден е създаден и по време на Втората световна война (29 юли 1942 г.). В чест на Александър Невски в българската столица София е построен едноименен храм-паметник, който днес е патриаршеска катедрала на Българската православна църква, където се пази частица от мощите на светеца. \r\n1635 г. \r\nНай-старият човек в Англия – Томас Пар, на възраст 152 години, е поканен в двореца на краля. По пътя умира вследствие на преяждане с предоставената му изобилна храна и вино. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.11.14", "title": "Денят 14 ноември в световната история"}
{"url": "http://www.focus-news.net/news/2018/11/14/2590037/deputatite-ot-pg-na-bsp-za-balgariya-shte-se-sreshtnat-s-grazhdanite-ot-vrachanska-i-montanska-oblast-za-viziya-za-balgariya.html", "text": "Продължават срещите на народните представители от ПГ на „БСП за България” с граждани, на които представят „Визия за България”. Това съобщиха от пресцентъра на  партията . Депутатите ще са на посещение във Врачанска и Монтанска област. Срещи в област Враца \r\nВ 11.00 часа в залата на читалището на с. Борован народните представители  Станислав Владимиров, Таско Ерменков и Тодор Байчев ще разговарят с граждани. В 17.30 часа те ще се срещнат с обществеността в гр. Оряхово \r\nВ 12.00 часа в залата на читалището в град Роман, зам.-председателите на ПГ на „БСП за България\" Георги Свиленски и Христо Проданов и народните представители Стоян Мирчев и проф. Анелия Клисарова ще се срещнат с граждани. В 17.00 часа в залата на Дома на железничаря, в гр. Мездра те ще представят „Визия за България\" пред жители на общината. \r\nВ 15.30 часа в общинския клуб, в гр. Мизия зам.-председателят на ПГ на левицата Антон Кутев и народният представител Милко Недялков ще се срещнат с обществеността. В 17.30 часа те ще представят Визията и в клуба на СБА в гр. Бяла Слатина. \r\nВ 17.30 часа в залата на читалището в с. Хайредин депутатите проф. Светла Бъчварова, Славчо Велков и Денчо Бояджиев ще представят „Визия За България\".  \r\nВ 17.30 часа народните представители Веска Ненчева, Иван Генов и Йордан Младенов ще представят „Визия за България\" в камерната зала на Дом на енергетиката в гр. Козлодуй. \r\nВ 17.30 часа в залата на читалището в гр. Криводол секретарят на ПГ на БСП Филип Попов и депутатът Манол Генов ще се срещнат с жителите на града.  \r\nВ 17.30 часа в клуба на БСП, в гр. Враца говорителят на ПГ на „БСП за България\" Елена Йончева и народните представители проф. Румен Гечев, проф. Георги Михайлов и Николай Иванов ще представят „Визия за България\" Срещи в област Монтана \r\nВ 11.00 часа в хотел „Съни гардън\" в гр. Вършец народните представители  Дора Янкова, Димитър Данчев, Илиян Тимчев и Атанас Костадинов ще се  срещнат с граждани. \r\nВ 11.00 часа в новооткрития клуб на БСП в гр. Чипровци народните представители Валери Жаблянов,  Веска Ненчева и Александър Симов ще представят \"Визия а България\". \r\nВ 14.00 часа в клуба на БСП в с. Георги Дамяново депутатите проф. Светла Бъчварова, Славчо Велков, Денчо Бояджиев и Атанас Костадинов ще се срещнат с обществеността. \r\nВ 15.30 часа в с. Лехчево депутатите Манол Генов и Филип Попов ще се  срещнат с жители на населеното място в  салон „Цветан Денков\". \r\nОт 17.00 часа в гр. Берковица представители Дора Янкова, Димитър Данчев и Илиян  Тимчев ще представят Визията пред жители на града.  \r\nВ 17.30 часа в голямата зала на Младежкия дом в Монтана ще започне срещата на народните представители от ПГ на БСП Георги Йорданов, Георги Гьоков, Петър Кънев и Атанас Костадинов с жители на общината.", "date": "2018.11.14", "title": "Депутатите от ПГ на „БСП за България” ще се срещнат с гражданите от Врачанска и Монтанска област за „Визия за България\""}
{"url": "http://www.focus-news.net/news/2018/11/14/2590036/zam-ministar-valentin-yovev-shte-uchastva-v-konferentsiya-za-svetovniya-gis-den.html", "text": "Заместник-министърът на регионалното развитие и благоустройството Валентин Йовев ще участва в конференция, с която ще бъде отбелязан Световният ГИС Ден. Това съобщиха от пресцентъра на  Министерство на регионалното развитие и благоустройството .  \r\nФорумът е посветен на геоинформационните услуги, които са свързани с местоположението на потребителя. Той ще се проведе от 09.00 часа в Гранд Хотел София (ул. „Гурко” 1) в София.", "date": "2018.11.14", "title": "Зам.-министър Валентин Йовев ще участва в конференция за Световния ГИС Ден"}
{"url": "http://www.focus-news.net/news/2018/11/14/2590039/stara-zagora-v-grada-shte-se-provede-10-oto-izdanie-na-mezhdunarodniya-klaviren-konkurs-klasika-i-savremennost.html", "text": "Десетото издание на Международния клавирен конкурс „Класика и съвременност“ ще се проведе в Стара Загора. Това съобщиха от пресцентъра на  Общината . Конкурсът ще бъде открит от 18.30 в залата на Регионалната библиотека с Концерт на журито - акад. Атанас Куртев, проф. Ростислав Йовчев, проф. Маркус Праузе (Виена). Организатори са НУМСИ „Хр. Морфова и Община Стара Загора. Конкурсът предназначен за млади пианисти от всички възрасти - възпитаници на училища по изкуствата, школи по изкуствата, музикални паралелки, студенти от висши училища от страната и чужбина.  \r\nУчастниците ще бъдат разделени в 6 възрастови групи: Пиано - 4 възрастови групи - до 10, 13, 18 и 32 години, ненавършени към 15 ноември 2018 г. и Клавирно дуо за 4 ръце – 2 групи – до 19 и до 32 години средна възраст на състава. \r\nРегламентът на конкурсната програма равностойно съчетава съвременната тематика с непреходната класика и дава възможност  да се  разкрие най-доброто от творческия потенциал на изпълнителите във всеки етап от артистичното им развитие. \r\nТази година заявки за участие са подали много изявени пианисти, с богата творческа биография. Ще има силна конкуренция във всички възрастови групи. Участниците са 30, прослушванията са открити за публика и се провеждат в залата на Регионална библиотека „Захарий Княжески“.", "date": "2018.11.14", "title": "Стара Загора: В града ще се проведе 10-ото издание на Международния клавирен конкурс „Класика и съвременност“"}
{"url": "http://www.focus-news.net/news/2018/11/14/2590041/pregled-na-osnovnite-temi-v-dobrudzhanskiya-pechat.html", "text": "„Кметът на Добрич Йордан Йорданов кани гражданите на публичен отчет“, съобщава на първа страница вестник  „Нова добруджанска трибуна“ . Срещата на кметския екип с гражданите ще се състои във фоайето на концертна зала „Добрич“ от 18.00 часа. Гражданите ще имат възможност да получават отговори по теми, които представляват интерес за тях. „Добричкият окръжен съд увеличи размера на наложената глоба на управителя на „Евроманган“, съобщава изданието. Уважен е протестът на Районната прокуратура в Добрич срещу решението на Районния съд в града. Решението на Окръжния съд не подлежи на обжалване, съобщават от Апелативна прокуратура. Като продължение на съдебните теми – „Три експертизи ще бъдат направени по делото за добив на газ в Добруджа“. Делото бе образувано във връзка с жалба на „Русгеоком-БГ“ срещу решение на РИОСВ – Варна. С него бе отхвърлено намерението на компанията за добив на газ в Добруджа. Специалистите, които ще направят експертизите, са били предложени от жалбоподателя и ответниците по делото.  \r\n„МВР: протестиращи незаконно затварят пътища и магистрали“, пише на първа страница вестник  „Добруджанска трибуна“ . Протестът в Добрич е преминал в гражданско неподчинение, неизпълнение на полицейски разпореждания и отказ да се пропускат журналисти. Вечерта на 12 ноември протестиращи своеволно са затворили за час пътя за Варна. Стигнало се е до конфликт между протестиращи и журналисти, информира изданието. „Историци ще посетят места на битките в Добруджа през Първата световна война“, съобщава всекидневникът. Във фоайето на Областна управа вчера е открита от директора на Историческия музей в Тутракан Петър Бойчев изложбата „Добруджа в годините на Първата световна война 1916 – 1918“. В 20 пана с по няколко снимки са отразени най-важните моменти от войната. Изложбата вече е представяна в половин България. Всички участници в научната конференция, която се провежда в Добрич, са получили юбилеен медал по повод отбелязването на 100-годишнината от Първата световна война. „Община Добрич подкрепя инициативата за отпускане на стипендии за Space Camp Turkey – 2019”, съобщава всекидневникът. Всяка година центърът за творческо обучение организира конкурс за есе и видео есе по определени теми и награждава с пълни и частични стипендии най-отличилите се деца и младежи. Общината в добруджанския град ще отпусне една стипендия в размер на 1250 лв. с организиране на вътрешен конкурс.", "date": "2018.11.14", "title": "Преглед на основните теми в добруджанския печат"}
{"url": "http://www.focus-news.net/news/2018/11/14/2590040/ministarat-na-transporta-shte-bade-izslushan-ot-resornata-parlamentarna-komisiya.html", "text": "Министърът на транспорта, информационните технологии и съобщенията Росен Желязков ще бъде изслушан от ресорната парламентарна комисия, показва  дневния ред на комисията . Заседанието е насрочено за 14.30 часа и ще се проведе в зала 356 в сградата на Народното събрание на пл. „Княз Александър I“ 1. Очаква се Росен Желязков да обяви дали ще приеме оставките на ръководството на холдинг БДЖ или само на част от него. Във вторник Комисията за защита на конкуренцията отмени като незаконосъобразна поръчката за доставка на 42 нови влака и за тяхната поддръжка на стойност близо 670 милиона лева. Решението идва след оспорване на обществената поръчка. Агенция „Фокус“ припомня:  На 7 ноември изпълнителният директор на Холдинг БДЖ Владимир Владимиров, финансовият директор на дружеството Филип Алексиев и председателят на Съвета на директорите Велик Занчев, който е и зам.-министър на транспорта, подадоха оставки по искане на транспортния министър Росен Желязков. Пред медиите министърът обясни, че искането за оставките им няма връзка и не е оценка за тяхната работа, а по-скоро идва вследствие на лошата комуникация, невъзможността за работа в екип и поддържането на връзка чрез медийното пространство. От думите му стана ясно, че на 24 октомври тази година е поръчал вътрешен одит в БДЖ, резултатите от който трябва да станат ясни в рамките на 40 дни.", "date": "2018.11.14", "title": "Министърът на транспорта ще бъде изслушан от ресорната парламентарна комисия"}
{"url": "http://www.focus-news.net/news/2018/11/14/2590042/50-mladi-balgari-shte-badat-deputati-za-edin-mesets-v-pg-na-bsp-za-balgariya.html", "text": "След успешното първо издание на стажа „Стани депутат за 1 месец”, днес той стартира за втори път. Това съобщиха от пресцентъра на  НС на БСП . Изключително големият интерес към програмата събра 50 млади стажанти, които от четвъртък ще влязат в Народното събрание, заедно с парламентарната група на „БСП за България”.  \r\nПредседателят на БСП Корнелия Нинова приветства младите стажанти и им каза, че идват в най-активния месец в работата на парламента, когато се гледа бюджетът. „Ще ви бъде интересно, но да знаете, че истинската политика е извън тази сграда - в градовете и селата на България, където ние се срещаме с хората и представяме нашата „Визия за България”, каза пред младите хора лидерът на БСП и ги покани, ако имат желание и искат да разберат- как протичат тези срещи, да се включат в представянето и дискутирането на проекта.  \r\n„Щастлив съм, че виждам толкова много млади хора, които се интересуват от политика. Това ми вдъхва вяра и надежда и опровергава всички клишета, че младите в България са аполитични. Всички виждате в какво състояние се намира страната ни и до каква степен ескалира общественото недоволство\". Това заяви пред стажантите председателят на Младежко обединение в БСП Николай Бериевски. Според него от всички млади хора зависи много в момента, защото от състоянието на държава зависи „нашето общо бъдеще”.  \r\nСтажантите ще бъдат разделени в шест групи и ще работят „за ръка\" с народните представители от ПГ на „БСП за България\".  \r\nМладите хора бяха приветствани и от председателя на Младежкото обединение в БСП – София Петко Димитров, от Габриел Вълков, който е секретар „Обучения и стажантски програми” и от Мина Кутева - секретар „НПО и обучения” на Младежкото обединение в БСП.", "date": "2018.11.14", "title": "50 млади българи ще бъдат депутати за един месец в ПГ на „БСП за България”"}
{"url": "http://www.focus-news.net/news/2018/11/14/2590044/dobrich-v-obshtina-kavarna-shte-se-provede-iznesena-priemna-na-elektrosnabditelnoto-druzhestvo-po-proekta-v-usluga-na-klienta.html", "text": "В Община Каварна ще се проведе изнесена приемна на електроснабдителното дружество по проекта „В услуга на клиента“. Това съобщиха от пресцентъра на  Общината . От 10.00 часа до 14.00 часа в заседателната зала на Община Каварна ЕНЕРГО-ПРО продължава своя проект „В услуга на клиента“, който включва организиране на изнесен офис с посещение на служители на компанията в населените места, където няма Център за обслужване на клиенти.  \r\nТази година ще се акцентира на процедурите по актуализация на клиентски данни и приемане на документи за смяна на титуляр на партида за електроенергия.  \r\nЖителите на град Каварна, които желаят да се възползват от услугата, е необходимо да представят лична карта и документ за собственост на имота. Ако имотът е наследствен, необходимо е и удостоверение за наследници. Допълнително ще се проведе консултиране на място клиенти от град Каварна по поставени от тях въпроси и ще приемаме техните писмени искания и сигнали до ЕНЕРГО-ПРО.", "date": "2018.11.14", "title": "Добрич: В Община Каварна ще се проведе изнесена приемна на електроснабдителното дружество по проекта „В услуга на клиента“"}
{"url": "http://www.focus-news.net/news/2018/11/14/2590043/veliko-tarnovo-bezplatni-izsledvaniya-na-kravnata-zahar-shte-se-provedat-v-gorna-oryahovitsa.html", "text": "Безплатни изследвания на кръвната захар Горна Оряховица в Горна Оряховица. Целта е превенция на диабет и откриване на пациенти в предклинична фаза, съобщиха за  Радио „Фокус“ – Велико Търново  от Многопрофилната болница за активно лечение „Св. Иван Рилски“, организатор на инициативата. Прегледите ще се проведат в местния болничен стационар. Поводът е Световния ден за борба с диабета, който се отбелязва на тази дата. Акцията ще протече от 07.30 до 10.00 часа в заседателната зала на първия етаж на болницата, до регистратурата. \r\nВсички желаещи да се изследват, трябва да си запазят час на регистратурата на телефони 0618 6 06 79 или 0878 746 480. \r\nИзследванията на кръвната захар ще бъдат направени в клиничната лаборатория на болницата с прецизен глюкоанализатор под контрола на д-р Нина Петкова, началник на лабораторията. Медиците напомнят, че желаещите не трябва да са закусвали и употребявали подсладени напитки преди изследването (измерване кръвна глюкоза на гладно). \r\nЛуиза ТРАНЧЕВА", "date": "2018.11.14", "title": "Велико Търново: Безплатни изследвания на кръвната захар ще се проведат в Горна Оряховица"}
{"url": "http://www.focus-news.net/news/2018/11/14/2590046/v-smolyan-shte-se-provedat-bezplatni-izsledvaniya-za-diabet.html", "text": "Безплатни изследвания за диабет ще се проведат в Смолян на пл. „Свобода“ - Стар  център. Това съобщиха от пресцентъра на  Община Смолян . Скрининговата акция за диабет се организира по случай Световния ден за борба с диабета. Тя  се осъществява със съдействието на Община Смолян и е под патронажа на кмета Николай Мелемов. Акцията ще стартира в 09.30 часа с участието на Българска асоциация диабет, народни представители и местни власти от града. Изследванията ще се извършват от квалифицирани и обучени представители на „РСР-ЕООД“ – София чрез бързи скринингови тестове, като се взема само кръв от пръста. Една от основните задачи на акцията е да се обучи всеки диабетик сам да поддържа постоянно кръвната си захар в относително нормални граници, което най-сигурно ще го предпази от всички проблеми и усложнения на диабета. Една от планираните в кампанията акции се провежда за първи път на територията на град Смолян. Целта на кампанията е да облекчи начина на живот, начините за лечение и превенцията при пациенти с диабет сред жителите от град Смолян, като същевременно ще се даде шанс на повече хора да се изследват безплатно.", "date": "2018.11.14", "title": "В Смолян ще се проведат безплатни изследвания за диабет"}
{"url": "http://www.focus-news.net/news/2018/11/14/2590038/bbc-rim-ne-prie-iskaniyata-na-evropeyskata-komisiya.html", "text": "Италианското правителство се противопостави на Европейската комисия, като не отстъпи от своя раздут бюджет, съобщава британската  BBC . \r\nВицепремиерът Матео Салвини заяви, че очаквани дефицит от 2.4 на сто и ръст от 1.5 на сто % остават непроменяеми. \r\nЕвропейската комисия е разтревожена какво влияние ще окажат големите разходи върху високите вече нива на италианския дълг и препоръча на Рим или да ревизира националния бюджет, или да се изправи пред възможни глоби. Във вторник изтече срокът, който тя наложи на популисткото правителство да отговори на нейните възражения. \r\nПредупреждението, което Брюксел отправи към Италия, третата най-голяма икономика в еврозоната, е безпрецедетно към държава, член на Европейския съюз.   Ивелина Ватова", "date": "2018.11.14", "title": "BBC: Рим не прие исканията на Европейската комисия"}
{"url": "http://www.focus-news.net/news/2018/11/14/2590019/reuters-nay-smartonosniyat-gorski-pozhar-v-kaliforniya-otne-veche-48-choveshki-zhivota.html", "text": "Във вторник са били открити останките на още шест жертви в и около северния калифорнийски град Парадайз, който е в огън от миналата седмица, съобщава  Reuters . \r\nПоследните жертви са съобщени от екипа на шериф Кори Хонеа, докато е преминавал през призрачен район на Парадайз, затрупан от пепел и най-различни обгорени отпадъци. Самият град се намира в подножиeто на планината Сиера в щата Калифорния на 175 мили (280 клм) северно от Сан Франциско.   \r\nГрадчето, в което до неотдавна са живеели 27 000 души, на шестия ден от най-тежката огнена стихия в историята на щата е изгубило вече над 7,000 жилищни и обществени сгради, 228 души са в списъка на изчезналите, а спасителните екипи се опитват да установят съдбата и на още близо 1300 негови жители, за които техните близки са им дали данни.  \r\nДо вторник вечерта огънят бе опустошил 125,000 акра земя (над 50 000 хектара), близо 8,000 хектара повече от вечерта в понеделник. Повече от 50 000 жители на засегнатия район очакват да бъдат евакуирани.   Ивелина Ватова", "date": "2018.11.14", "title": "Reuters: Най-смъртоносният горски пожар в Калифорния отне вече 48 човешки живота"}
{"url": "http://www.focus-news.net/news/2018/11/14/2590049/dobrich-ogranicheno-e-dvizhenieto-na-avtomobili-nad-10-tona-po-patya-kranevo-varna-pri-km-83.html", "text": "Въведена е временна организация на движение на автомобили по ул. „Никола Петков“ в Добрич, която е в сила до 16 ноември, предаде кореспондент на  Радио „Фокус” – Варна . Поради присъединяване на абонати към нов водопровод се налага ул. „Никола Петков“ в частта от ул. „Росица“ до бившето училище „Дора Габе“ да бъде затворена за движение, което води до промяна и на движението на градския транспорт. Автобусни линии с номера: 124, 170, 203, 233 и 301 ще преминават през жк. „Дружба 3“, пътниците ще използват временни спирки на ул. „Никола Петков” преди кръстовището с ул. „Росица“ и до бл.28 на жк. „Дружба 3“. Продължават строителните дейности по интегрирания проект за обновяване на водния сектор в града. Времето в Добрич е облачно, тихо е, пътните настилки са сухи.  \r\nПродължава ремонтът на асфалтова настилка по околовръстния път на Добрич и част от пътя за Варна. Срокът за ремонт на околовръстния път е до 15 ноември. Частичните ремонти на асфалт по пътя Варна – Добрич ще продължат до края на месеца. Движението по тези пътни отсечки трябва да е с повишено внимание. Навсякъде е регулирано с пътни знаци. По пътя Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г.  \r\nЖулиета НИКОЛОВА", "date": "2018.11.14", "title": "Добрич: Ограничено е движението на автомобили над 10 тона по пътя Кранево – Варна при км 83"}
{"url": "http://www.focus-news.net/news/2018/11/14/2590050/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с монтаж и подмяна на спирателни кранове на ул. „Яков Крайков“ в кв. „Крива река“ се налага спиране на водоподаването от 09.00 до 20.00 часа на клиентите на „Софийска вода”, живеещи в района на: ул. „Яков Крайков“, ул. „Св. Георги Софийски“, бул. „Пенчо Славейков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Райко Жинзифов“ ъгъла с ул. „Даскал Манол“. \r\nВъв връзка с подмяна на сградно водопроводно отклонение на ул. „Овчо поле“ в кв. „Суходол“ се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Бели брод“, ул. „Траян Танев“, ул. „2-ри юни“, ул. „Прилеп“, ул. „Хармония“, ул. „Прохладен кът“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Траян Танев“ ъгъла с ул. „Стоичко Станиславов“. \r\nВъв връзка с изграждане на сградно водопроводно отклонение на ул. „Проф. Арх. Петър А. Ташев“ в жк. „Студентски град“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Никола Габровски“ №102-110 и №79-83, ул. „Стоян Камбарев“, ул. „Проф. Арх. Петър А. Ташев“, ул. „Акад. Стефан Младенов“ №2. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„Никола Габровски“ ъгъла с ул. „Проф. Арх. Петър А. Ташев“. \r\nВъв връзка с подмяна на сградно водопроводно отклонение на ул. „Христо Ботев“ в с. Горни Богров се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Трети март“, бул. „Васил Левски“, ул. „Воденицата“, ул. „Шабаница“, ул. „Ботунски път“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трети март“ пред кметството. \r\nВъв връзка с подмяна на спирателен кран на ул. „Подлозище“ в кв. „Горна баня“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: местност „Долни смърдан“, местност „Подлозище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Николай Хрелков“ срещу №49. \r\nВъв връзка с подмяна на сградно водопроводно отклонение на ул. „Димитър Вачев“ в кв. „Кумарица“ се налага спиране на водоподаването от 09.30 до 15.30 часа на клиентите на „Софийска вода”, живеещи в района на: ул. „Димитър Вачев“ от ул. „Заводско шосе“ до ул. „Първа шопска дивизия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Вачев“ ъгъла с ул. „Първа шопска дивизия“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.11.14", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/11/14/2590045/rakovodstvata-na-mvr-mvr-i-mtsp-shte-informirat-deputatite-ot-dve-parlamentarni-komisii-za-balgarskata-pozitsiya-za-prisaedinyavane-kam-globalniya-pakt-za-migratsiyata-na-oon.html", "text": "Ръководствата на Министерството на външните работи, Министерството на вътрешните работи и Министерството на труда и социалната политика ще информират депутатите от две парламентарни комисии за българската позиция за присъединяване към Глобалния пакт за миграцията на ООН. Това ще стане на съвместно заседание на парламентарните комисии по външна политика и по вътрешна политика и обществен ред, което ще се проведе в зала 3 в сградата на Народното събрание на пл. „Княз Александър I“ № 1. Коалиционният съвет взе решение България да не се присъединява към глобалния пакт за миграцията на ООН.", "date": "2018.11.14", "title": "Ръководствата на МВР, МВР и МТСП ще информират депутатите от две парламентарни комисии за българската позиция за присъединяване към Глобалния пакт за миграцията на ООН"}
{"url": "http://www.focus-news.net/news/2018/11/14/2590051/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-patnoto-platno.html", "text": "Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Това съобщи за  Радио „Фокус“ – Пазарджик  дежурният в Областно пътно управление. Пътните настилки са преобладаващо сухи, в планинската част – на места мокри. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nДвижението по автомагистрала „Тракия“ от км 89+000 до км 89+600 в посока София е ограничено поради ремонт на пътно съоръжение над река Елшишка. Движението се осъществява двупосочно в платното посока Бургас. Срокът за ремонтните дейности е до 26 ноември 2018 г. \r\nАлбена ЖИЛЕКОВА", "date": "2018.11.14", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради пропадане на част от пътното платно"}
{"url": "http://www.focus-news.net/news/2018/11/14/2590052/pregled-na-osnovnite-temi-v-starozagorskiya-pechat.html", "text": "„Министър Красимир Вълчев: Обмисляме допълнителни мерки за задържане на децата“ е водещо заглавие от страниците на вестник  „Старозагорски новини“ . „Експерти обмислят допълнителни мерки в рамките на съществуващите нормативни и поднормативни актове, с които да намалим броя на непосещаващите занятия деца. През м. г. сме върнали обратно 33 000 деца, но трябва да признаем, че делът на проблемните деца се увеличава във времето. От разговорите с директорите на училища и детски градини, най-вече в малките общини, където има голям брой рискови групи население. Където сме отпуснали допълнителни средства разбрах, че те се изразходват предимно за увеличаване на персонала - най-вече за повече педагогически специалисти и за тяхното допълнително мотивиране. В основата на нашата философия е, че всички институции трябва да действат съвместно, като използваме наличните механизми за принуда на родителите. Създали сме над 1000 групи с близо 10 000 души специалисти. За съжаление става ясно, че днес представителите на рисковите социални групи са по-малко чувствителни към спирането на социалните помощи. Това ни принуждава да търсим други механизми“, каза в понеделник в Стара Загора министърът на образованието Красимир Вълчев. Той отхвърли като почти невъзможна идеята неграмотните да нямат право да гласуват, тъй като влиза в разрез с Конституцията. По думите му положителен ефект давало увеличението на образователния ценз от седми на десети клас за получаването на шофьорски книжки. В Стара Загора министърът участва в празненство по повод юбилейната 75-годишнина от Професионалната гимназия по строителство, архитектура и геодезия „Лубор Байер“, която е завършил през 1994 година. Сред посрещналите го бяха негови преподаватели и съученици.  \r\n„Ремонтът на обсерваторията в Стара Загора приключва до Нова година“ е друго заглавие от страниците на ежедневника. „До няколко години ще има нов модерен планетариум“, пише в подзаглавие. Ремонтът в Националната астрономическата обсерватория „Юрий Гагарин“ в Стара Загора се очаква да приключи до Нова година, съобщи за медията ни директорът й доц. д-р Алексей Стоев. Дейностите по пълното обновяване и разширение на базата на астрономите са в напреднал етап, завършена е покривната конструкция, монтиран е окаченият таван, изолациите, построена е асансьорна шахта, елеваторът е монтиран и работи. В момента се полагат подовите настилки. Отпуснатата сума за ремонта е около 800-900 хил. лв., изцяло от бюджета на Община Стара Загора. Отремонтирани са били и помещения в неизгорялата част и в чисто функционален план обсерваторията ще разшири своите възможности. „Ще имаме възможност за повече лаборатории и учебни групи. Обмисляме да възстановим извън училищното обучение по природни науки, като акцентираме към астрономически направления, тъй като след закриването на т.нар. „Окръжна станция на младите техници“ на практика обучение по физика в този вид, в който там се правеше, няма. Искаме да го възстановим и да го центрираме в областта на космическата физика. За тази цел си партнираме с Националния политехнически музей. Ще възродим обучението и по космохимия, която е най-интересната част в астрономията, защото изучава химическите процеси, които създават предпоставки за възникване на живот, един от централните въпроси на съвремието. В следващите няколко години при всички положения ще има и планетариум. Обсъждаме това с ръководствата на Общината и БАН. В Стара Загора ще има планетариум и то много модерен. Целим се в рамките на следващите от 3 до 5 години. Няколко пъти бяхме много близко, но не стана, защото се оказа, че като единичен разход тази техника е доста скъпа. Няма организации и нива в държавата, които лесно да отделят 1.5 млн. лв.“, коментира доц. Стоев. Звездна зала, оборудвана с уред за демонстрация на звездното небе (планетариум) в Стара Загора имаше в периода 1978-1994 г. След пожара в обсерваторията през 1994 г. няма планетариум вече повече от 20 години. Между 1.2 и 1.5 млн. лв. ще струва новият, за който все още се търси финансиране. Едва няколко фирми в света произвеждат планетариуми - това са Япония, Германия и САЩ. Безспорно най-добри в това, според специалистите, са германците. Старозагорският по всяка вероятност ще бъде закупен от фирмата „Карл Цайс“, Германия, създала първия планетариум в света преди почти 100 години. От 2011 г. обсерваторията прави всекидневни прогнози за космическото време на интернет страницата: heliotaraxy.com.  \r\n„От цените на горивата протестът в Стара Загора стигна до оставка на правителството“, пише още изданието. За трета поредна вечер във вторник в Стара Загора бе организиран протест. За разлика от предходните два, които бяха срещу високите цени на горивата, покачване на данъците и застраховка „Гражданска отговорност“ и ниските доходи, в третия протест искането е за „Оставка на наглото и корумпирано правителство“. И докато в първите два се включиха стотици автомобили, във вторник той беше организиран като пешеходно шествие от парк „Пети октомври“ до паметника на Васил Левски. Освен различните искания фактите сочат, че и организаторите са различни. Координатори на най-масовия в неделя, в който участие взеха близо 3000 души, бяха четири момичета - Богдана, Силвия, Стилиана и Камелия, които организираха и протестите срещу цените на горивата в предходните две седмици. В понеделник обаче те се разграничиха от насрочения за вечерта протест, чийто сборен пункт също беше в затворения участък на бул. „Патриарх Евтимий“. „Категорично се разграничаваме от този протест. Ние не стоим зад него, не е организиран от нас и не е продължение на вчерашния (б.р. неделния)“, коментираха те, уточнявайки, че водят разговори с координаторите от другите градове, за да вземат най-правилното решение кога и къде ще бъде следващият протест - в Стара Загора или София. За понеделничния протест се оказа, че координатор е активистката от ПП „Възраждане“ Десислава Калоянова, която през деня направи призив в социалната мрежа: „Здравейте, има ли желаещи днес (б.р. 12 ноември) пак да организираме някакъв протест?“. По време на самия протест Калоянова обясни пред медиите, че противоречие на практика не съществувало, а идеята за недоволството в понеделник дошла след множество запитвания от хора как ще продължат протестните действия!? „Каузата, която ни събира, е свързана с това, че на хората им е писнало от случващото се. Една част от участниците са тук заради цената на горивата, други - поради ниските доходи, а трети не приемат увеличението на данъците и застраховката на автомобила. Това, което ни обединява, е, че искаме по-високи доходи и по-ниски разходи. Не искаме да си броим стотинките“, коментира Калоянова. По думите ѝ зад протеста не стояли политически партии. „Истината е, че повечето хора, с които преди малко разговарях, споделиха, че не искат оставката на правителството. Те обаче са категорични, че повече не желаят да обедняват. Аз лично очаквам да видя, че социалната политика на това правителство наистина е социална“, подчерта Десислава Калоянова.  \r\nДа, ама не. Защото организаторът на третия протест във вторник - Мирослав Милчев, обяви в социалните мрежи, че той е за оставка на „наглото и корумпирано правителство“. Запитан от медията ни защо исканията са променени, Мирослав Милчев обясни, че идеята е била заимствана от протеста в понеделник, на който хората скандирали „Мафията вън“ и „Оставка“. „Тук вече не говорим за протест на парче. Аз смятам, че за всяко безобразие в страната, било то свързано с майките, с горивата, с цени на нещо и с ниските доходи на хората, основен виновник за това нещо е правителството, тъй като ние сме парламентарна република и си имаме управляващи. Аз смятам, че тези хора носят основно отговорност за положението, което е в страната - ниските доходи на хората, ниски пенсии, с това, че нацията става все по-болна, все по-бедна и затова съм обявил, че за мен тези хора трябва да си ходят“, заяви Мирослав Милчев. Той не скри, че досега е участвал във всички организирани в Стара Загора протести - тези на майките на деца с увреждания, в „Код черно“, както и в първомайския.", "date": "2018.11.14", "title": "Преглед на основните теми в старозагорския печат"}
{"url": "http://www.focus-news.net/news/2018/11/14/2590057/shumen-dvizhenieto-se-osashtestvyava-dvuposochno-v-ednoto-platno-po-avtomagistrala-hemus-pri-km-364-v-rayona-na-zhp-nadleza-poradi-remont.html", "text": "Интензивно е движението по републиканската пътна мрежа в областта, предаде репортер на  Радио „Фокус“ - Шумен . Настилките са сухи, времето е облачно с температурата на въздуха е около 6 градуса. Върбишки проход остава затворен за всички видове превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово - Друмево. По част от пътя Секулово - Тодор Икономово остава ограничението за автомобили над 3.5 тона поради компрометирано състояние на мостово съоръжение. Ограничението важи от км 9 до км 16. Въведен е обходен маршрут. Продължава ремонтът в участъка на жп надлеза при км 364 на автомагистрала „Хемус“, като движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. \r\nИвелина ИВАНОВА", "date": "2018.11.14", "title": "Шумен: Движението се осъществява двупосочно в едното платно по автомагистрала „Хемус“ при км 364 в района на жп надлеза поради ремонт"}
{"url": "http://www.focus-news.net/news/2018/11/14/2590048/fokus-makedoniya-s-pismo-pokana-ot-orban-gruevski-e-vzel-pasporta-si-ot-sada.html", "text": "Точно преди година експремиерът на Македония Никола Груевски е получил писмо-покана от премиера на Унгария Виктор Орбан, съобщава електронният сайт на  македонския „Фокус“ .  Именно това писмо той е използвал като аргумент пред Апелационния съд, за да получи паспорта си и да отиде на гости на своя колега, допълва медията.   \r\nНеговият адвокат тогава Димитър Дангов е убедил съда, че Груевски няма да избяга и ще пътува само за кратка визита. Една година по-късно той отиде на гости, но без покана този път, поне не явна, и за по-дълго време, като потърси и политическо убежище.   \r\nЗасега не е ясно как е успял да напусне държавата, след като законното преминаване на границата за него е невъзможно. След официалното потвърждение, че той е в Унгария, македонското Министерство на вътрешните работи  е издало международна заповед за задържане.  Ивелина Ватова", "date": "2018.11.14", "title": "Фокус (Македония): С писмо-покана от Орбан Груевски е взел паспорта си от съда"}
{"url": "http://www.focus-news.net/news/2018/11/14/2590054/plovdiv-dvizhenieto-po-patya-yugovo-laki-se-osashtestvyava-v-edna-lenta-poradi-propadane-na-chast-ot-patnoto-platno.html", "text": "Трафикът на територията на град Пловдив е изключително интензивен, предаде репортер на  Радио „Фокус“ – Пловдив . Образуват се задръствания по булевардите „Пещерско шосе“, „Христо Ботев“, „Найчо Цанов“, „Цар Борис III Обединител“, „Васил Априлов“, „Руски“, „Шести септември“ и „Източен“. Натоварено движение се отчита също по булевардите „България“, „Освобождение“, „Санкт Петербург“, както и по всички входно-изходни артерии. Призовават се водачите да шофират с повишено внимание и съобразена скорост. Пътните настилки на територията на града са сухи и нормално проходими. \r\nИнтензивен трафик се отчита също по основните направления в Пловдивска област, съобщиха от Областното пътно управление. Натоварено е движението по пловдивския участък на автомагистрала „Тракия“ и по пътя Пловдив - Карлово. Пътните настилки на територията на областта са предимно сухи и нормално проходими, в усойните и планински райони – на места мокри. Опасност от падащи камъни има по направленията Кричим - Стамболийски, Юговско ханче - Югово - Лъки - Здравец и Асеновград - Смолян. До 30 ноември движението по пътя Югово - Лъки ще се осъществява в една лента поради пропадане на част от пътното платно. Преминаването се регулира с пътни знаци. Също до 30 ноември движението по пътя Пловдив - Асеновград ще се извършва двупосочно в едното платно в посока Асеновград поради ремонтни дейности. Все още е ограничено движението на камиони с обща маса над 12 тона по пътя Поповица - Болярци. Забранено остава и преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. \r\nТони МИХАЙЛОВ", "date": "2018.11.14", "title": "Пловдив: Движението по пътя Югово - Лъки се осъществява в една лента поради пропадане на част от пътното платно"}
{"url": "http://www.focus-news.net/news/2018/11/14/2590055/sport-santiago-solari-nachelo-na-real-madrid-do-2021-godina.html", "text": "Ръководството на Реал Мадрид обяви официално, че назначава временния треньор на отбора Сантиаго Солари за постоянно, като контрактът му е до 2021 година. Аржентинецът наследи на поста Хулен Лопетеги, който бе освободен след лошите резултати от началото на сезона и най-вече загубата от Барселона с 1:5. Солари вече записа четири победи начело на испанския гранд в три различни турнира.", "date": "2018.11.14", "title": "Спорт: Сантиаго Солари начело на Реал Мадрид до 2021 година"}
{"url": "http://www.focus-news.net/news/2018/11/14/2590056/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника  „Наблюдател” . На първата си страница вестникът поставя акцент върху това, че български кметове, сред които и кметът на Община Кюстендил Петър Паунов, са осъществили ползотворни срещи с председателите на Европейския парламент и на Европейската народна партия в Хелзинки. Председателят на парламентарната група на ГЕРБ и зам.-председател на партията Цветан Цветанов и кметове на областни градове, избрани от листата на ГЕРБ, са се срещнали с генералния секретар на ЕНП Антонио Лопес. Това се е случило в рамките на конгреса на ЕНП в Хелзинки. На срещата е присъствал и кметът на община Кюстендил Петър Паунов. Изданието цитира Цветан Цветанов, според когото българската делегация, съставена главно от кметове на областни градове в България, които са гръбнакът на местната власт в страната, подкрепя твърдо Европейската народна партия, защото в нея вижда сигурност и просперитет за Европейския съюз и гражданите му. \r\nНа първата си страница изданието съобщава, че в София се организира международен форум, за защита правата на човека. Инициативата е на националния омбудсман Мая Манолова, съвместно с македонския ѝ колега Иджет Мемети на 18 и 19 ноември т.г. в НДК в София. Той е под надслов „Защита на правата на човека – предизвикателства на балканското сътрудничество”. На срещата се предвижда да бъде създадена неформална мрежа за сътрудничество на Балканските омбудсмани. Участниците от форума в следващите два дни ще посетят Кюстендил, където ще продължат дискусиите. \r\nВестникът информира, че успешно е приключил проектът за благоустрояване на градската среда в Кюстендил. Той е на стойност - 4 688 751 лв. По проект са извършени следните дейности: изграждане и възстановяване на зона за отдих парк Галерията; Обновяване на физическата среда по река Банщица в Зона със социален характер и Зона с публични функции; Изграждане на улица и благоустрояване в кв. 270 на Кюстендил. В рамките на  проекта са засадени 168 нови дървета - кедри и борове, с височина от 160- 400 см., както и 8 800 храсти от 37 вида. \r\nВ рубриката „Репортери” изданието поставя акцент върху това, че над 500 деца от Кюстендил са прегледани от лекарите от Национална програма „Детско здраве - Пирогов” тази събота. Завеждащите на Детските отделение по УНГ, травматология, офталмология, урология, хирургия, дългогодишни специалисти по неврохирургия, образна диагностика и кардиология, са извършили високоспециализирани прегледи с цел скрининг на заболявания в детска възраст. Най-много деца са преминали през кабинетите – уши, нос, гърло; и очния кабинет. \r\nВ рубриката „Общество” вестникът съобщава, че 6 109 лица и семейства в Кюстендилска област ще получат помощ за отопление. 7 429 заявления – декларации са били подадени в дирекция „Социално подпомагане – Кюстендил. Отказите са 831, а още 489 документи са в процес на обработване. Причината за отказите, най-често е заради висок доход.", "date": "2018.11.14", "title": "Преглед на основните теми в кюстендилския печат"}
{"url": "http://www.focus-news.net/news/2018/11/14/2590053/dimitar-nikolov-kmet-na-burgas-uvelichenieto-na-danaka-za-starite-avtomobili-e-sredno-mezhdu-2-lv-i-12-13-lv-na-godishna-baza-izklyuchitelno-malko-v-sravnenie-s-efekta-koyto-tselim.html", "text": "Има автомобили, на които ще се вдигне данък, има автомобили, на които ще бъде намален данъкът. На по-старите автомобили увеличението е средно между 2 лв. и 12-13 лв. на годишна база, което е изключително малко в сравнение с ефекта, който целим. Това каза кметът на Бургас Димитър Николов в интервю за Сутрешния блок на  БНТ  във връзка с данъка за стари автомобили. \r\n„Идеята за въвеждането на този данък беше от страна на местната власт и то от няколко години с идеята е да се помогне особено на големите градове“, заяви Николов. По думите му тези мерки ще мотивират собствениците на голяма част от автомобилите, които са изключително стари или не се ползват да се разделят с тях, както и да имат мотив да купуват нови автомобили, които екологично са много по-чисти. \r\n„Нашето опасение, че в следващите години, имайки предвид силната кампания в западните държави за спиране от движение особено на дизеловите автомобили ще бъдем залети от автомобили втора употреба, които ще замърсяват околната среда. Ефектът от това ще бъде в направленията здравеопазване и околна среда, защото 35% от замърсяването в градовете идва от автомобилния трафик“, каза още кметът на Бургас. \r\nТой обясни всяка община е ангажирана да определи конкретни ставки, спрямо спецификата на общината и района, в който се намира.", "date": "2018.11.14", "title": "Димитър Николов, кмет на Бургас: Увеличението на данъка за старите автомобили е средно между 2 лв. и 12-13 лв. на годишна база - изключително малко в сравнение с ефекта, който целим"}
{"url": "http://www.focus-news.net/news/2018/11/14/2590047/deputati-ot-pg-na-bsp-za-balgariya-shte-vnesat-iskane-do-agentsiya-patna-infrastruktura-za-nezavisima-proverka-na-magistralite.html", "text": "В 11.30 часа в сградата на Агенция „Пътна инфраструктура“ в София, бул. „Македония“ 3, депутати от ПГ на „БСП за България“ ще внесат искане до агенцията за независима проверка на магистралите от името на всички народни представители от ПГ на левицата. Това съобщиха от пресцентъра на  НС на БСП .", "date": "2018.11.14", "title": "Депутати от ПГ на „БСП за България“ ще внесат искане до Агенция „Пътна инфраструктура“ за независима проверка на магистралите"}
{"url": "http://www.focus-news.net/news/2018/11/14/2590059/dobrich-za-vtora-poredna-godina-kmetskiyat-ekip-shte-provede-otkrita-sreshta-s-grazhdanite-za-da-otchete-svoyata-rabota.html", "text": "За втора поредна година кметският екип ще проведе открита среща с гражданите, за да отчете своята работа. Това съобщи кметът на Община град Добрич Йордан Йорданов, предаде кореспондент на  Радио „Фокус” – Варна . Срещата ще се проведе от 8.00 часа във фоайето на концертна зала „Добрич“. Гражданите ще имат възможност да чуят какво е свършено до момента от общинската администрация и да зададат свои въпроси по теми, които ги вълнуват.  \r\nЖулиета НИКОЛОВА", "date": "2018.11.14", "title": "Добрич: За втора поредна година кметският екип ще проведе открита среща с гражданите, за да отчете своята работа"}
{"url": "http://www.focus-news.net/news/2018/11/14/2590058/veliko-tarnovo-dvizhenieto-po-pat-662-tvarditsa-elena-ot-km-47-do-km-48-se-osashtestvyava-v-edna-lenta-poradi-propadane-na-patnoto-platno-i-obrazuvalo-se-svlachishte.html", "text": "Интензивен е трафикът около учебните заведения в града, предаде репортер на  Радио „Фокус” – Велико Търново . На по-натоварените места има полицейско присъствие. Пътните настилки са сухи. Времето e облачно. Температурата на въздуха е 5 градуса. Натоварено е движението по бул. „България“, ул. „Никола Габровски“ и ул. „Васил Левски“, както и на пътен възел „Качица“ и ул. „Магистрална“ във Велико Търново. Всички светофарни уредби в града работят нормално. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срокът е до 11 януари 2019 г. Не се допуска преминаване на товарни автомобили над 10 тона през прохода. \r\nНадежда КРЪСТЕВА", "date": "2018.11.14", "title": "Велико Търново: Движението по път ІІІ-662 Твърдица – Елена от км 47 до км 48 се осъществява в една лента поради пропадане на пътното платно и образувало се свлачище"}
{"url": "http://www.focus-news.net/news/2018/11/14/2590064/blagoevgrad-povishena-e-opasnostta-ot-padashti-kamani-v-kresnenskoto-defile-i-v-rayona-na-predel.html", "text": "Повишена е опасността от падащи камъни в Кресненското дефиле и в района на Предел. Това съобщиха за  Радио „Фокус“ – Пирин  от Областно пътно управление – Благоевград. Нормално се осъществява движението по главен път Е-79, второкласен път-19 Симитли - Гоце Делчев и автомагистрала „Струма“ в участъка от областта. Няма въведени ограничения поради ремонтни дейности. Не е имало сигнали за паднали камъни, които да са затруднявали трафика по републиканската пътна мрежа. Пътните настилки са сухи. Във високите части е паднала слана. \r\nОт Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nЛора КАЛЧЕВА", "date": "2018.11.14", "title": "Благоевград: Повишена е опасността от падащи камъни в Кресненското дефиле и в района на Предел"}
{"url": "http://www.focus-news.net/news/2018/11/14/2590062/umbalsm-pirogov-poluchi-kato-darenie-10-kartini-koito-shte-badat-izlozheni-v-obnovenoto-otdelenie-po-nevrologiya.html", "text": "Сдружение „Синя зона” за творци с увреждания дари десет картини, които ще бъдат изложени в обновеното отделение по неврология на УМБАЛСМ „Пирогов”. Това съобщиха от пресцентъра на  лечебното заведение . Председателят на организацията - художникът Тихомир Витков, лично предаде творбите на началника на отделението д-р Мария Димитрова. Той пожела здраве и много професионални успехи за целия екип на отделението. „За нас, творците с увреждания, взаимодействието с лекарите, лечението и болничният престой са нещо познато. Даряваме тези картини от сърце, за да създадат по-добра и положителна атмосфера, и за медицинския персонал, и за пациентите в отделението”  \r\nД-р Мария Димитрова прие дарението и благодари на Тихомир Витков и представителите на Сдружение „Синя зона”. Тя заяви, че е трогната от жеста, и че картините скоро ще бъдат окачени в реновираното отделение.  \r\nТворбите са създадени по време на пленери в град Ловеч. Ето имената на дарените картини и техните автори: \r\n- Жоржета Тодорова – „В сянката на Ловешката крепост”; \r\n-  Ненко Чанев – „Край Осъма”; \r\n- Миню Бонев – „Крепостта Хисаря”; \r\n- Миню Бонев – „Старата уличка”; \r\n- Цвета Апостолова – „Спокойствие”; \r\n- Мариана Маринова – „Залез I”; \r\n- Мариана Маринова – „Залез II”; \r\n- Мариана Маринова – „Залез III”; \r\n- Антония Ангелова – „На моста”; \r\n- Васко Василев – „Пролет”. \r\nСдружение „Синя зона” работи, за да стимулира социалната интеграция на творци с увреждания. Дейностите на Сдружението дават възможност на тези художници да се срещнат и с хора със сходни проблеми. „Синя зона” популяризира творчеството на хората с увреждания и създава обществен интерес към начина им на живот и техните проблеми.", "date": "2018.11.14", "title": "УМБАЛСМ „Пирогов” получи като дарение 10 картини, които ще бъдат изложени в обновеното отделение по неврология"}
{"url": "http://www.focus-news.net/news/2018/11/14/2590063/gabrovo-dvizhenieto-v-uchastak-ot-pat-sevlievo-draganovtsi-se-osashtestvyava-v-edna-lenta-poradi-remont-na-patni-saorazheniya.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. Времето е облачно. Температурата на въздуха е 5°. Проходът Шипка е отворен за движение. Там остава в сила ограничение за МПС за превоз на товари над 12 тона и ремаркета и полуремаркета над 10 тона. На пътя с. Кормянско - с. Малък Вършец, при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 3 януари 2019 г. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 ноември. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена до 22 юни 2019. \r\nНадежда КРЪСТЕВА", "date": "2018.11.14", "title": "Габрово: Движението в участък от път Севлиево – Драгановци се осъществява в една лента поради ремонт на пътни съоръжения"}
{"url": "http://www.focus-news.net/news/2018/11/14/2590067/pregled-na-osnovnite-temi-v-shumenskiya-pechat.html", "text": "„Във Велино отново имат зъболекар“ е водещото заглавие във вестник  „Шуменска заря“ . Кметът на село Велино Димитър Димитров отново е намерил начин жителите да имат стоматологична помощ. Проблемът беше решен със съдействието на д-р Елка Баева. „Заедно решихме да търсим млади стоматолози за селската практика. Докато се случи това, д-р Баева пое ангажимент да обслужва хората“, каза кметът на селото Димитър Димитров. Пациентите се вземат от центъра на селото с автомобил, който ги транспортира до кабинета. След като приключат манипулациите, пак кола ги връща във Велино. „Полицията разби още една наркооранжерия“ е друго заглавие от първа страница.  Криминалисти от полицейското управление в Нови пазар разкриха оранжерия с оставени за сушене 61 стръка канабисови растения. Ползвателят на оранжерията, 32-годишен местен жител, бил установен да управлява автомобил след употреба на наркотични вещества. „Докосване до свещената Мадара“, пише вестникът. Верни на родолюбивите си традиции, партньорските организации – къща музей „П. Волов“ и шуменското читалище „Пробуда-1958“ организираха годишната си екскурзия за деца с познавателна цел – културно-историческото наследство на Шуменския край. „Злато от Скопие за ТФ „Фамилия Европа“, информира ежедневникът. Танцовата формация „Фамилия Европа“, с хореограф Пенка Великова, към шуменското Народно читалище „Напредък -1869“ спечели престижни награди на Международно танцово състезание „Dance OFF“, организирано от IDO – Международната танцова организаци. „Номинираха „Арена Шумен“ за „Сграда на годината“, съобщава изданието. Многофункционалната зала „Арена Шумен“ е сред трите номинации за награда от Националния конкурс „Сграда на годината“ – 2018 в категория „Сгради спорт“. Инвеститор на съоръжението е община Шумен, конструктор инж. Емил Крумов, изпълнител ДЗЗД „Шумен спорт“ с водещ партньор Джи Пи Груп.", "date": "2018.11.14", "title": "Преглед на основните теми в шуменския печат"}
{"url": "http://www.focus-news.net/news/2018/11/14/2590066/burgas-dvizhenieto-po-pat--73-v-uchastaka-veselinovo-karnobat-ot-km-43-do-km-90-tryabva-da-se-osashtestvyava-s-povisheno-vnimanie-poradi-izvarshvane-na-remontni-deynosti.html", "text": "Нормално се осъществява автомобилният трафик в областта, съобщи за  Радио „Фокус“ - Бургас  дежурният от Областно пътно управление. Пътните настилки са нормално проходими, а видимостта е добра. Няма затворени пътища и проходи, както и произшествия. Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срокът е до 23 ноември 2018 г. Движението по път ІІІ-208 в участъка Провадия – Айтос в района на с. Добромир при км 51+713 трябва да се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срокът е до 15 ноември 2018 г. Движението по път III-208 от км 60+000 до км 86+000 в участъка Дъскотна – Айтос трябва да се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срокът е до 15 ноември 2018 г. \r\nНатоварен е трафикът на кръстовището между улиците „Спортна“ и „Индустриална“, в района на Новата поща и по някои участъци от бул. „Тодор Александров“ в град Бургас. Интензивно е движението и по улиците „Одрин“, „Христо Ботев“, „Цар Симеон“, „Булаир“ и „Генерал Гурко“. \r\nДеница ДИМИТРОВА", "date": "2018.11.14", "title": "Бургас: Движението по път II-73 в участъка Веселиново – Карнобат от км 43 до км 90 трябва да се осъществява с повишено внимание поради извършване на ремонтни дейности"}
{"url": "http://www.focus-news.net/news/2018/11/14/2590060/ministar-mladen-marinov-vcherashnite-protesti-preminaha-pri-dobar-obshtestven-red-s-malki-izklyucheniya.html", "text": "Вчера за поредна вечер бяха проведени в няколко областни града протести. Някои от тях бяха предварително заявени и регламентирани в общината и областните дирекции на МВР, други бяха нерегламентирани и проведени без организатор. Навсякъде преминаха при добър обществен ред с малки изключения. Това каза министърът на вътрешните работи Младен Маринов в предаването „Тази сутрин“ по  бТВ . „В Перник предприеха блокиране на пътна инфраструктура на АМ „Люлин“ и пътния възел към Драгичево. Във Варна имаше лек инцидент от участник в протеста - 19-годишен с криминална проява за телесна повреда хвърли пиратка, а при опит да бъде установен от полицейски служители, ги напръска със сълзотворен спрей. Установен е и ще се приложи законът спрямо него“, обясни министърът. \r\n„Нашата задача е в тези случаи наистина да гарантираме един добър обществен ред, да гарантираме гражданския мир, защото имаме случаи на конфликти между протестиращи“, заяви Младенов и добави, че там, където няма организатори, органите на реда няма с кого да разговарят и винаги се намират и провокатори. \r\n„Призоваваме да се спазват правата на всички граждани“, каза още министърът. Той обясни, че преди разпръскването и задържането на протестиращи има няколко стъпки, които органите на реда са длъжни да приложат. „Първата е призивът. Естествено там, където има явни и груби нарушения на обществения ред, колегите взимат отношение и по административен и по наказателен ред“, добави той. \r\nМинистърът заяви, че няма да взима отношение по въпроса дали зад протестите стоят политически сили. „Това, което наблюдавам е, че има граждани, които ясно изразяват това, което искат, но има и лица, които открито търсят конфронтация с полицейски служители и аз не мога да си обясня какво провокира това поведение, при положение, че на въпросите от останалите граждани какво прави полицията, за да освободи магистралата, ние все още сме на етап призив за спазване на закона“.", "date": "2018.11.14", "title": "Министър Младен Маринов: Вчерашните протести преминаха при добър обществен ред с малки изключения"}
{"url": "http://www.focus-news.net/news/2018/11/14/2590065/die-kronen-zeitung-sadat-v-zaltsburg-othvarli-obvinitelniya-akt-sreshtu-zapodozreniya-v-shpionazh-v-polza-na-rusiya-avstriyski-ofitser.html", "text": "Районият съд в Залцбург отхвърли обвинителния акт срещу 70-годишния бивш полковник от Бундесхера, заподозрян в шпионаж в полза на Русия, съобщава австрийският национален ежедневник  Die Kronen Zeitung .Така след два дни в ареста пенсионираният офицер от федералната армия, за когото се твърди, че е предавал секретна информация на Русия от 1992 г. насам, се завръща вкъщи. \r\nСпоред адвоката на офицера Михаел Хофер неговият клиент никога не е разкривал държавни тайни - престъпление, в което го обвини Прокуратурата в Залцбург. Хофер твърди, че бившият полковник от Бундесхера никога не е имал достъп до такъв тип секретна информация. \"Клиентът ми ме увери, че не е разкрил никакви държавни тайни. Той е много доволен от решението на съда\", подчерта Хофер в интервю за изданието, като същевременно допълни, че клиентът му \"не се възприема като шпионин\".  \r\nВъпреки че все още има подозрения към офицера, съдията в Районния съд в Залцбург отхвърли молбата за задържането му под стража. Магистратът не вижда опасност от бягството или укриването на заподозрения: той е добре интегриран в обществото и има безупречно досие. След пенсионирането му бившият полковник така или иначе вече няма достъп до никаква военна информация. Единствената мярка, която бе наложена спрямо него, е забрана за контакт с представители на тайни служби. В допълнение той е задължен да се явява всеки ден в полицията. В случай че наруши мерките, бившият офицер от австрийската армия ще бъде изправен пред арест.  \r\nРазследването срещу 70-годишния пенсиониран полковник от австрийската армия бе за предполагаемо събиране и предаване на военна информация на Москва в продължение на две десетилетия. За свършената работа той е получил възнаграждение в размер на 300 хил. евро. Самият бивш офицер призна, че е бил вербуван от Москва през 1988 г. Работил е в контролен център на австрийската армия и веднъж на две седмици е осъществявал контакт с руснак с кодово име „Юрий“. Допуснато бе, че той е разкривал секретна информация на Русия за ВВС на родината си, както и за артилерийските й системи. Малко преди излизането си в пенсия той е започнал да предава доклади и за ситуацията в страната с миграцията, разкрил е също и детайлна информация за високопоставени офицери на австрийската армия. Според австрийското контраразузнаване Москва е успяла да го предупреди, че спецслужбите на Виена са го разкрили. \r\nСкандалът имаше политически последици. На специална пресконференция миналата седмица канцлерът на Австрия Себастиан Курц обяви, че министърът на външните работи на Карин Кнайсл е отменила планираната за началото на декември визита в Руската федерация заради скандала. Първият дипломат на Виена привика в МВнР руските дипломати в страната за обяснение.  \r\nНа свой ред от Москва отрекоха участието им в аферата. Министърът на външните работи на Руската федерация Сергей Лавров призна, че е „неприятно изненадан“ от факта, че Австрия се въздържа от отправянето на официално  \r\nискане към Русия за изясняване на ситуацията. МВнР на Русия направи демарш пред посланика на Виена в Москва.", "date": "2018.11.14", "title": "Die Kronen Zeitung: Съдът в Залцбург отхвърли обвинителния акт срещу заподозрения в шпионаж в полза на Русия австрийски офицер"}
{"url": "http://www.focus-news.net/news/2018/11/14/2590068/vidin-intenziven-e-trafikat-po-glaven-pat-e-79-v-posoka-gkpp-dunav-most-2.html", "text": "Интензивен е трафикът по главен път Е-79 в посока ГКПП „Дунав мост 2“, съобщиха за  Радио „Фокус“ – Видин  от Областно пътно управление. Предимно тежкотоварни автомобили се движат по път I-1 в посока граничен пункт „Дунав мост 2“, Натоварен е трафикът между Дунавци и Видин. Към другите два гранични пункта във Видинска област – „Връшка чука“ и „Брегово“ трафикът е спокоен. \r\nАнна ЛОЗАНОВА", "date": "2018.11.14", "title": "Видин: Интензивен е трафикът по главен път Е-79 в посока ГКПП „Дунав мост 2“"}
{"url": "http://www.focus-news.net/news/2018/11/14/2590070/vidin-nivoto-na-reka-dunav-se-e-ponizhilo-s-20-sm-v-rayona-na-grada.html", "text": "Нивото на Дунав в началото на българския участък на реката при Ново село за последното денонощие се е понижило с 16 см и водният стоеж е 90 см, съобщиха от местната  Хидрометеорологична станция . Нивото на реката край Видин е 139 см, регистрирано е понижение от 20 см. Край Лом през последното денонощие понижението в нивото на реката е 19 см, водният стоеж е 172 см. Нивото на реката край Оряхово е 69 см, понижението в нивото на реката за последното денонощие е 17 см. Температурата на водата край Ново село е 13 градуса, край Оряхово е 13,9 градуса.", "date": "2018.11.14", "title": "Видин: Нивото на река Дунав се е понижило с 20 см в района на града"}
{"url": "http://www.focus-news.net/news/2018/11/14/2590069/dots-d-r-georgi-kyuchukov-abv-lipsata-na-trudov-element-v-telk-sistemata-e-edin-ot-serioznite-problemi.html", "text": "Липсата на трудов елемент в ТЕЛК системата е един от сериозните проблеми. Това каза за сутрешния блок „Добро утро, България“ на  Радио „Фокус“  доц. д-р Георги Кючуков, член на Националния съвет и Изпълнителното бюро на АБВ. По думите му обещаните 150 млн. лева за хората с увреждания са стъпка в правилната посока, необходими са обаче повече усилия тези хора да бъдат измъкнати от „домашния затвор“ и интегрирани в обществото. Задължението работодателите да наемат хора с увреждания също не е ефективно, тъй като те се насочват към т.нар. „здрави болни“, обясни още д-р Кючуков. „Работодателите трябва да имат финансов мотив, за да назначават хора с увреждания. При една реформа на работата на ТЕЛК комисиите, те ще имат пълната яснота кой каква работа може да извършва пълноценно. Не говорим за милостиня или „подаване на трохички“ на хората в неравностойно положение – говорим за въвеждането им в областите, където наистина могат да бъдат пълноценни“, обясни той. Друг проблем е злоупотребата и изтичането на предоставяните помощни средства поради липса на контрол, уточни доц. д-р Георги Кючуков. Според него Министерствата на труда и социалната политика и това на здравеопазването нямат механизмите да се справят с този проблем, но НЗОК има такива и натам трябва да се насочат усилията. Ако не се вземат мерки по тези ключови проблеми ни очакват нови протести и догодина, прогнозира доц. Кючуков.", "date": "2018.11.14", "title": "Доц. д-р Георги Кючуков, АБВ: Липсата на трудов елемент в ТЕЛК системата е един от сериозните проблеми"}
{"url": "http://www.focus-news.net/news/2018/11/14/2590061/ministar-tsetska-tsacheva-dokladat-na-ek-e-polozhitelen-i-korekten.html", "text": "Докладът на ЕК е положителен, обективен и коректно отчита отговорните по механизма за сътрудничество и оценка институции и ясно се подчертава необратимостта на реформите и процесите, които са в етап на наблюдение от страна на мониторинга. Това каза министърът на правосъдието Цецка Цачева в Сутрешния блок на  БНТ  във връзка с доклада на ЕК за оценка на напредъка на България по Механизма за сътрудничество и проверка.  \r\n„За първи път ясно е заявено условно изпълнение на три от водещите показатели за наблюдение по три препоръки. Това е независимостта на съдебната власт, нормативната рамка и справяне с организираната престъпност. По останалите три показатели, по които продължаваме да работим, заключението е за съществен напредък и, както се казва в доклада, препоръките са близо до изпълнение“, заяви министър Цачева.", "date": "2018.11.14", "title": "Министър Цецка Цачева: Докладът на ЕК е положителен и коректен"}
{"url": "http://www.focus-news.net/news/2018/11/14/2590071/stara-zagora-kmetat-zhivko-todorov-organizira-sreshta-s-grazhdani.html", "text": "Кметът на Общината Живко Тодоров организира среща разговор с граждани. Това съобщиха от пресцентъра на  Община Стара Загора . Събитието ще се състои от 18.00 часа в конферентната зала на хотел „Мериан палас\" в Стара Загора", "date": "2018.11.14", "title": "Стара Загора: Кметът Живко Тодоров организира среща с граждани"}
{"url": "http://www.focus-news.net/news/2018/11/14/2590074/hungary-today-promyanata-v-otnosheniyata-mezhdu-viktor-orban-i-angela-merkel.html", "text": "Отношенията между канцлера на Германия Ангела Меркел и унгарския премиер Виктор Орбан станаха мразовити след кризата с мигрантите от 2015 г., въпреки че преди това те бяха сравнително приятелски настроени един към друг. Когато стана лидер на Германия през 2005 г., политикът от ХДС (Християндемократическия съюз) обяви политика на \"Die Mitte\", премести партията си в Центъра, особено в идеологията, и остави няколко характерни черти на християнската десница. За разлика от това, „Фидес“, като най-голямата унгарско десноцентристка партия, се движеше към радикална десница в няколко аспекта в същия период, пише  електронното издание Hungary Today . Материалът е предаден без редакторска намеса. \r\nТехните различия не се ограничават изключително до различното им тълкуване на миграцията; тя отива по-дълбоко в политическата философия, включително в желаното бъдеще на Европа. Визията на Орбан за бъдещето на Европа се състои в запазването на традиционната мъдрост - с християнския етос като фундамент преди всичко, заедно с постиженията на конституционализма и свободата. Ето защо той смята защитата на християнската Европа за ключов елемент в програмата си. Ангела Меркел, от друга страна, се фокусира върху разширяването на правата на човека и либералната демокрация. През 2000 г. тя зае ръководната длъжност в ХДС и стана канцлер на Германия от 2005 г. Тя спечели четири избори, така че ако завърши настоящия си мандат, тя ще заема поста 16 години. Между 2005 и 2010 г. Орбан бе лидер на унгарската опозиция. В онази напрегната и хаотична политическа ситуация в Унгария Орбан се съсредоточи върху вътрешната политика и спечели изборите. Тяхната връзка беше наистина добра по това време и нямаше сериозен конфликт. Но след световната криза през 2008 г. Меркел рязко разкритикува действащия премиер Ференц Дюрчани за икономическата му политика. \r\nПрез 2010 г., след осемгодишно социалистическо-либерално правителство, партията на Виктор Орбан дойде на власт с мнозинство от две трети. То създадеа нова Конституция, промени няколко основни закона и модифицира избирателно право. Германското правителство решително осъди тези промени, вярвайки, че те отслабват ключовите ценности на либералната демокрация. В резултат на това Орбан и Меркел постепенно се отчуждиха след 2010 г. Истинското разделение, обаче, дойде през 2015 г. около кризата с мигрантите в Европа. Унгарският премиер постоянно атакува политики, свързани с миграцията. В същото време, реагирайки на кризата, в която десетки хиляди мигранти бяха блокирани по балкански път, Ангела Меркел най-накрая им позволи достъп до Германия през септември 2015 г. В резултат на това в Германия влязоха над един милион мигранти само през тази година. Отношенията между „Фидес“ и ХДС, които принадлежат към една и съща европейска политическа група, се влошиха до такава степен, че през следващите две години нямаше почти никаква комуникация между двете страни. Студената връзка между двамата лидери определи и отношенията между техните  партии. \r\nВ крайна сметка Орбан и Меркел се срещнаха в Берлин през юли тази година. Това донякъде подобри ситуацията, но също така показа, че несъгласието по въпроса за мигрантите остава непроменено. Позицията на Меркел у дома се влошава; тя няма да се кандидатира за ръководството на партията си през декември. Тя възнамерява да остане канцлер до края на мандата й, но не е сигурно дали ще успее в това. Както и да е, на Меркел й останаха само няколко години на немската политическа арена. Политическият живот на Орбан изглежда стабилен през следващите години в Унгария и евентуално и на европейската сцена. \r\nИзборите за европейски парламент ще ни доближат до момента, когато ще можем да видим как историята ще оцени противоборството между двамата политици. Ясно е, че техните различия не се отнасят до краткосрочни проблеми. Различните са по въпроси като традицията, значението на християнството като рамка в светските демокрации и силните национални държави, в сравнение с европейския федерализъм, два възможни пътя за бъдещето на Европа. Дали идеята на Орбан за възобновяване на християндемократическите партии и политики (и на основополагащия етос) е краят на една епоха или началото на нова, която парадоксално възнамерява да разчита повече на мъдростта на миналото? Само времето ще покаже. \r\nПревод и редакция:", "date": "2018.11.14", "title": "Hungary Today: Промяната в отношенията между Виктор Орбан и Ангела Меркел"}
{"url": "http://www.focus-news.net/news/2018/11/14/2590075/veliko-tarnovo-narusheno-e-vodopodavaneto-v-chast-ot-svishtov-zaradi-rekonstruktsiya-i-rehabilitatsiya-na-vatreshna-vodoprovodna-mrezha.html", "text": "Нарушено е водоподаването в част от Свищов заради реконструкция и рехабилитация на вътрешна водопроводна мрежа на града. Това съобщиха за  Радио „Фокус“ – Велико Търново  от водоснабдителното дружество. До 16.00 часа ще бъде спряно водоподаването по улиците.“Академик Ал.Божинов“, „Искър“, „Вежен“, „Щабскапитан Фок“, „Киряк Цанков“, „Цени Бояджиев“, „Д-р Хр. Павлович“, „Григор Начевич“ и „Стоян Михайловски“. \r\nОт дружеството уверяват, че при възможност водоподаването ще бъде възстановено по-рано. \r\nНадежда КРЪСТЕВА", "date": "2018.11.14", "title": "Велико Търново: Нарушено е водоподаването в част от Свищов заради реконструкция и рехабилитация на вътрешна водопроводна мрежа"}
{"url": "http://www.focus-news.net/news/2018/11/14/2590076/mvr-edin-chovek-e-zaginal-a-26-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 26 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 22 тежки пътнотранспортни произшествия. В София са регистрирани 27 леки и една тежка катастрофа, при която е пострадал един човек.", "date": "2018.11.14", "title": "МВР: Един човек е загинал, а 26 са пострадали при катастрофи в страната през изминалото денонощие"}
{"url": "http://www.focus-news.net/news/2018/11/14/2590078/kyustendil-pochistvane-na-kraypatni-okopi-se-izvarshva-po-patya-kyustendil-sofiya-mezhdu-selata-tsarvenyano-i-dragomirovo.html", "text": "Почистване на крайпътни окопи се извършва по пътя Кюстендил – София между селата Цървеняно и Драгомирово. Това съобщи за  Радио „Фокус” – Кюстендил  дежурният в Областно пътно управление – Кюстендил. Почистването ще продължи до края на деня. Дейности по почистване на крайпътни съоръжения се извършват в участък от път Е-79. В участъка между село Пиперево и град Дупница се извършва почистване на облицован крайпътен окоп. Мястото е сигнализирано с пътни знаци. Водачите трябва да се движат с повишено внимание. Дейностите ще продължат до 14 ноември. Ремонтни Дейностите са сигнализирани с пътни знаци. Ремонтът ще продължи до 30 ноември. Заради ремонт на водопровод е въведена временна организация на движение по пътя Рила – Рилски манастир при село Пастра. До 30 ноември движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.11.14", "title": "Кюстендил: Почистване на крайпътни окопи се извършва по пътя Кюстендил – София между селата Цървеняно и Драгомирово"}
{"url": "http://www.focus-news.net/news/2018/11/14/2590079/pregled-na-osnovnite-temi-v-burgaskiya-pechat.html", "text": "„Колко ще ни струва референдумът за въздуха“ е водещата тема  в днешният брой на вестник  „Черноморски фар“ . „Общински съветници питат нужно ли е допитването за 200 бона“ и „90% от замърсяването в градовете е от автомобилите и трябва да се работи в тази посока\", посочи Диян Димов“ са подзаглавията на статията. По време на две от постоянните комисии към Общински съвет - Бургас общински съветници повдигнаха въпроса защо е нужно провеждането на референдум за чистотата на въздуха, който ще излезе за минимум 200 000 лева. „Разкриха масови нарушения в бензиностанции“ е още една тема от първата страница на вестника. Сериозни нарушения на законодателството са открити във всички бензиностанции – обект на съвместни проверки на Агенция „Митници“, МВР, НАП и Българският институт по метрология през изминалата седмица. „Премахват спортната крайбрежна алея“ е друга водеща тема. Заради сигналите за конфликти при едновременното използване на крайбрежната велоалея от пешеходци и велосипедисти, вчера Община Бургас започна и след още няколко дни ще премахне изцяло нанесената върху нея маркировка. Темата на деня е: „Религии скочиха срещу евентуалната забрана за чужди проповедници\".", "date": "2018.11.14", "title": "Преглед на основните теми в бургаския печат"}
{"url": "http://www.focus-news.net/news/2018/11/14/2590073/vitsepremierat-ekaterina-zaharieva-tselta-na-pravitelstvoto-e-chetirigodishen-mandat-i-nie-imame-takava-programa.html", "text": "Целта на правителството е четиригодишен мандат и ние имаме такава програма. Наистина всеки има право на свободно изразяване на позиция, включително и чрез протест, но нека да не провокираме ситуацията и да не нарушаваме закона, блокирайки основни пътни артерии. Това каза вицепремиерът и министър на външните работи Екатерина Захариева в предаването  „Здравей, България”  по Нова телевизия по повод на протестите заради цените на горивата. „Постоянно получаваме сигнали за изключително недоволни граждани, които чакат с часове, за да се приберат вкъщи. Голяма е разликата в ситуацията от 2013 година и сега. Не може да се прави аналогия. Очевидно много им се иска на опозицията да се получи аналогия със ситуацията при протестите за високите сметки за ток. Тогава протестите в началото бяха спонтанно възникнали, след което, разбира се, подстрекавани с провокации към насилие и организирани агитки, които доведоха до насилие, но както виждате органите на реда правят всичко възможно да не се стигне до това. Всъщност и нашият призив е нека да изразяват своята гражданска позиция, но да го правят така, че да не пречат и на другите права на българските граждани”, подчерта тя. \r\n„Ако погледнете и ръста на доходите, разбира се, че повишаването им е цел, но и ние трябва да ги изработим тези доходи. Не случайно основна цел е създаването на добра бизнес среда, намаляването на административната тежест, повече време и пари за бизнеса, за да увеличава заплатите, по-малко бюрокрация, така че доходите нарастват по-бързо от цените, според официалната статистика. Що се отнася до цените на петрола, наистина геополитическата обстановка определя ситуацията”.", "date": "2018.11.14", "title": "Вицепремиерът Екатерина Захариева: Целта на правителството е четиригодишен мандат и ние имаме такава програма"}
{"url": "http://www.focus-news.net/news/2018/11/14/2590077/vitsepremierat-ekaterina-zaharieva-pravitelstvoto-ne-okazva-natisk-varhu-mediynata-sreda-u-nas.html", "text": "Правителството и изпълнителната власт по никакъв начин не оказват натиск върху медийната среда в България. Това каза вицепремиерът и министър на външните работи Екатерина Захариева в предаването  „Здравей, България”  по  Нова телевизия  по повод на протестите заради цените на горивата. Според нея медиите трябва да се саморегулират и самоконтролират. \r\n„Констатацията и ситуацията по отношение на доклада в медийната среда не е приятна. Самият доклад се позовава на други международни организации и изследвания. Първо натиск никъде не се споменава, а и аз съм убедена, че това не е така. Докладът по-скоро се намеква, че трябва да се предприемат мерки. Заради факта, че всеки опит за промяна ще се тълкува като опит за цензура или за повече регулация, много е важно медиите сами да се саморегулират и много важен е самоконтролът и автоцензурата. Когато натискът влезе в съдебната зала, понякога правосъдието излиза, но от друга страна балансът между това да бъде информирано обществото за това какво се случва и в изпълнителната власт, и в съдебната система и върху това да не се чувстват натискани съдиите прокурорите също трябва да бъде затворен. Правителството и изпълнителната власт по никакъв начин не оказват натиск върху медийната среда в България. Критиката в доклада не е към правителството, а и към автоцензурата и самоконтрола от страна на медиите”, обясни тя. \r\nЕкатерина Захариева подчерта напредъка на страната ни в редица сектори в сравнение с 2007 година, когато България беше приета в ЕС.", "date": "2018.11.14", "title": "Вицепремиерът Екатерина Захариева: Правителството не оказва натиск върху медийната среда у нас"}
{"url": "http://www.focus-news.net/news/2018/11/14/2590080/s-kvorum-ot-125-narodni-predstaviteli-zapochna-plenarnoto-zasedanie.html", "text": "С кворум от 125 народни представители започна пленарното заседание, предаде репортер на  Агенция \"Фокус\".  За кворума са необходими 121 депутати. Предстои народните представители да утвърдят седмичната си проектопрограма. Съгласно дневния ред депутатите трябва да започнат работа с промените в Закона за опазване на околната среда на второ четене.  \r\nДеница КИТАНОВА", "date": "2018.11.14", "title": "С кворум от 125 народни представители започна пленарното заседание"}
{"url": "http://www.focus-news.net/news/2018/11/14/2590072/ognyan-zlatev-ek-rumaniya-napravi-krachka-nazad-ot-vazhnite-temi-ek-dobavya-oshte-8-dopalnitelni-preporaki.html", "text": "Румъния направи крачка назад от важните теми, ЕК добавя още 8 допълнителни препоръки. Това каза за сутрешния блок „Добро утро, България“ на  Радио „Фокус“  ръководителят на Представителството на ЕК в България Огнян Златев във връзка с мониторинговия доклад на Комисията. По думите му се отчита и сериозен застой в процесите на реформи в северната ни съседка. „В предишния доклад Румъния демонстрира застой в процеса на реформи за изминалия период. Очевидно има отстъпление по теми, по които страната вървеше напред в последните 10 години. Ние не намираме за достатъчни тези 12 препоръки, които ЕК посочи в миналия доклад. В тазгодишния обаче ЕК добави още 8 допълнителни препоръки. Дали Румъния ще се справи с изпълнението на тези препоръки до края на мандата на настоящата ЕК – предстои да видим. Нека не сравняваме двете държави една с друга – всяка от тях трябва да работи усилено, за да преодолее оставащите стъпки до прекратяване на механизма“, обясни Огнян Златев. Той коментира още, че не може да се сравняват докладите на ЕК за България и Румъния, тъй като критериите и механизмите са различни. Напредъкът на всяка една страна зависи единствено от индивидуални й усилия и постижения, допълни ръководителят на Представителството на ЕК в България.", "date": "2018.11.14", "title": "Огнян Златев, ЕК: Румъния направи крачка назад от важните теми, ЕК добавя още 8 допълнителни препоръки"}
{"url": "http://www.focus-news.net/news/2018/11/14/2590084/plovdiv-v-grada-shte-se-provede-initsiativata-svetoven-obrazovatelen-forum-balgariya-za-inovatsiite-v-klasnata-staya.html", "text": "В града ще се проведе инициативата „Световен образователен форум България“ за иновациите в класната стая. Това съобщиха за  Радио „Фокус“ – Пловдив  организаторите на събитието. Над 200 ще са участниците в събитието, в това число представители на Министерството на образованието, на Регионалното управление по образование, на образователни институции от 50 населени места в България. Те ще споделят опит как иновациите в класната стая оказват влияние на качеството на обучение, как облачните технологии и електронни платформи променят средата и мотивацията на учениците. Ключов лектор на програмата е Тон Дайф – президент на Световен образователен форум и експрезидент на Европейската асоциация на училищни директори. Той ще сподели добри практики от Холандия. Визията как да бъдат подкрепени децата в риск ще бъде представена от Държавната агенция за закрила на детето,  необходимостта от иновации и промяна на обкръжаващата среда ще дискутират Асен Александров – директор на 51 СУ в София и зам.-председател на комисията по иновации към МОН, както и арх. Петкана Бакалова – зам.-председател на УС на Камарата на архитектите. Водещ лектор ще е членът на борда на Националната асоциация на училищните лидери в Белгия Риа Верлинде. Тя е представител на своята страна в Европейската асоциация на училищни директори и ще презентира белгийския опит по отношение на иновациите.", "date": "2018.11.14", "title": "Пловдив: В града ще се проведе инициативата „Световен образователен форум България“ за иновациите в класната стая"}
{"url": "http://www.focus-news.net/news/2018/11/14/2590085/tsar-simeon-i-tsaritsa-margarita-sa-na-tridnevno-poseshtenie-v-london-po-povod-70-godishninata-na-prints-charlz.html", "text": "Цар Симеон и Царица Маргарита са на тридневно посещение в Лондон по покана на принц Чарлз, който на 14 ноември 2018 година навършва 70 години. Това съобщиха от  пресофиса на Негово Величество Цар Симеон II . В рамките на визитата Техни Величества ще присъстват на официалната вечеря, която Нейно Величество Кралица Елизабет II ще даде в Бъкингамския дворец за рождения ден на сина си. \r\nЦар Симеон е братовчед на Кралицата по линия на нейната пра-пра баба Кралица Виктория, омъжена за Принц Алберт фон Сакс-Кобург-Гота, чичо на Цар Фердинанд.", "date": "2018.11.14", "title": "Цар Симеон и Царица Маргарита са на тридневно посещение в Лондон по повод 70-годишнината на принц Чарлз"}
{"url": "http://www.focus-news.net/news/2018/11/14/2590081/parlamentat-zapochna-poimenna-proverka-za-nalichie-na-kvorum.html", "text": "Парламентът започна поименна проверка за наличие на кворум, предаде репортер на  Агенция \"Фокус\" .  \r\nПоименната проверка бе поискана от председателя на Правна комисия и депутат от ГЕРБ Данаил Кирилов и се случва минути след като в зала се регистрираха 125 депутати.  \r\nСъгласно правилника за организацията и дейността на парламента поименна проверка за наличие на кворум може да се прави само веднъж на заседание.  \r\nДеница КИТАНОВА", "date": "2018.11.14", "title": "Парламентът започна поименна проверка за наличие на кворум"}
{"url": "http://www.focus-news.net/news/2018/11/14/2590082/rumen-petkov-abv-nelepo-e-protestite-da-se-predstavyat-za-politicheska-manipulatsiya.html", "text": "Нелепо е протестите да се представят за политическа манипулация. Това каза лидерът на ПП АБВ и бивш вътрешен министър Румен Петков в предаването  „България сутрин“  по  Bulgaria on Air . Той каза, че тези протести са спонтанни и се възпротиви на тезата, че зад уличното недоволство стоят координирани действия на БСП и президента Румен Радев. \r\n„Има граждани, които са в някакви незабележими политически сили, които се опитват да си пришият протеста, едва ли не да се самообявят за организатори на протеста, което не е така“, заяви Петков. \r\nРумен Петков говори и за различните скандали, които се случиха през последните месеци. По думите му за всички тях има решения, които могат да се вземат, но правителството създава впечатление, че действа под натиск. \r\n„Аз мисля, че в парламента ефективна опозиция няма. Това е част от усещането на българите за безалтернативност, но от друга страна тези протести показват търсенето на решение“, коментира лидерът на ПП АБВ.  \r\nТой определи вицепремиера Валери Симеонов за котва, която потапя правителството и каза, че има проблеми, които не се решават, което по думите му значи, че няма как да се избегнат предсрочни парламентарни избори.", "date": "2018.11.14", "title": "Румен Петков, АБВ: Нелепо е протестите да се представят за политическа манипулация"}
{"url": "http://www.focus-news.net/news/2018/11/14/2590086/pazardzhik-liturgiya-po-povod-denya-na-hristiyanskiya-apostol-filip-se-otsluzhva-v-pravoslavnite-hramove-v-grada.html", "text": "Литургия по повод деня на християнския апостол  Филип се отслужва в православните храмове в града, предаде репортер на  Радио „Фокус“ – Пазарджик . Той е един от дванадесетте апостоли, които следвали Спасителя. След разпъването на Христос, той проповядвал Божието слово в Галилея, Гърция, Аравия, Етиопия и извършвал чудеса. Едно от тях е възкресяването на мъртвец от Иерапол. Името на апостола се споменава в евангелския разказ за насищане на пет хиляди души с пет хляба и две риби. Благодарение на неговото учение множество хора забравили своите идоли и се обърнали към Бога. Апостол Филип обиколил много области в Мала Азия, разпространявал словото Божие, като понасял търпеливо гонения и страдания. Придружавала го сестра му Мариамна. Към тях се присъединил към тях и Св. апостол Вартоломей. Заради проповядването на Христовото слово апостол Филип бил осъден на смърт. Той бил разпнат с главата надолу, като окачили кръста на високо дърво и хвърляли върху него камъни. След деня в памет на апостола започва 40-дневният Рождественски пост, наричан също Филипов пост или „Четиридесетница на ап. Филип“. Имен ден днес празнуват Филип, Фильо,  Филка и техните производни. \r\nАлбена ЖИЛЕКОВА", "date": "2018.11.14", "title": "Пазарджик: Литургия по повод деня на християнския апостол Филип се отслужва в православните храмове в града"}
{"url": "http://www.focus-news.net/news/2018/11/14/2590087/aleksandar-simov-bsp-gnevnite-hora-iskat-razlichna-balgariya.html", "text": "БСП подкрепя протестите, не ги организира. Самият факт, че една опозиция се обвинява за нещо подобно, е безумен. Каква опозиция си представят управляващите- като меко пухкаво зайче, което да стои кротко и само констатира безумията, които се случват наоколо. Това каза народният представител от ПГ на \"БСП за България\" Александър Симов, съобщиха от пресцентъра на  НС на БСП . Той коментира, че това, което се вижда в хората, е едно автентично недоволство. Народният представител обясни, че е нормално протестите да се случват, че те говорят за ексцесия в обществото, за общество, което се намира на ръба на криза и дори от опозиционна гледна точка това е опасно, тъй като  има големи, наболели проблеми, които нямат лесни решения. \"Колкото до  БСП, ние работим за това-кондицията ни да стане по-добра, когато предсрочните избори дойдат. Нямаме много време да се подготвим, тъй като те идват с бързи крачки\", отбеляза Симов. Той коментира, че БСП от няколко месеца е във фаза на активно обикаляне на страната и представяне на \"Визия за България\", както и на идеите, с които се опитва да спечели доверието на хората. \"Когато и да дойдат изборите, ние ще бъдем готови да ги спечелим\", категоричен бе народният представител. Той припомни, че БСП се е опитала да спре решенията на управляващите и е предупредила, че те ще доведат до такова недоволство. \"Те чуха хората, когато излязоха по улиците, но не смятам, че недоволните днес ще приемат подобни решения. Първо, те се правят под натиск и второ, виждаме, че едва ли ще бъдат доведени до край\", каза още Александър Симов. Той коментира, че всеки протест е политически, защото когато хората излязат по улиците, винаги се започва с конкретна кауза. Той припомни протестите от  2013 г., когато високите сметки за тока изкараха хората по улиците. \"Гневните хора искат различна България\", изрази увереност Симов.  \r\n\"Колкото до политическите комбинации, които са възможни - \"Борисов 4\" или някакъв друг кабинет, не бих разсъждавал за тях сега. Хората излизат, гласуват и тогава разсъждаваме върху ситуацията\", коментира Александър Симов. Той обясни, че силата на БСП, в последните няколко години, е отказът да се забърква във всякакви безпринципни коалиции и договорки. \"На нас изкушението с властта ни беше подхвърлено няколко пъти като Данайски дар. Ние  отказахме с ясното съзнание, че политиката трябва да изглежда по друг начин. Политиката трябва да се базира на ясни идеи, принципи, ясна политическа отговорност. Борим се да получим максимален брой гласове на изборите, да спечелим доверието на хората\", отбеляза Симов.", "date": "2018.11.14", "title": "Александър Симов, БСП: Гневните хора искат различна България"}
{"url": "http://www.focus-news.net/news/2018/11/14/2590090/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст . Времето в планините е облачно, сравнително тихо. Температурите са между 0 и 5 градуса. Съоръженията не работят. Няма инциденти през изминалото денонощие. \r\nИнформация за обстановката в планините може да намерите на  \r\nТелефоните на ПСС са: 02/ 9632000 и 088 1470", "date": "2018.11.14", "title": "ПСС: Добри са условията за туризъм в планините"}
{"url": "http://www.focus-news.net/news/2018/11/14/2590089/pazardzhik-uchenicheska-diskusiya-po-povod-svetovniya-den-na-tolerantnostta-shte-se-provede-v-shest-uchebni-zavedeniya-v-grada.html", "text": "Ученическа дискусия по повод Световния ден на толерантността ще се проведе в шест учебни заведения в града. Това съобщиха за  Радио „Фокус“ – Пазарджик  от Общината. Това са училищата НУ „Васил Друмев”, НУ „Васил Левски”, ОУ „Свети Климент Охридски”, ОУ  „Проф. Иван Батаклиев”, СУ „Димитър Гачев” и Професионалната гимназия по химични и хранителни технологии. Ученици и учители ще представят своето разбиране за толерантността, ще разкажат за своите положителни прояви и ще споделят защо са решили да участват в инициативата „Клас на месеца“ под мотото „Бъди отговорен – бъди в час”, организиран от Местната комисия за борба срещу противообществените прояви на малолетните и непълнолетните. Тогава ще бъде обявен и първият победител за тази учебна година. \r\nМеждународният ден на толерантността се отбелязва по призив на Общото събрание на ООН от 12 декември 1996 г. във връзка с Декларацията за принципите на толерантността, приета от Генералната конференция на Организацията на ООН по въпросите на образованието, науката и културата (ЮНЕСКО) на 16 ноември 1995 г. Толерантност означава търпимост към друг начин на живот, поведение, обичаи, чувства, мнения, идеи, вероизповедания.", "date": "2018.11.14", "title": "Пазарджик: Ученическа дискусия по повод Световния ден на толерантността ще се проведе в шест учебни заведения в града"}
{"url": "http://www.focus-news.net/news/2018/11/14/2590083/telma-makedoniya-mile-yanakievski-i-kiril-bozhinovski-sa-v-zatvora-sled-byagstvoto-na-gruevski.html", "text": "През нощта срещу сряда бившият министър на транспорта от правителството на бившия македонски премиер Никола Груевски - Миле Янакиевски и бившият генерален секретар на ВМРО-ДПМНЕ Кирил Божиновски са били прибрани в следствения арест в Шуто Оризари, за да се предотврати бягството им, са потвърдили пред  скопския телевизионен канал „Телма“  от съда. \r\nНа двамата им е наложена мярка задържане под стража за 30 дни, за да се осигури тяхното явяване в съда на фона на бягството на Груевски в Унгария, за което се разбра във вторник. Агенция „Фокус“ припомня: \r\nЯнакиевски е обвиняем по пет дела, които са в ход. Той се споменава в почти всички разследвания на Специализираната прокуратура на Македония. \r\nКирил Божиновски е обвиняем по делото за изборни измами, известно като „Титаник“. \r\nПревод и редакция:", "date": "2018.11.14", "title": "„Телма“ (Македония): Миле Янакиевски и Кирил Божиновски са в затвора след бягството на Груевски"}
{"url": "http://www.focus-news.net/news/2018/11/14/2590094/die-welt-vseki-vtori-saksonets-vazpriema-germaniya-kato-prenaselena-s-chuzhdentsi.html", "text": "Германците, живеещи във федералната провинция Саксония, са удовлетворени от стандарта си на живот и са настроени позитивно към бъдещето. Въпреки това в свободната държава е широко разпространено убеждението, че Германия е \"пренаселена с чужденци\". Това показва проучване на властите в Дрезден, цитирано от водещия национален ежедневник  Die Welt . \r\nСъгласно резултатите от анкетата, проведена сред 1011 души преди серията безредици в Кемниц, провокирани от убийството на 35-годишен германец от търсещи убежище, всеки втори саксонец  е уверен, че в родината му има твърде много хора с произход, различен от германския. Негативизмът е преди всичко насочен към мюсюлмани, синти и роми.  \r\nКакто и през предходната година, 56% от анкетираните считат Германия за опасно \"пренаселена от чужденци\". Проблеми конкретно със синти и роми виждат 57% от саксонците (през 2017 г. са били 38%), а 41% са на мнение, че трябва да бъде забранена имиграцията на мюсюлмани в страната.  \r\nОт редакцията подчертават, че данните за Саксония са значително по-високи от средната стойност на национално ниво.", "date": "2018.11.14", "title": "Die Welt: Всеки втори саксонец възприема Германия като \"пренаселена с чужденци\""}
{"url": "http://www.focus-news.net/news/2018/11/14/2590096/shumen-48-godishen-mazh-e-zaginal-pri-katastrofa-v-rayona-na-industrialnata-zona-na-patya-za-kaspichan.html", "text": "48-годишен мъж е загинал при катастрофа в района на индустриалната зона на пътя за Каспичан. Това съобщи за  Радио „Фокус“ - Шумен  Ася Йорданова, говорител на ОДМВР - Шумен. Мъжът е шофирал лек автомобил „Пежо 306\" и е катастрофирал в района на Алкомет, по стария път от Шумен за Варна. Сигналът за инцидента е подаден на тел 112 след 7.30 часа тази сутрин. Екипи на „Пътна полиция\" са на мястото на инцидента. Работи се по изясняване на обстоятелствата и причината за тежкия пътен инцидент. \r\nИвелина ИВАНОВА", "date": "2018.11.14", "title": "Шумен: 48-годишен мъж е загинал при катастрофа в района на индустриалната зона на пътя за Каспичан"}
{"url": "http://www.focus-news.net/news/2018/11/14/2590093/pazardzhik-okrazhniyat-sad-shte-gleda-delo-sreshtu-mazh-ubil-sina-si-v-selo-dubrovnitsa.html", "text": "Окръжният съд  ще гледа дело срещу мъж, убил сина си в село Дубровница , съобщи за  Радио „Фокус“ - Пазарджик  Маринела Георгиева от администрацията на Съда. Делото е образувано по обвинителен акт на Окръжна прокуратура – Пазарджик. Срещу мъжа е повдигнато обвинение за това, че на 23 септември в село Дубровница е убил сина си като му е нанесъл множество удари с чук в главата. Докладчик съдия е Ивета Парпулова. Началото на делото е в 13.30 часа. \r\nРадослава МУРДЖЕВА", "date": "2018.11.14", "title": "Пазарджик: Окръжният съд  ще гледа дело срещу мъж, убил сина си в село Дубровница"}
{"url": "http://www.focus-news.net/news/2018/11/14/2590088/134-deputati-v-zala-ustanovi-poimennata-proverka-v-parlamenta.html", "text": "134 депутати в зала установи поименната проверка в парламента, предаде репортер на  Агенция „Фокус“.   Поименната проверка бе поискана от председателя на Правна комисия и депутат от ГЕРБ Данаил Кирилов минути след като  заседанието започна с кворум от 125 депутати. Съгласно правилника за организацията и дейността на парламента поименна проверка за наличие на кворум може да се прави само веднъж на заседание. Съгласно дневния ред депутатите трябва да започнат работа с промените в Закона за опазване на околната среда на второ четене.  \r\nДеница КИТАНОВА", "date": "2018.11.14", "title": "134 депутати в зала установи поименната проверка в парламента"}
{"url": "http://www.focus-news.net/news/2018/11/14/2590095/predsedatelyat-na-ns-tsveta-karayancheva-uvedomih-glavniya-prokuror-za-pismenite-saglasiya-na-plamen-hristov-i-georgi-mihaylov-da-se-otkazhat-ot-imunitetite-si.html", "text": "На 9 ноември са постъпили заявления от депутатите Пламен Христов от ПГ на „Воля“ и Георги Михайлов от ПГ на БСП, с които информират, че всеки от тях дава съгласие за възбуждане на наказателно преследване по постъпилите искания от главния прокурор. Това каза председателят на парламента Цвета Караянчева, предаде репортер на  Агенция „Фокус“ . „Председателят на НС е уведомил главния прокурор за дадените от народните представители писмени съгласия за възбуждане на наказателно преследване“, посочи тя.  \r\nПредстои парламентът да гласува окончателни промени в Закона за опазване на околната среда. \r\nБиляна ИВАНОВА", "date": "2018.11.14", "title": "Председателят на НС Цвета Караянчева: Уведомих главния прокурор за писмените съгласия на Пламен Христов и Георги Михайлов да се откажат от имунитетите си"}
{"url": "http://www.focus-news.net/news/2018/11/14/2590092/emil-kabaivanov-nsorb-ne-mozhe-da-se-protivopostavya-ekologiya-sreshtu-sotsialna-politika-kogato-stava-duma-za-danatsite.html", "text": "Не може да се противопоставя социална политика на екология, когато става дума за данъците. Това каза кметът на Карлово и член на УС на НСОРБ д-р Емил Кабаиванов, в предаването  „Преди всички“  по  БНР . „Това не е нормално, не може да се противопоставя екология срещу социална политика – да, да поддържаш чиста околна среда е скъпо нещо, но то не е удоволствие, това е необходимост и докога ние ще ставаме гробница на Европа и ще се внасят коли на по 15-20 години, защото струват 200, 300 или 500 евро. А защо струват толкова в Западна Европа? Защото данъците им са токова големи, че хората просто не им е изгодно да ги карат и предпочитат да ги продават на безценица. \r\nПърво увеличаването на данъците е от порядъка на 6, 8, 10 лева на годишна база, но тъй като тези коли са много, това е някакъв приход, който ще помогне на общините и да поддържаме пътната мрежа, за което трябват много пари. Вижте, има още една несправедливост – има хора, които карат много скъпи коли, а по сега действащото законодателство са ги регистрирали като работни коли, т. нар. „баничарки“ – това са джипове, „Кайени“ и др. Сега с промените данъците им стават справедливи и нормални като за хора с повече средства. Освен това в данък „Моторни превозни средства“ социалната компонента с 70%, а екологичната е 30%. Т. е., пак този, който кара по-скъпа кола, ще плаща повече“, заяви Кабаиванов. \r\n„Промените в пакета данъчни закони са част от наши разговори с Министерството на финансите в последните три години. И още нещо – на последния управителен съвет на сдружението преди около месец в Троян Управителният съвет гласува и подкрепи тези промени, така че мога да кажа – огромната част от колегите ги подкрепят. Ние сме кметове, уважаваме институциите в държавата и искаме в една работна среща да обясним на президента на републиката какви са нашите аргументи, с които подкрепяме тези промени“, каза още той. Кабаиванов заяви, че НСОРБ иска среща с президента, за да разбере какво го е подтикнало да наложи вето на законовите промени. \r\nСпоред него протестите не са заради цената на горивото. „Цената на горивото в България е такава, каквато е в Европа. Протестите са заради ниските доходи и заради това, че в основни сектори в обществения живот в последните години не се извършват необходимите реформи. Натрупало се е напрежение и то е причина за протестите – нито тези увеличени данъци с 6, 8,10 лева, нито цената на бензина“, коментира кметът на Карлово. \r\nПо думите му бюджетът за 2019 година е стъпка в правилната посока. „В него има отразени по-голямата част от нашите искания в разговорите с Министерството на финансите. Единственото наше искане, която не беше удовлетворено в необходимата степен, е да получим повече средства за поддръжката на общинската пътна мрежа, но продължаваме борбата за това, така че като цяло оценката е положителна“, добави той.", "date": "2018.11.14", "title": "Емил Кабаиванов, НСОРБ: Не може да се противопоставя екология срещу социална политика, когато става дума за данъците"}
{"url": "http://www.focus-news.net/news/2018/11/14/2590100/aktsenti-v-predavaneto-vsichki-v-chas-na-radio-fokus.html", "text": "Отново фокусът ни е насочен към Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. В това издание на предаването „Всички в час“ по  Радио „Фокус“  ще се насочим към ОУ \"Отец Паисий\" във Варна. Колко са обхванатите деца в малкото училище, в което учат цигани, как работят с родителите им  ще попитаме директора Силвия Григорова. След това ще се отправим и към ОУ „Св. Паисий Хилендарски” – Горна Оряховица. И в това учебно заведение има 100% цигански ученици. За предизвикателствата пред учителите, за интеграцията и какъв е ефекта от Механизма ще ни каже Авелин Драганчев, директор на училището.  \r\nВ минутите до 11.00 поставяме начало на линия, по която ще продължим и в следващи издания на „Всички в час“ – децата със специални образователни потребности. Каква е комуникацията им с останалата част от обществото? Дали ги чуваме и разбираме ли ги – на тези и други въпроси ще търсим отговорите. Преди дни в Пловдив се проведе кампанията „Грамотни ли сме?“ За нея ще ни разкаже колегата Мария Русева от Радио „Фокус“ - Пловдив.  \r\nТези и още теми, ако влезте в час между 10.00 и 11.00 с Милослава Ангелова.", "date": "2018.11.14", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2018/11/14/2590097/nikolay-melemov-kmet-na-smolyan-proekt-za-podobryavane-kachestvoto-na-vazduha-na-stoynost-9-5-miliona-lv-startira-v-smolyan.html", "text": "Проект за подобряване качеството на въздуха на стойност 9, 5 милиона лв. стартира в Смолян. Това каза в сутрешния блок „Добро утро, България“ на  Радио „Фокус“  кметът на Смолян Николай Мелемов. „Намаляването на фините прахови частици през зимата е голям проблем в града, защото повечето хора се отопляват на дърва и въглища. Спечелихме проект за подмяна на тези котли, така че догодина се надяваме да стартираме програмата. Тя е 9,5 млн. лв. за град Смолян. Надявам се този голям проблем да бъде разрешен, тъй като в Смолян няма тежка промишленост, а зимата се оказва, че е замърсен града“, обясни Николай Мелемов. Той каза още, че благодарение на други проекти вече са ремонтирани пет улици в града, спортните площадки на две училища, санирана е детска градина и се изгражда спортна зала към гимназията в Смолян. 21 млн. лева се усвояват по проекта „Региони в растеж“, обясни кметът, като уточни, че тези средства ще променят осезаемо облика на града и ще подобрят качеството на живот на гражданите.", "date": "2018.11.14", "title": "Николай Мелемов, кмет на Смолян: Проект за подобряване качеството на въздуха на стойност 9, 5 милиона лв. стартира в Смолян"}
{"url": "http://www.focus-news.net/news/2018/11/14/2590099/sofiya-do-1700-chasa-dvizhenieto-se-osashtestvyava-v-edna-lenta-po-avtomagistrala-trakiya-pri-ihtiman-ot-km-25-do-km-27-v-posoka-sofiya-poradi-remontni-deynosti.html", "text": "До 17.00 часа движението по автомагистрала „Тракия“ при Ихтиман от км 25 до км 27 в посока София се осъществява в една лента поради ремонтни дейности по пътното тяло в активната и изпреварваща ленти. Това съобщиха от пресцентъра на  Агенция „Пътна инфраструктура“ . Движението се извършва в аварийната лента.", "date": "2018.11.14", "title": "София: До 17.00 часа движението  се осъществява в една лента по автомагистрала „Тракия“ при Ихтиман от км 25 до км 27 в посока София поради ремонтни дейности"}
{"url": "http://www.focus-news.net/news/2018/11/14/2590098/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Отношенията между канцлера на Германия Ангела Меркел и унгарския премиер Виктор Орбан станаха мразовити след кризата с мигрантите от 2015 г., въпреки че преди това те бяха сравнително приятелски настроени един към друг. Когато стана лидер на Германия през 2005 г., политикът от ХДС (Християндемократическия съюз) обяви политика на \"Die Mitte\", премести партията си в Центъра, особено в идеологията, и остави няколко характерни черти на християнската десница. За разлика от това, „Фидес“, като най-голямата унгарско десноцентристка партия, се движеше към радикална десница в няколко аспекта в същия период, пише  електронното издание Hungary Today . Материалът е предаден без редакторска намеса. \r\nТехните различия не се ограничават изключително до различното им тълкуване на миграцията; тя отива по-дълбоко в политическата философия, включително в желаното бъдеще на Европа. Визията на Орбан за бъдещето на Европа се състои в запазването на традиционната мъдрост - с християнския етос като фундамент преди всичко, заедно с постиженията на конституционализма и свободата. Ето защо той смята защитата на християнската Европа за ключов елемент в програмата си. Ангела Меркел, от друга страна, се фокусира върху разширяването на правата на човека и либералната демокрация. През 2000 г. тя зае ръководната длъжност в ХДС и стана канцлер на Германия от 2005 г. Тя спечели четири избори, така че ако завърши настоящия си мандат, тя ще заема поста 16 години. Между 2005 и 2010 г. Орбан бе лидер на унгарската опозиция. В онази напрегната и хаотична политическа ситуация в Унгария Орбан се съсредоточи върху вътрешната политика и спечели изборите. Тяхната връзка беше наистина добра по това време и нямаше сериозен конфликт. Но след световната криза през 2008 г. Меркел рязко разкритикува действащия премиер Ференц Дюрчани за икономическата му политика. \r\nПрез 2010 г., след осемгодишно социалистическо-либерално правителство, партията на Виктор Орбан дойде на власт с мнозинство от две трети. То създадеа нова Конституция, промени няколко основни закона и модифицира избирателно право. Германското правителство решително осъди тези промени, вярвайки, че те отслабват ключовите ценности на либералната демокрация. В резултат на това Орбан и Меркел постепенно се отчуждиха след 2010 г. Истинското разделение, обаче, дойде през 2015 г. около кризата с мигрантите в Европа. Унгарският премиер постоянно атакува политики, свързани с миграцията. В същото време, реагирайки на кризата, в която десетки хиляди мигранти бяха блокирани по балкански път, Ангела Меркел най-накрая им позволи достъп до Германия през септември 2015 г. В резултат на това в Германия влязоха над един милион мигранти само през тази година. Отношенията между „Фидес“ и ХДС, които принадлежат към една и съща европейска политическа група, се влошиха до такава степен, че през следващите две години нямаше почти никаква комуникация между двете страни. Студената връзка между двамата лидери определи и отношенията между техните  партии. \r\nВ крайна сметка Орбан и Меркел се срещнаха в Берлин през юли тази година. Това донякъде подобри ситуацията, но също така показа, че несъгласието по въпроса за мигрантите остава непроменено. Позицията на Меркел у дома се влошава; тя няма да се кандидатира за ръководството на партията си през декември. Тя възнамерява да остане канцлер до края на мандата й, но не е сигурно дали ще успее в това. Както и да е, на Меркел й останаха само няколко години на немската политическа арена. Политическият живот на Орбан изглежда стабилен през следващите години в Унгария и евентуално и на европейската сцена. \r\nИзборите за европейски парламент ще ни доближат до момента, когато ще можем да видим как историята ще оцени противоборството между двамата политици. Ясно е, че техните различия не се отнасят до краткосрочни проблеми. Различните са по въпроси като традицията, значението на християнството като рамка в светските демокрации и силните национални държави, в сравнение с европейския федерализъм, два възможни пътя за бъдещето на Европа. Дали идеята на Орбан за възобновяване на християндемократическите партии и политики (и на основополагащия етос) е краят на една епоха или началото на нова, която парадоксално възнамерява да разчита повече на мъдростта на миналото? Само времето ще покаже. \r\n***  Районият съд в Залцбург отхвърли обвинителния акт срещу 70-годишния бивш полковник от Бундесхера, заподозрян в шпионаж в полза на Русия, съобщава австрийският национален ежедневник  Die Kronen Zeitung .Така след два дни в ареста пенсионираният офицер от федералната армия, за когото се твърди, че е предавал секретна информация на Русия от 1992 г. насам, се завръща вкъщи. \r\nСпоред адвоката на офицера Михаел Хофер неговият клиент никога не е разкривал държавни тайни - престъпление, в което го обвини Прокуратурата в Залцбург. Хофер твърди, че бившият полковник от Бундесхера никога не е имал достъп до такъв тип секретна информация. \"Клиентът ми ме увери, че не е разкрил никакви държавни тайни. Той е много доволен от решението на съда\", подчерта Хофер в интервю за изданието, като същевременно допълни, че клиентът му \"не се възприема като шпионин\".  \r\nВъпреки че все още има подозрения към офицера, съдията в Районния съд в Залцбург отхвърли молбата за задържането му под стража. Магистратът не вижда опасност от бягството или укриването на заподозрения: той е добре интегриран в обществото и има безупречно досие. След пенсионирането му бившият полковник така или иначе вече няма достъп до никаква военна информация. Единствената мярка, която бе наложена спрямо него, е забрана за контакт с представители на тайни служби. В допълнение той е задължен да се явява всеки ден в полицията. В случай че наруши мерките, бившият офицер от австрийската армия ще бъде изправен пред арест.  \r\nРазследването срещу 70-годишния пенсиониран полковник от австрийската армия бе за предполагаемо събиране и предаване на военна информация на Москва в продължение на две десетилетия. За свършената работа той е получил възнаграждение в размер на 300 хил. евро. Самият бивш офицер призна, че е бил вербуван от Москва през 1988 г. Работил е в контролен център на австрийската армия и веднъж на две седмици е осъществявал контакт с руснак с кодово име „Юрий“. Допуснато бе, че той е разкривал секретна информация на Русия за ВВС на родината си, както и за артилерийските й системи. Малко преди излизането си в пенсия той е започнал да предава доклади и за ситуацията в страната с миграцията, разкрил е също и детайлна информация за високопоставени офицери на австрийската армия. Според австрийското контраразузнаване Москва е успяла да го предупреди, че спецслужбите на Виена са го разкрили. \r\nСкандалът имаше политически последици. На специална пресконференция миналата седмица канцлерът на Австрия Себастиан Курц обяви, че министърът на външните работи на Карин Кнайсл е отменила планираната за началото на декември визита в Руската федерация заради скандала. Първият дипломат на Виена привика в МВнР руските дипломати в страната за обяснение.  \r\nНа свой ред от Москва отрекоха участието им в аферата. Министърът на външните работи на Руската федерация Сергей Лавров призна, че е „неприятно изненадан“ от факта, че Австрия се въздържа от отправянето на официално  \r\nискане към Русия за изясняване на ситуацията. МВнР на Русия направи демарш пред посланика на Виена в Москва. \r\n***  Германците, живеещи във федералната провинция Саксония, са удовлетворени от стандарта си на живот и са настроени позитивно към бъдещето. Въпреки това в свободната държава е широко разпространено убеждението, че Германия е \"пренаселена с чужденци\". Това показва проучване на властите в Дрезден, цитирано от водещия национален ежедневник  Die Welt . \r\nСъгласно резултатите от анкетата, проведена сред 1011 души преди серията безредици в Кемниц, провокирани от убийството на 35-годишен германец от търсещи убежище, всеки втори саксонец  е уверен, че в родината му има твърде много хора с произход, различен от германския. Негативизмът е преди всичко насочен към мюсюлмани, синти и роми.  \r\nКакто и през предходната година, 56% от анкетираните считат Германия за опасно \"пренаселена от чужденци\". Проблеми конкретно със синти и роми виждат 57% от саксонците (през 2017 г. са били 38%), а 41% са на мнение, че трябва да бъде забранена имиграцията на мюсюлмани в страната.  \r\nОт редакцията подчертават, че данните за Саксония са значително по-високи от средната стойност на национално ниво. \r\n***  В сряда Тереза Мей ще заложи собствената си лидерска роля, тъй като ще потърси подкрепата на кабинета за проекта по сделката около напускането на Великобритания от Евросъюза, пише в броя си британският  The Times  .   \r\nМинистър-председателят вече започна да привиква ключови министри от кабинета си, както и лидери на демократичната юнионистка партията и да ги инструктира, като им дава сведения за основните елементи от споразумението с ЕС. \r\nПреговарящите по него страни изработиха проект за сделката, който е в обем от повече от 500 страници. Това е резултатът от проведените във вторник заключителни разговори в Брюксел.   \r\nОкончателното ключово искане на Обединеното кралство е за механизъм по излизане на страната от митническото споразумение – „спирачката“, която досега задържаше развитието на преговорите. Според това последно искане на Лондон кралството ще продължи да се съобразява с правилата на ЕС, за да избегне „твърда“ граница с Ирландия.   \r\nПривържениците на Брекзит нееднократно напомняха, че те не могат да подкрепят подобно решение, тъй като то в действителност, вкарват завинаги Великобритания в капана на Европейския съюз.", "date": "2018.11.14", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/11/14/2590091/nova-makedoniya-makedoniya-ek-ne-komentira-byagstvoto-na-gruevski-posochva-che-varhovenstvoto-na-zakona-e-osnovopolagasht-printsip.html", "text": "Европейската комисия не е пожелала да коментира искането за убежище на бившия македонски премиер Никола Груевски в Унгария и припомня, че върховенството на закона е основополагащ европейски принцип, пише  онлайн изданието на вестник „Нова Македония“ . \r\n„Върховенството на закона е основополагащ принцип на Европейския съюз, както за страните-членки, така и за страните-кандидати. Очакваме всички страни да действат строго в съответствие с правилата“, заявяват от ЕК, като добавят, че това е „съдебна процедура, която не бива да се политизира“. \r\nПревод и редакция:", "date": "2018.11.14", "title": "„Нова Македония“ (Македония): ЕК не коментира бягството на Груевски, посочва, че върховенството на закона е основополагащ принцип"}
{"url": "http://www.focus-news.net/news/2018/11/14/2590102/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.11.14", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/11/14/2590104/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-15-noemvri.html", "text": "„Софийска вода” временно ще прекъсне водоснабдяването в някои части на столицата на 15 ноември. Това съобщиха от пресцентъра на  дружеството .  \r\nВъв връзка с монтаж на спирателни кранове на ул. 111 в жк. „Обеля“ 2 се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. 106, ул. 104, ул. „Акад.Дмитрий Лихачов“, ул. 275, ул. „Обелски път“, ул. „Илия Георгов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.106 ъгъла с ул. „Дико Илиев“. \r\nВъв връзка с изграждане на сградно водопроводно отклонение на ул. „Златен рог“ в жк. „Лозенец“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Капитан Тодор Ночев“ от бул. „Джеймс Баучер“ до ул. „Любата“ и ул. „Вискяр планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Златен рог“ ъгъла с бул. „Джеймс Баучер“. \r\nВъв връзка с подмяна на сградно водопроводно отклонение на ул. „Мара Бунева“ в кв. „Орландовци“ се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Босилеградска“ от ул. „Мара Бунева“ до ул. „Железопътна“; ул. „Христо Батанджиев“ от ул. „Кирил Пърличев“ до ул. „Босилеградска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мара Бунева“ ъгъла с ул. „Босилеградска“. \r\nВъв връзка с подмяна на сградно водопроводно отклонение на ул. „Рила“ във вилна зона „Мало Бучино“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Искър“, ул. „Рила“, ул. „Мургаш“, ул. „Родопи“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родопи“ ъгъла с ул. „Янтра“. \r\nВъв връзка с подмяна на сградно водопроводно отклонение на ул. „Топола“ в с. Мировяне се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. „Сини вир“, ул. „Топола“ от ул. „Сини вир“ до ул. „Мировско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Топола“ ъгъла с ул. „Мировско шосе“. \r\nВъв връзка с подмяна на сградно водопроводно отклонение на ул. „Вихрен“ в кв. „Филиповци“ се налага спиране на водоподаването от 10:30 до 16:30 часа на клиентите на „Софийска вода”, живеещи в района на: ул. „Вихрен“, по ул. „Божко Димитров“ от ул. „Крайречна“ до ул. „Подпоручик Иван Желязков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вихрен“ ъгъла с ул. „Крайречна“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.14", "title": "„Софийска вода” временно ще прекъсне водоснабдяването в някои части на столицата на 15 ноември"}
{"url": "http://www.focus-news.net/news/2018/11/14/2590107/komisiyata-za-zashtita-na-konkurentsiyata-proveryava-6-verigi-benzinostantsii.html", "text": "Комисията за защита на конкуренцията осъществява контрол относно изпълнението на поетите с Решение № 318/2017 задължения от страна на „Лукойл България” ЕООД, „Еко България“ ЕАД, „Шел България“ ЕАД, „ОМВ България“ ООД, „НИС Петрол“ ЕООД и „Петрол“ АД с цел гарантиране на конкурентната среда на съответните пазари, съобщиха от  пресцентъра на КЗК.  Паралелно със започналото секторно проучване на конкурентната среда на пазарите на производство и реализация на автомобилен бензин и дизелово моторно гориво за крайни потребители, КЗК извършва последващ контрол за пълно, точно и своевременно спазване на поетите задължения през март 2017г. от страна на „Лукойл България” ЕООД, „Еко България“ ЕАД, „Шел България“ ЕАД, „ОМВ България“ ООД, „НИС Петрол“ ЕООД и „Петрол“ АД, на основание чл. 67 от Закона за защита на конкуренцията.  \r\nВъв връзка с наблюдаваното увеличение на цените на горивата за крайните потребители и поетите задължения от дружествата, Комисията намира за необходимо да провери изпълнението на одобрения комплекс от мерки, състоящи се в задължения за приемане на вътрешни процедури, които да гарантират ефективната конкуренция на съответния пазар. Поетите през 2017г. задължения целят да се препятства и възможността за възникване на евентуални антиконкурентни проблеми, свързани с прозрачността на пазара и координиране на пазарното поведение на дружествата при вземане на стратегически решения по начин, който ограничава конкуренцията.  \r\nПри осъществяване на контрола по изпълнение на поетите задължения Комисията може да приема сигнали и информация от всички физически и юридически лица, включително предприятия, сдружения на предприятия, държавни органи и органи на местното самоуправление, неправителствени организации.", "date": "2018.11.14", "title": "Комисията за защита на конкуренцията проверява 6 вериги бензиностанции"}
{"url": "http://www.focus-news.net/news/2018/11/14/2590106/varna-shofyorite-tryabva-da-se-dvizhat-s-povisheno-vnimanie-po-avtomagistrala-hemus-v-rayona-na-paten-vazel-nevsha-v-posoka-sofiya-zaradi-remontni-deynosti.html", "text": "Сухи са пътните настилки на територията на Варненска област, предаде репортер на  Радио „Фокус“ – Варна . Времето е облачно, но без валежи. Видимостта е добра. Шофьорите трябва да се движат с повишено внимание по автомагистрала „Хемус“ в района на пътен възел „Невша“ от 375 км до 381 км при пътен възел „Млада Гвардия“ в посока София. Движението в този участък се осъществява в дясно платно двупосочно заради ремонтни дейности на асфалтовата настилка. Затворено е слизането от магистралата към Невша и Белоградец, като моторните превозни средства се пренасочват през село Млада Гвардия. Затворено е и качването в посока София от пътен възел „Невша“, като водачите се пренасочват по път Русе – Варна или да се качат на магистралата при Каспичан. Движението в участъка Кранево – Варна при 83 км е ограничено за движение на моторно превозни средства  над 10 т. Обходен маршрут: Кичево – Оброчище. Движението по пътя Варна – Добрич в участъка с. Новаково – Стожер от 23 км до 25-ти се осъществява в една лента поради ремонтни дейности на асфалтовата настилка. Движението по път Старо Оряхово – Гроздьово от 0 км до 17 км се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Движението по път Варна – Добрич в участъка от 38 км до 43 км се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Във Варна задръствания се образуват по булевардите „Цар Освободител“, „Сливница“ и „Владислав Варненчик“ в участъците с ремонтни дейности. Водачите трябва да преминават с повишено внимание през новите кръгови кръстовища на булевардите „Сливница“ и „Владислав Варненчик“, в участъците на пресичане с новия бул. „Васил Левски“. \r\nХристиян ТИЛКИЯН", "date": "2018.11.14", "title": "Варна: Шофьорите трябва да се движат с повишено внимание по автомагистрала „Хемус“ в района на пътен възел „Невша“ в посока София заради ремонтни дейности"}
{"url": "http://www.focus-news.net/news/2018/11/14/2590108/kyustendil-obrazovatelni-igri-i-obucheniya-na-tema-da-nauchim-za-gorata-shte-se-provedat-v-osnovno-uchilishte-hristo-botev.html", "text": "Образователни игри и обучения на горска тематика ще се проведат в Основно училище „Христо Ботев” в Кюстендил. Това съобщи за  Радио „Фокус” – Кюстендил  инж. Здравчо Тодоров, директор на Регионална дирекция по горите – Кюстендил. Инициативата ще започне от 13.30 часа в залата на учебното заведение. Експерти от  Регионална Дирекция по горите – Кюстендил ще проведат обучение с ученици от 5 и 6 клас. Обучението ще бъде на тема „Да научим за гората“. Предвидени са онлайн игри и практическо обучение на терен за установяване възрастта на дървета с помощта на преслеров свредел. „Ние сме се ангажирали да работим с децата. Това е поредната среща с децата, които се занимават на горска тематика. Разработени са електронни игри, подготвени са и награди за най-бързите, смелите и сръчните”, каза Здравчо Тодоров. \r\nВенцеслав ИЛЧЕВ", "date": "2018.11.14", "title": "Кюстендил: Образователни игри и обучения на тема „Да научим за гората“ ще се проведат в Основно училище „Христо Ботев”"}
{"url": "http://www.focus-news.net/news/2018/11/14/2590110/veselin-mareshki-volya-nyama-da-badem-politicheski-reketyor-i-shte-rabotim-v-plenarna-zala.html", "text": "„Воля“ не е била и никога няма да бъде политически рекетьор. Ще работим в залата. Това каза на брифинг лидерът на „Воля“ Веселин Марешки, предаде репортер на  Агенция „Фокус“ . „Много по-лесно е и за нас да бъдем извън парламента. Обмисляхме този вариант, но това няма да напълни джобовете на българите“, заяви той. „За пореден път ще сложим националния интерес пред тяснопартийния, като истински държавници“, обяви Веселин Марешки. Той уточни, че от „Воля“ продължават да искат оставките на вицепремиерите Валери Симеонов и Красимир Каракачанов. „Чудим се още те нямат ли мъжество, воля, морал, патриотизъм, за да се оттеглят. Дори да не го направят, това рано или късно ще стане, защото народът няма да им прости предателството“, коментира Веселин Марешки. „Протестите ясно го показват. Хората очакват от нас активна работа и решаване на онези болки, които са ги изкарали на улицата“, посочи той. „Неявяването на работа в момент да растящи цени не е решаване на проблема, а абдикация от отговорност“, каза още лидерът на „Воля“. \r\nБиляна ИВАНОВА", "date": "2018.11.14", "title": "Веселин Марешки, „Воля“: Няма да бъдем политически рекетьор и ще работим в пленарна зала"}
{"url": "http://www.focus-news.net/news/2018/11/14/2590105/1tv-makedoniya-nikola-gruevski-e-vav-vilata-na-viktor-orban.html", "text": "Избягалият бивш македонски премиер Никола Груевски в момента се намира във вилата на унгарския премиер Виктор Орбан, след като първата си вечер в Унгария е прекарал в хотел „Коринтия“ в Будапеща, съобщава на базата на собственото си разследване  скопският телевизионен канал „1 ТВ“ . \r\nВ сряда екипът на медията, заедно със своите информатори в унгарската столица, ще посети всички места, където би могъл да бъде Груевски, а от тях вече са разбрали, че преди да замине за вилата на Орбан, първата вечер е преспал в хотел „Коринтия“. \r\nПредполага се, че когато се поиска политическо убежище, докато органите не разрешат, кандидатът, който и да е, ако се придържа Унгария към Европейската конвенция, трябва да бъде изолиран в домашен арест, а не да се разхождат като свободен гражданин. \r\nПо-рано унгарските власти съобщиха, че не коментират, докато не приключат всички процедури, което индиректно потвърди, че Груевски е потърсил убежище. \r\nВъзниква въпросът дали Груевски е достъпен за македонската дипломатическа представителна служба, а бившият премиер е търсен също и от Интерпол, защото вече има издадена международна заповед за арест за него. Интересен въпрос също, според „1 ТВ“, е с чия помощ Груевски е минал през Сърбия до Унгария. \r\nЗа повече отговори журналистката Кристина Атовска я чака с ново обаждане от Будапеща в новините в 10 часа, посочва медията. \r\nПревод и редакция:", "date": "2018.11.14", "title": "„1ТВ“ (Македония): Никола Груевски е във вилата на Виктор Орбан"}
{"url": "http://www.focus-news.net/news/2018/11/14/2590113/liderat-na-volya-veselin-mareshki-i-deputatat-krastina-taskova-sa-se-otkazali-ot-imunitetite-si.html", "text": "Вече с Кръстина Таскова подадохме отказ от имунитети, така че ако това е новина, я казваме. Това обяви на брифинг лидерът на „Воля“ Веселин Марешки, предаде репортер на  Агенция „Фокус“ . Попитан отказва ли се „Воля“ от идеята да бойкотира работата в пленарна зала докато вицепремиерите Симеонов и Каракачанов не подадат оставка, той обясни: „Казахме, че ако няма други начини за изхвърлянето на двамата от властта, можем да прибегнем в краен вариант и до неявяване в зала. Симпатизантите ни казаха, че това би било бягство от отговорност и не са ни пратили тук, за да се крием по кулоарите“. „Зачитам изказване на Мая Манолова докато беше член на БСП: ГЕРБ са като второразряден отбор, който не може да си играе играта и пречи на другия тим. Решили са да се излагат, държат се като на махленско футболно игрище“. „Ние няма да се държим като второразряден тим, ще държим на избирателите си“, заяви Веселин Марешки. \r\nБиляна ИВАНОВА", "date": "2018.11.14", "title": "Лидерът на „Воля“ Веселин Марешки и депутатът Кръстина Таскова са се отказали от имунитетите си"}
{"url": "http://www.focus-news.net/news/2018/11/14/2590109/veliko-tarnovo-okrazhnata-prokuratura-zadarzha-za-72-chasa-mazha-obvinen-za-ubiystvoto-v-gorna-oryahovitsa.html", "text": "Окръжната прокуратура задържа за 72 часа мъжа, обвинен за убийството в Горна Оряховица. Това съобщиха от пресцентъра на  Апелативна прокуратура - Велико Търново . На 13 ноември 2018 г. с постановление на наблюдаващ прокурор,  Окръжна прокуратура - Велико Търново задържа за срок до 72 часа мъжа с инициали Н. К. от гр. Г. Оряховица - на 36 години, обвинен в убийството на жена с инициали М. П. (на 45 години от същия град). \r\nПрокуратурата е привлякла в качеството на обвиняем Н. К. за това, че на 10 ноември 2018 г.  в гр. Горна  Оряховица умишлено е умъртвил М. П., като убийството е извършено по особено мъчителен начин за убитата и с особена жестокост и за това, че на същата дата и място е причинил средна телесна повреда на С. С. изразяваща се в черепно- мозъчна травма и счупване на кости проникващи в черепната кухина. \r\nПрестъпленията за които е обвинен Н.К. са тежки умишлени престъпления. Престъплението по чл. 116, ал. 1, т. 6, вр. с чл. 115 от НК се наказва с лишаване от свобода от 15 до 20 години, доживотен затвор или доживотен затвор без замяна. Обвиняемият е осъждан и се е укривал от полицията.  \r\nПо искане за вземане на мярка за неотклонение „Задържане под стража” ще се произнесе Окръжен съд – Велико Търново.", "date": "2018.11.14", "title": "Велико Търново: Окръжната прокуратура задържа за 72 часа мъжа, обвинен за убийството в Горна Оряховица"}
{"url": "http://www.focus-news.net/news/2018/11/14/2590103/ognyan-zlatev-ek-v-balgariya-monitoringoviyat-doklad-na-ek-ne-e-prishtyavka-na-bryuksel-a-neobhodim-mehanizam-za-balgariya.html", "text": "Мониторинговият доклад на ЕК не е прищявка на Брюксел, а необходим механизъм за България. Това каза за сутрешния блок „Добро утро, България“ на  Радио „Фокус“  ръководителят на Представителството на ЕК в България Огнян Златев във връзка с напредъка на страната ни по механизма за сътрудничество и проверка. „Да не се фокусираме върху това, че механизмът е нещо наложено – той е необходим, за да може българските граждани да живеят в още по-демократични условия и да се чувстват сигурни в своето бъдеще“, уточни той и обърна внимание, че ЕК и България работят ръка за ръка за преодоляване на слабостите от първия ден на присъединяването ни към Съюза през 2007 година. След като в сферите на гарантиране на независимост на съдебната власт, законодателната рамка и ефективност в борбата с организираната престъпност България постигна значителен напредък, предстои да съсредоточим усилията си в другите 3 области – корупция в по-високите етажи на властта, външни граници и продължаване на съдебна реформа, обясни Огнян Златев. „В доклада доста ясно е отбелязано, че изминалата година след ноември 2017 година, когато излезе и миналия доклад на ЕК, е бил период на политическа стабилност в България, което е допринесло  за устойчивостта на процеса на реформи. Очакваме мониторингът, осъществяван от ЕК през последните 11 години, да отпадне преди края на настоящия мандат на ЕК, но решението на този въпрос е изцяло в ръцете на българската страна“, обясни Огнян Златев. Според него ако това се случи, ще е още една стъпка към Шенгенското пространство. Той е причина някои страни-членки на ЕС да поставят под съмнение присъединяването ни, докато България е изпълнила всички технически условия, уточни той.", "date": "2018.11.14", "title": "Огнян Златев, ЕК в България: Мониторинговият доклад на ЕК не е прищявка на Брюксел, а необходим механизъм за България"}
{"url": "http://www.focus-news.net/news/2018/11/14/2590101/pg-na-bsp-za-balgariya-provezhda-sreshta-s-knsb.html", "text": "ПГ на \"БСП за България\" провежда среща с КНСБ, предаде репортер на  Агенция \"Фокус\" . Срещата се провежда в зала \"Запад\" на Народното събрание. В нея участват лидерът на БСП Корнелия Нинова, зам.-председателят на ПГ на \"БСП за България\" Драгомир Стойнев и депутати от групата. От страна на КНСБ е президентът на Конфедерацията Пламен Димитров. \r\nДеница КИТАНОВА", "date": "2018.11.14", "title": "ПГ на \"БСП за България\" провежда среща с КНСБ"}
{"url": "http://www.focus-news.net/news/2018/11/14/2590114/blagoevgrad-20-godishen-e-postradal-pri-sbivane-v-zavedenie-v-bansko.html", "text": "20-годишен е пострадал при сбиване заведение в град Банско. Това съобщиха от  ОДМВР - Благоевград . Инцидентът е станал около 05.00 часа на 11 ноември 2018 г. На 13 ноември 2018 г. в РУ - Банско е получен сигнал за това, че след саморазправата пострадалият е с фрактура на предмишницата на лявата ръка, извадена лакътна става на лявата ръка и контузия на лявото каляно. По случая е образувано досъдебно производство. Работата продължава.", "date": "2018.11.14", "title": "Благоевград: 20-годишен е пострадал при сбиване в заведение в Банско"}
{"url": "http://www.focus-news.net/news/2018/11/14/2590112/mayk-pens-sasht-sa-gotovi-za-studena-voyna-s-kitay-ako-toy-ne-promeni-voennata-i-ikonomicheskata-si-politika.html", "text": "САЩ са готови за Студена война с Китай в случай, че Пекин не промени своята политика, потвърди вицепрезидентът на страната Майк Пенс в интервю пред американско издание, предава  ТАСС . \r\nПо неговите думи, президентът на САЩ Доналд Тръмп е готов на нормализация на отношенията с Пекин, но за това Китай трябва да бъде готов сериозно да промени своята политика, включително в икономическата и военната сфери. „Мисля, че до голяма степен това ще зависи от Аржентина (на срещата на Г-20 в Буенос Айрес трябва да се състои разговор между Тръмп и председателя на Китай Си Дзинпин)“, отбеляза той. \r\nПо думите на американския вицепрезидент, за Китай това е последният шанс да не допусне сценарий на Студена война със САЩ. В отговор на въпрос, дали Вашингтон е готов за подобен сценарий и какво ще стане ако Китай не изпълни необходимите условия за избягване на подобна конфронтация, Пенс отговори: „Е и, нека бъде така“. „Ние наистина мислим, че в момента се намираме в силна позиция“, добави той. \r\nПо-рано американският вицепрезидент заяви, че Пекин се намесва във вътрешните работи на САЩ и „манипулира американската демокрация“, припомня руската агенция. Той, конкретно, заяви, че Китай искат да сменят Тръмп като президент. \r\nПревод и редакция:", "date": "2018.11.14", "title": "Майк Пенс: САЩ са готови за Студена война с Китай, ако той не промени военната и икономическата си политика"}
{"url": "http://www.focus-news.net/news/2018/11/14/2590115/blagoevgrad-na-teritoriyata-na-obshtinata-e-osigureno-neobhodimoto-kolichestvo-materiali-za-spravyane-s-parviya-snyag.html", "text": "Общината е готова за зимния сезон. Това каза за  Радио „Фокус“ - Пирин  Васил Бачев, управител на общинската фирма „Биострой“. „Вече е осигурено необходимото количество материали за справяне с първия сняг. Разполагат и с необходимата техника, която е разположена в пет зони на града“, каза Бачев. По думите му са осигурени 200 тона сол и 60 тона луга в базите за посрещане на снеговалежите през зимния сезон“, каза още Бачев. По думите му тези количества са съобразени с едни нормални снеговалежи и при нужда ще закупят още. Самият оперативен план е изготвен, така че градът е разделен на пет района и във всеки има определен брой машини“, каза още Бачев. По думите му машините са окомплектовани по две, които да хвърлят сол или луга, което зависи от температурата. „Те са съобразени, така че да се покрият най-вече главните артерии на града и подходите към болниците и пожарната. Тези участъци са с предимство, тъй като при инцидент, първо трябва те да са почистени. Приоритет са и стръмните участъци на Баларбаши, квартал „Освобождение“, защото там ако не влезнем навреме, след това става невъзможно да влезнем с нашите машини, макар че са по-проходими“, каза Бачев. \r\nЛора КАЛЧЕВА", "date": "2018.11.14", "title": "Благоевград: На територията на общината е осигурено необходимото количество материали за справяне с първия сняг"}
{"url": "http://www.focus-news.net/news/2018/11/14/2590111/sliven-v-grada-shte-se-provede-protest-pod-nadslov-edin-narod-sreshtu-sistemata.html", "text": "Протест под надслов  „Един народ срещу системата“ ще се състои тази вечер в Сливен. Организацията се  провежда в социалните мрежи, предаде репортер на  Радио „Фокус“ – Сливен . Сборният пункт е паметника на Хаджи Димитър. Протестиращите ще се съберат в 18.00 часа, а след това ще преминат по главната улица, за да представят своите искания. \r\nСнощи в града се състоя протестно шествие, на което се чуваха скандирания „Оставка“. \r\nЗа 18 ноември е насрочен голям протест срещу високите цени на горивата, застраховките и социалната несправедливост. Сборният пункт е паркингът на Дамарски мост. Началният час е 11.00 часа. \r\nЛюдмила ЙОРГОВА", "date": "2018.11.14", "title": "Сливен: В града ще се проведе протест под надслов  „Един народ срещу системата“"}
{"url": "http://www.focus-news.net/news/2018/11/14/2590116/stara-zagora-zapochna-premahvaneto-na-24-nezakonni-postroyki-v-kv-kolyu-ganchev.html", "text": "В 9.30 часа тази сутрин започна премахването на 24 незаконни постройки в кв. „Колю Ганчев“. Това съобщиха от пресцентъра на  Община Стара Загора . Срокът за доброволно премахване на общо 48 постройки, изградени незаконно, е изтекъл от 1 година, съобщи началникът на отдел „Контрол по строителството“ към Община Стара Загора Ангел Стоманярски. От тях 24 са били премахнати доброволно от собствениците им, уточни той. \r\nИзпълнява се принудително премахване от кооперация „Синвекс“, избрана за дейността след проведена процедура за възлагане на обществена поръчка. Операцията по премахването на къщите е предвидена за днес и утре. \r\nОт първия мандат на кмета Живко Тодоров до момента са премахнати 56 незаконни къщи в парк „Борова гора“, 14 в кв. „Лозенец“ и около 20 постройки, изградени без надлежно разрешително в централната част на града.", "date": "2018.11.14", "title": "Стара Загора: Започна премахването на 24 незаконни постройки в кв. „Колю Ганчев“"}
{"url": "http://www.focus-news.net/news/2018/11/14/2590117/plovdiv-chetiri-sela-ot-oblastta-sa-s-narusheno-vodopodavane-zaradi-avarii.html", "text": "Четири села от областта са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода са населените места Отец Паисиево, Белащица, Браниполе и Устина. Не е посочен краен срок за отстраняване на авариите и за възстановяване на нормалното водоподаване към засегнатите домакинства. \r\nС нарушено водоподаване днес са и десетки жители на градовете Брезово и Перущица, заради аварии на водопроводи. Екипите на водоснабдителното дружество отстраняват аварии също на ул. „Филип Тотю“ в град Раковски, на ул. „Александър Стамболийски“ в град Карлово, при местността „Паниците“ в град Калофер, както и на улиците „Петрова нива“ и „Полк. Бонев“ в град Пловдив. Без вода са и живущите в района около Стадиона, кварталите „Запад“, „Изток“ и „Свети Георги“ в град Асеновград. \r\nТони МИХАЙЛОВ", "date": "2018.11.14", "title": "Пловдив: Четири села от областта са с нарушено водоподаване заради аварии"}
{"url": "http://www.focus-news.net/news/2018/11/14/2590119/vladimir-kisyov-sds-v-sds-imame-trezva-otsenka-za-vsichki-vzaimootnosheniya-na-partiyata-s-drugi-formatsii.html", "text": "В СДС имаме трезва оценка за всички взаимоотношения на партията с други формации. Това каза за  Радио „Фокус“  Владимир Кисьов, член на НС на СДС. По думите му въпреки спекулациите в множество медии напрежение и конфликт с членове на ДСБ няма. „Смея да твърдя, че ние като членове на СДС, като нормални десни граждани и политици имаме изключително добро отношение към членовете на ДСБ. Личностни противоречия между нас няма, това са хора, с които сме били в общ екип, осъществявали сме общи политики. С тях мислим по един и същ начин“, обясни той. Кисьов коментира още, че от раздробяването на дясното пространство през годините се възползваха голяма част от останалите формации. „Това доведе до днешния модел да няма ярки представители на дясното. В някои медии се появиха такива заглавия, че „СДС е полегнало отново на ГЕРБ“- беше хубаво журналистите, които слагат такива заглавия, да бяха присъствали на Конференцията, да чуят дебатите и да видят, че няма такова нещо- а точно обратното. СДС има много трезва оценка за взаимоотношенията, в точа число и ГЕРБ“, допълни той.", "date": "2018.11.14", "title": "Владимир Кисьов, СДС: В СДС имаме трезва оценка за всички взаимоотношения на партията с други формации"}
{"url": "http://www.focus-news.net/news/2018/11/14/2590118/aleksis-tsipras-i-v-gugal-shte-tarsyat-severna-makedoniya-dogovorat-shte-mine-v-gratskiya-parlament.html", "text": "Премиерът на Гърция Алексис Ципрас е твърдо убеден, че Договорът от Преспа ще мине в гръцкия парламент. В телевизионно интервю той обясни, че за това има достатъчно депутати, но за мярката има одобрение и от гражданите, пише  електронното издание на македонския вестник „Вечер“ . \r\n„140 страни ги наричат Македония, сега ще ги наричат Северна Македония. За да намерите страната, в „Гугъл“ ще трябва да напишете „Северна Македония“, когато договорът бъде ратифициран. А той ще мине с право, защото и последният гражданин – разбирам чувствителността, реакциите и несъгласията – започва да схваща, че независимо от трудностите и проблемите, този договор е в полза на страната, той надгражда, дава й димика, а особено нашите съграждани от Северна Гърция разбират, че не може Македония, Солун, да стане икономическа столица на Балканите, когато е обърната с гръб към съседите“, заяви Ципрас. \r\nПо неговите думи, в решаващият момент в гръцкия парламент дори и върлият противник на Договора Панос Каменос ще бъде в дилема как да гласува, защото споразумението е в интерес на държавата. Ципрас смята, че мнозинството би било още по-голямо ако лидерът на Нова Демокрация Кириакос Мицотакис позволи на своите депутати да гласуват по собствено желание. \r\nВ интервюто гръцкият премиер заяви, че не се притеснява от преднината на опозицията в последните анкети. Напротив, той очаква убедителна победа на СИРИЗА (Коалицията на радикалната левица) на изборите за европейски парламент през май, както и на парламентарните избори в страната, които, както подчерта той, ще се проведат през октомври 2019 година. \r\nПревод и редакция:", "date": "2018.11.14", "title": "Алексис Ципрас: И в „Гугъл“ ще търсят Северна Македония, Договорът ще мине в гръцкия парламент"}
{"url": "http://www.focus-news.net/news/2018/11/14/2590120/stefan-radev-kmet-na-sliven-zrelostta-na-edno-obshtestvo-se-izmerva-s-otnoshenieto-mu-kam-horata-v-neravnostoyno-polozhenie.html", "text": "Център за социална рехабилитация и интеграция в кв. ,,Република” беше официално открит по повод Международния ден на незрящите и Деня на добротата. Това съобщиха от пресцентъра на  Община Сливен . Лентата прерязаха председателят на Общински съвет – Сливен Димитър Митев, кметът Стефан Радев и директорът на Центъра Пепа Димова. По време на откриването кметът Стефан Радев заяви, че Центърът е продукт на желанието и усилията на Общината за подобряване на средата и възможностите за хората в неравностойно положение в град Сливен. Той допълни, че се предвижда осъществяването на редица проекти, които предстои да стартират. \r\n,,Преди година и половина тази сграда беше руина и въпреки оскъдния бюджет, с който разполагахме, тя се превърна в радост за окото. Надявам се и хората, които ще се възползват от предоставените услуги да бъдат удовлетворени от направеното, което ще им помогне да създадат социални контакти в една по-привлекателна среда”, заяви кметът Радев. \r\nСвоите благодарности към всички, участвали и спомогнали проектът да се осъществи изказа и директорът на Центъра Пепа Димова. Тя подчерта, че идеята за осъществяването му е дългогодишен труд, който е факт, благодарение на усилията на общинското ръководство и Областна администрация – Сливен. \r\nМузикален поздрав към присъстващите отправиха малчуганите от ЦДГ ,,Теменуга”. Молитва за здраве отслужи  протосингелът на Сливенска митрополия отец Евгений Янакиев. \r\nНа откриването присъстваха още заместник-кметовете Пепа Чиликова и Стоян Марков, експерти от Общинска администрация, граждани и гости. \r\nРемонтът на сградата и доставката на оборудването са осъществени по два проекта, които са одобрени и спечелени от Община Сливен. Сградата е изцяло ремонтирана през 2017 г. по проект „Красива България“ на Министерство на труда и социалната политика. В началото на 2018 г. Община Сливен кандидатства и подписа договор за съвместна дейност по проект към Фонд „Социална закрила” на МТСП за доставка и монтаж на обзавеждане и оборудване. Стойността на строително-монтажните работи е 134 хил. лв., а закупеното оборудване и обзавеждане е на стойност 26 хил. лв. \r\nЦентърът отговаря на европейските критерии за равнопоставен достъп до качествени социални услуги за широк кръг потребители. Сградата е предоставена на Общината Областна управа с договор за безвъзмездно управление. След извършения ремонт, тя разполага с кабинет по готварство, кабинет по зрителна рехабилитация, психомоторна зала за деца, зала за двигателна рехабилитация, помещение за масаж, съблекални и многофункционална зала. \r\nЩе бъде предоставяна подкрепа за индивидуалното развитие, поддържане и придобиване на нови способности и самостоятелност на лица с различни по вид и степен увреждания. Основна цел в дейността на Центъра е откриване и надграждане на ресурсите от знания, умения и нагласи за успешна житейска, професионална и творческа реализация на хората с увреждания.", "date": "2018.11.14", "title": "Стефан Радев, кмет на Сливен: Зрелостта на едно общество се измерва с отношението му към хората в неравностойно положение"}
{"url": "http://www.focus-news.net/news/2018/11/14/2590121/premierat-boyko-borisov-otpuskame-blizo-52-mln-lv-za-koledni-dobavki-kam-pensiite.html", "text": "Отпускаме близо 52 млн. лв. за коледни добавки към пенсиите. Това каза премиерът Бойко Борисов в началото на правителственото заседание, предаде репортер на  Агенция „Фокус“ . 1 269 000 пенсионери ще получат добавки към пенсиите. Средствата, които отпуска кабинета са 51 624 000 лв. „Заради статистиката и данните – това, което с коалиционните партньори обещахме в рамките на третия ни мандат на управление, съвместно с Патриотите с днешната точка стават 200 900 000 лв. допълни средства върху пенсиите“, коментира Борисов. Премиерът допълни, че парите са събрани от приходните агенции от контрабанда. „А за кабинетите, които съм управлявал сега са 460 млн. допълнително за Коледа и Великден“, уточни Борисов. \r\nМариела РУСЕВА", "date": "2018.11.14", "title": "Премиерът Бойко Борисов: Отпускаме близо 52 млн. лв. за коледни добавки към пенсиите"}
{"url": "http://www.focus-news.net/news/2018/11/14/2590122/plovdiv-tehnicheski-pregled-na-mashinite-za-zimno-poddarzhane-shte-bade-izvarshena-na-15-noemvri.html", "text": "Технически преглед на машините за зимно поддържане ще бъде извършена на 15 ноември. Това съобщи за  Радио „Фокус“ - Пловдив  директорът на ОП „Чистота“ Иван Стоянов. Проверката ще бъде извършена от специална комисия. След това ще бъде оповестена готовността на общината за зимата. \r\nПрегледът е от 10.00 часа в базата на КМД, която се намира на ул. „Братя Бъкстон“ 155 (Южна индустриална зона). По-късно проверката ще продължи и в базата на ОП „Чистота“ – ул. „Даме Груев“ 64А (входът е откъм ул. „Скопие“, срещу НАП).", "date": "2018.11.14", "title": "Пловдив: Технически преглед на машините за зимно поддържане ще бъде извършена на 15 ноември"}
{"url": "http://www.focus-news.net/news/2018/11/14/2590124/vratsa-dva-sluchaya-na-telefonni-izmami-za-obshto-11-106-lv-sa-razkriti-v-kozloduy.html", "text": "Два случая на телефонни измами за обща стойност 11 106 лв. са разкрити в Козлодуй. Това съобщиха   от   ОДМВР – Враца . На 12 ноември 2018г. в РУ-Козлодуй е получено съобщение от 75-годишна жителка на града, която заявила, че в същия ден на домашния й телефон позвънил непознат мъж, който се представил за комисар Петров и й съобщил, че дъщеря й е претърпяла злополука и трябва да се плати сумата от 29000 лв. за операция. След като жената заявила, че разполага само с 5000 лева, по  инструкция от непознатия, оставила парите до дърво на улица в града. След бързи издрирвателни мероприятия, служители на РУ-Козлодуй са установили и задържали участниците в измамната схема. Това са две лица от Козлодуй на възраст 18 и 22 години. Те не са криминално проявени. Полицейските служители са намерил и иззели част от парите, а именно 3 750 лв.  \r\nПри втория случай на 13 ноември 2018г. в РУ-Козлодуй е получен сигнал, че 68-годишна жителка на града е предала 5 806 лв. и 150 евро под заблуждението на неизвестно лице, че участва в полицейска операция за залавянето на група престъпници. След получения сигнал, полицейските служители предприели незабавни оперативно-следствени действия в резултат на които са установили и задържали извършителите. Става въпрос са две лица на възраст 21 и 22 години от Козлодуй, криминално проявени и осъждани. Полицейските служители са намерили и иззели 3 200 лв., които са част от парите оставени от измамената жена.  \r\nПо двата случая са образувани досъдебни производства.", "date": "2018.11.14", "title": "Враца: Два случая на телефонни измами за общо 11 106 лв. са разкрити в Козлодуй"}
{"url": "http://www.focus-news.net/news/2018/11/14/2590123/kyustendil-77-godishen-mazh-e-stanal-zhertva-na-telefonna-izmama-sas-sumata-ot-9000-leva.html", "text": "77-годишен мъж е станал жертва на телефонна измама със сумата от 9000 лева, съобщиха от  ОДМВР – Кюстендил . Мъжът е въведен в заблуждение по телефона от друг мъж, който се е представил за служител на полицията, поискал съдействие за залавянето на измамници. Трябвало да им даде наличните си пари. Възрастният мъж се доверил и предал торбичката с 9000 лв. на непознат мъж на улицата, в близост до дома си. Два часа по-късно е уведомил полицията за случилото се. По случая е започнато досъдебно производство в РУ - Кюстендил, уведомен е дежурен прокурор.", "date": "2018.11.14", "title": "Кюстендил: 77-годишен мъж е станал жертва на телефонна измама със сумата от 9000 лева"}
{"url": "http://www.focus-news.net/news/2018/11/14/2590125/veliko-tarnovo-filmovata-poreditsa-nashite-palkovodtsi-shte-bade-predstavena-pred-uchenitsi-vav-veliko-tarnovo-i-lyaskovets.html", "text": "Филмовата поредица „Нашите пълководци“ ще бъде представена пред ученици във Велико Търново и Лясковец . Това съобщи за  Радио „Фокус“ – Велико Търново  Марио Мишев, координатор проекти в сдружение „Българска история“. Поредицата разказва за 10 избрани личности от българската история. Организацията ще проведе уроци по история в ПГТ „Д-р Васил Берон“ във Велико Търново и в  СУ „Максим Райкович“ в Лясковец. „Нашите пълководци“ е най-новата поредица от филми на Сдружение „Българска история“. Чрез кратките 5-минутни видеа учениците ще се запознаят с живота и делото на Георги Вазов, Стефан Тошев, Георги Векилски и други. „Идеята е да покажем колко цветни и многопластови са тези личности и в какво се изразява истинският им героизъм . Най-важното е децата да видят как един живот може да е напълно отдаден на България“, посочи Марио Мишев. \r\nУрокът в Лясковец ще е от 10.30 часа, а във Велико Търново – от 13.30 часа. След това екипът ще отпътува за Търговище. На 15 ноември ще бъдат посетени две училища в Плевен, след което ще се проведат уроци в Червен бряг. В края на месеца организацията ще е в Бяла (Русенско). Покани  са получили и от Сопот и Казанлък. „Миналата година посетихме над 30 училища. Желанието ни е тази година да надградим това темпо, с което започнахме“, допълни Марио Мишев. \r\nНадежда КРЪСТЕВА", "date": "2018.11.14", "title": "Велико Търново: Филмовата поредица „Нашите пълководци“ ще бъде представена пред ученици във Велико Търново и Лясковец"}
{"url": "http://www.focus-news.net/news/2018/11/14/2590129/yordan-yordanov-kmet-na-dobrich-odobrena-e-finansova-pomosht-v-razmer-na-6-529-990-lv-za-rekonstruktsiya-na-shest-ulitsi.html", "text": "Одобрена е финансова помощ в размер на 6 529 990 лв. за реконструкция на шест улици. Това съобщи кметът на Добрич Йордан Йорданов, предаде кореспондент на  Радио „Фокус” – Варна . Ясно е решението на Управляващия орган относно изпълнението на интегрираните планове за градско възстановяване и развитие. То касае обновяването на градската среда в Добрич. Получено е одобрение за финансиране на шест улици – „Кирил и Методий“, „Максим Горки“, „Стоян Михайловски“, „Георги Кирков“, „Детелина“ и „Теменуга“. Дейностите включват цялостно преасфалтиране на тези улици, възстановяване на тротоари и обновяване на улично осветление и междублокови пространства и детски площадки. Йордан Йорданов изрази надежда до края на този месец да бъдат събрани оферти от фирми изпълнители и Комисия да започне тяхното разглеждане.  \r\nЖулиета НИКОЛОВА", "date": "2018.11.14", "title": "Йордан Йорданов, кмет на Добрич: Одобрена е финансова помощ в размер на 6 529 990 лв. за реконструкция на шест улици"}
{"url": "http://www.focus-news.net/news/2018/11/14/2590128/plovdiv-v-istoricheskiya-muzey-shte-se-provede-kameren-kontsert-po-povod-190-godini-ot-smartta-na-frants-shubert.html", "text": "В Регионалния исторически музей в Пловдив ще се проведе камерен концерт по повод 190 години от смъртта на Франц Шуберт. Това съобщиха за  Радио „Фокус“ – Пловдив  от музея. Концертът ще се състои от 17.00 часа на 17 ноември в зала „Съединение“. В концерта ще вземат участие Милена Вълева – цигулка, Мария-Елена Средева – пиано и Магдалена Далчева – виолончело. Програмата включва Соната (1817 г.), Op. 162, D.574 – I. Allegro moderato, II. Scherzo. Presto, III. Andantino, IV. Allegro vivace; Фантазия (1827 г.), Op. 159, D. 934 – I. Andante, II. Allegretto, III. Andantino, IV. Allegro vivace; Рондо (1826 г.), Op. 70, D. 895 – Andante. Allegro; Ноктюрно (1828 г.) Op. 148, D.897.  Входът за посетители е свободен.", "date": "2018.11.14", "title": "Пловдив: В Историческия музей ще се проведе камерен концерт по повод 190 години от смъртта на Франц Шуберт"}
{"url": "http://www.focus-news.net/news/2018/11/14/2590127/pregled-na-osnovnite-temi-vav-velikotarnovskiya-pechat.html", "text": "„Ловци стрелят на метри от екопътеката за Ксилифор“ е заглавие от областния всекидневник  „Янтра Днес” . Ловци стрелят по време на лов на 100 м от екопътеката за парка „Ксилифор“, която тръгва от бившата текстилна фабрика във В. Търново, сигнализираха туристи. По време на съботната разходка близо до пътя се чули гърмежи, а по-късно петима авджии влачили убита прасе. В района обаче има археологически обект, който се посещава по всяко време. Няма табела, че това е ловен район, а и как може да се ловува толкова близо до екопътеката, където минават доста хора, особено в съботен ден, не скри възмущението си Александър Филипов, който бил на разходка с приятел и посетили близкия археологически обект. „С близо 9% се е увеличила средната заплата в региона“ е друго заглавие от ежедневника. 8,9% е годишният темп на увеличение на средната работна заплата във Великотърновска област, показват данните на Националния статистически институт. Това нарежда региона до областите Русе, Шумен, Стара Загора и Бургас. Сред най-бързо растящите заплати в страната са Ямбол – 14,5%, висок темп на растеж има и в София – 13%, Кърджали – 13,2%, и Перник – 12,8%. „Художник дари портрети на Вапцаров на 14 училища“ е заглавие от страница три на ежедневника. “Бум на варицела във Велико Търново” четем на страници четири. На страница пет е поместен материал със заглавие “Как с пържоли, сланина и масло Атанас Узунов отслабна със 70 кг“. На спортната страница на вестник „Янтра Днес“ четем “Етър“ играе контрола с „Царско село“. \r\n„Любовен триъгълник е в основата на зверското убийство на сервитьорката в Горна Оряховица“ е заглавие от първа страница на вестник  „Борба“ . Нощен патрул на полицията в Горна Оряховица арестува търсения за убийството на 45-годишната Мария във вторник вечерта. 36-годишният Николай Кънчев се е опитал да избяга, но е бил заловен и отведен в ареста. Той се е крил два дни в града на различни места, а във въпросната вечер на 12 ноември е бил във вход на жилищна кооперация край автогарата. „Царевград Търнов представя старата столица на престижно туристическо изложение в София“ е друга тема от ежедневника. Велико Търново ще се включи в Туристическото изложение в рамките на втория Международен конгрес на световните цивилизации и исторически маршрути, който ще се проведе на 15 и 16 ноември 2018 г. в София. Събитието се организира от Министерството на туризма и Световната организация по туризъм (СОТ) и в него ще участват над 500 делегати от цял свят. Старата столица ще бъде представена от  туристическата си фирма „Царевград Търнов“ и занаятчиите от Самоводската чаршия, които са една от най-големите местни атракции. „Община Свищов ще бъде газифицирана до началото на 2020 година“, „20 хил. лв. дивидент за община Златарица носят 2500 дка лешникови гори“, „За седем дни дребната шарка разболя петдесет души във Велико Търново“ са други заглавия от страниците на всекидневника. „Носител на Суперкупата на Европа с “Манчестър Юнайтед“ впечатлен от старата столица“, “С лагер в “Царско село“ запълва паузата в шампионата “Етър ВТ“ и “горнооряховският КБПИ “Локомотив“ има световен вицешампион по бойно самбо“ са заглавията от спортната страница на изданието.", "date": "2018.11.14", "title": "Преглед на основните теми във великотърновския печат"}
{"url": "http://www.focus-news.net/news/2018/11/14/2590126/yavor-bozhankov-bsp-pravi-vpechatlenie-che-34-ot-promenite-v-zakona-za-opazvane-na-okolnata-sreda-sa-v-prehodnite-i-zaklyuchitelni-razporedbi.html", "text": "Прави впечатление, че три четвърти от промените в Закона за опазване на околната среда са в  преходните и заключителни разпоредби. Това каза народният представител от ПГ на „БСП за България“ Явор Божанков по време на дебатите по промените в Закона за опазване на околната среда, с който се изменя основно Закона за водите и още няколко закона, предаде репортер на  Агенция „Фокус“ . По думите му неправителствени организации изразяват опасения от промени в преходните и заключителни разпоредби и критикуват, че не са били подложени на достатъчно обществено обсъждане.  \r\nДеница КИТАНОВА", "date": "2018.11.14", "title": "Явор Божанков, БСП: Прави впечатление, че 3/4 от промените в Закона за опазване на околната среда са в преходните и заключителни разпоредби"}
{"url": "http://www.focus-news.net/news/2018/11/14/2590132/ivelina-vasileva-gerb-v-zakona-za-opazvane-na-okolnata-sreda-byaha-otmeneni-tekstovete-za-podhoda-za-opazvane-na-zonite-okolo-piteynite-vodoiztochnitsi.html", "text": "ГЕРБ и „Обединени патриоти“  изпълниха ангажимента си и между двете четения на промените в Закона за опазване на околната среда бяха отменени текстовете за подхода за опазване на зоните около питейните водоизточници. Това каза народният представител от ПГ на ГЕРБ и председател на Комисията по околна среда и води Ивелина Василева по време на дебатите по промените в Закона за опазване на околната среда, с чиито преходни и заключителни разпоредби се изменя основно Закона за водите и още няколко закона, предаде репортер на  Агенция „Фокус“ . „Включените в преходните и заключителните разпоредби на този законопроект текстове, които касаят промяна на подхода в опазването на зоните около питейните водоизточници, не са достатъчно убедителни за заинтересованите страни и сочат, че е необходимо по-широко, по-детайлно обсъждане с тях. Предложенията на вносителя на законопроекта са свързани с цялостна промяна на подхода, базиран на риска, чрез въвеждането на така наречените зони за защита. По време на дискусията в комисията бяха изразени мнения, свързани с ангажимента и желанието на всички нас да гарантираме в пълна степен сигурността на питейните водоизточници“, каза Василева и отчете, че това гарантира живота и здравето на гражданите. Тя изрази благодарността си към Комисията за мненията и уточни, че ангажимента, който са поели ГЕРБ и „Обединени патриоти“ е бил изпълнен, а именно текстовете да бъдат отменени.   \r\nДеница КИТАНОВА", "date": "2018.11.14", "title": "Ивелина Василева, ГЕРБ: В Закона за опазване на околната среда бяха отменени текстовете за подхода за опазване на зоните около питейните водоизточници"}
{"url": "http://www.focus-news.net/news/2018/11/14/2590131/kyustendil-istoricheskiyat-roman-tsarna-mesechina-shte-bade-predstaven-v-dupnitsa.html", "text": "Историческият роман „Църна месечина” ще бъде представен в Дупница. Това съобщиха за  Радио „Фокус” – Кюстендил  от отдел „Култура” към Община Дупница. Представянето на романа ще започне от 17.00 часа в зала „Универсал”. Събитието се организира от Община Дупница, читалище „Генерал Георги Тодоров” и Съюз на офицерите и сержантите от запаса и резерва – Дупница. Романът на Кирил Пецев ще бъде представен от литературния критик Благовеста Касабова. Книгата е с номинация в конкурса за исторически роман за 2017 година. \r\nВенцеслав ИЛЧЕВ", "date": "2018.11.14", "title": "Кюстендил: Историческият роман „Църна месечина” ще бъде представен в Дупница"}
{"url": "http://www.focus-news.net/news/2018/11/14/2590135/blagoevgrad-obshtina-bansko-prodalzhava-da-vavezhda-novosti-za-podobryavane-na-administrativnoto-obsluzhvane-i-vavezhdane-elektronnoto-upravlenie.html", "text": "Водейки се от мотото, че с „Технологиите и процесите от вчера не можем да градим утре” Община Банско продължава да въвежда новостите, свързани с подобряване на административното обслужване и въвеждане електронното управление. Това съобщиха от пресцентъра на  Община Банско . В Общината беше създадената възможност за извличане по служебен път на данни от основни регистри на първичните администратори на данни. Предоставянето на тези услуги се реализира чрез средата за междурегистров обмен (RegiX), посредством интерфейс за автоматизирано подаване и обслужване на стандартизирани заявки за административни услуги по електронен път. „По този начин се стремим да улесняваме потребителите на административни услуги, като ограничаваме броя на документите, които трябва да предоставят при подаване на заявление за административна услуга”, каза кметът Георги Икономов. „През изминалата седмица въведохме и Системата за сигурно електронно връчване. По този начин се предоставя технологична възможност за взаимодействие на гражданите, бизнеса и административните органи по електронен път. Могат да се заявяват доставят електронни административни услуги, да се изпращат и получават електронни документи към и от администрациите през един сигурен електронен канал”, посочи той. Добавената стойност от ползването на системата е намаленото потребление на хартия от административните органи.", "date": "2018.11.14", "title": "Благоевград: Община Банско продължава да въвежда новости за подобряване на административното обслужване и въвеждане електронното управление"}
{"url": "http://www.focus-news.net/news/2018/11/14/2590134/burgas-14-evropeyski-dokumentalni-filma-shte-badat-predstaveni-v-grada-chrez-platformata-kinedok.html", "text": "14 европейски документални филма ще бъдат представени в града чрез платформата КинеДок. Това съобщиха от пресцентъра на  Община Бургас . Прожекциите започват на 15 ноември от 18.30 часа в зала „Петя Дубарова\" на Културен център „Морско казино\" и ще продължат всяка седмица до края на февруари 2019 г. при свободен вход. \r\nОткриването е с унгарската лента „Влак към зрелостта\" (2015 г., реж. Клара Тренчени), разказваща за уникална по рода си ЖП линия, датираща от комунистическо време, която и до ден днешен се управлява единствено от деца. Филмът е носител на „Златен гълъб\" от престижния фестивал в Лайпциг, Германия. \r\nАкцент в тазгодишната програма е заснетият в Ирак „Няма къде да се скриеш\", носител на голямото отличие на най-големия документален фестивал в света - IDFA Амстердам през 2016-та и още 10 международни награди. В селекцията влизат и две български заглавия, също отличени на световни кинофоруми и развълнували публиката у нас - „Звярът е още жив\" и „Пощальонът\". \r\nКинеДок е единствен по рода си международен проект, представящ авторско, креативно документално кино в алтернативни пространства, извън традиционните киносалони. Протича едновременно и целогодишно в 7 европейски държави - Чехия, Хърватия, Унгария, Румъния, Словакия, Норвегия и за втора година в България, с организатор „Активист 38\" и с финансовата подкрепа на ИА „Национален филмов център\". \r\nЕжегодно от всяка държава се избират по два отличителни и привлекли международното внимание документални филма, представящи вдъхновяващи и общественозначими истории. Провеждат се стотици прожекции в нетрадиционни пространства, като културни, социални и исторически центрове, галерии, клубове и други. Стимулира се каненето на гости с отношение върху засегнатите теми и дискусиите върху актуални проблеми на личността, обществото и политиката в Европа. \r\nКинеДок пристига в Бургас благодарение на „Активист 38\", Община Бургас, КЦ „Морско казино\" и Ирина Тодорова - докторант по Телевизионна журналистика в СУ „Св. Климент Охридски\". \r\nТази година зрителите на 14-те документални ленти из цяла България ще имат възможността да спечелят една от 14 специални награди. \r\nПодробности ще откриете във Facebook събитието https://www.facebook.com/events/537260070031520/, както и на официалния сайт https://kinedok.net/bg.", "date": "2018.11.14", "title": "Бургас: 14 европейски документални филма ще бъдат представени в града чрез платформата КинеДок"}
{"url": "http://www.focus-news.net/news/2018/11/14/2590137/kurir-sarbiya-srabskata-armiya-zapochva-ucheniya-v-rayona-na-nish.html", "text": "Сръбската армия започва редовни военни учения в района на югоизточния град Ниш, съобщава електронното издание на белградския ежедневник  Kurir . \r\nВ ученията ще бъдат задействани военнослужещи от ВВС на страната, които ще изпълняват полети в околностите на Ниш в периода 14-16 ноември. Съответната информация е обявена от Министерството на отбраната в Белград. Подробности за предварителния план на маневрите не се привеждат.   Тереза Герова", "date": "2018.11.14", "title": "Kurir (Сърбия): Сръбската армия започва учения в района на Ниш"}
{"url": "http://www.focus-news.net/news/2018/11/14/2590139/pregled-na-osnovnite-temi-vav-varnenskiya-pechat.html", "text": "„Пробутват ни за пресен паламуд“ е водещото заглавие на първа страница на варненския вестник  „Черно море“ . Запознати с рибата варненци алармираха – продаваният от матрапази пресен паламуд  на цена между 6 и 8 лв./кг не е български. От рибарските кооперации потвърждават, че почти не се лови в този сезон в нашата акватория на Черно море. Тенденцията времето да се развали е прогонило рибата през Босфора и само ако се случи топло време тук, паламудът се връща. През септември имаше сериозен бум на екземпляри от 0.700 кг до 1.2 кг. Периодично са излизали риби до около половин килограм (традиционни за това време), но и тях вече ги няма. „Ваксинират безплатно момичета срещу рак на матката“ е друго водещо заглавие в изданието. Момичетата на възраст 12 и 13 г. имат право на безплатна ваксинация срещу рак на маточната шийка, напомниха от Регионалната здравна инспекция във Варна. Това се прави по линия на национална програма, финансирана от Министерството на здравеопазването. Имунизацията се извършва от личните лекари и включва 2 приема през интервал от 6 месеца. Млади жени също могат да се ваксинират, но извън обхвата на програмата, като сами си закупят ваксината. Ракът на маточната шийка е второто по честота раково заболяване при жените под 45-годишна възраст след този на гърдата. Научно доказано е, че се причинява от човешкия папиломен вирус. Той е широко разпространен и причинява още кожни брадавици, кондиломи, рак на езика и устната лигавица, ано-ректален карцином и други. „Енергото: Готови сме за зимата“ е друго заглавие от вестника „Черно море“. Варненското Енерго подготви електроразпределителната мрежа в Североизточна България за работа през зимата, съобщиха от дружеството. Специалистите на компанията извършиха оглед и експертен анализ на съоръженията и предприеха превантивни мерки за осигуряване на надеждно функциониране на мрежата при неблагоприятни атмосферни условия и върхово натоварване. Подготовката на съоръженията за зимния период включва допълнителни обходи, инспекции и обслужване на всички съоръжения – 27 подстанции, 98 възлови станции, 11 443 трафопоста, 3534 км кабелни линии средно напрежение, 6990 км кабелни линии ниско напрежение, 15 019 км въздушни електропроводи на територията на Североизточна България.  Ремонтните екипи извършиха регулярна профилактика на трафопостовете на компанията, която включва почистване и обследване с инфрачервена камера, пише още изданието.", "date": "2018.11.14", "title": "Преглед на основните теми във варненския печат"}
{"url": "http://www.focus-news.net/news/2018/11/14/2590141/veliko-tarnovo-trima-dushi-sa-postradali-pri-katastrofa-na-patya-selo-daskot-grad-pavlikeni.html", "text": "Трима души са пострадали при катастрофа на пътя село Дъскот – град Павликени Това съобщиха от  ОДМВР – Велико Търново . Произшествието е станало вчера около 14.00 часа. По първоначална информация лек автомобил „Фолксваген Голф“, управляван от 74-годишен мъж от село Дъскот, е предприел маневра изпреварване, при която се е ударил странично в насрещно движещ се лек автомобил „Ауди“, управляван от 26-годишен мъж от село Водолей. След това той ударил отзад изпреварвания автомобил „Мерцедес“. От удара Аудито се е преобърнало в канавката. В резултат на това са пострадали возещите се в него 51-годишен мъж и 42-годишна жена и двамата от село Водолей. Те са настанени за лечение във великотърновската болница съответно със закрита гръдна травма и черепно-мозъчна травма, без опасност за живота. Водачът на фолксвагена е настанен в павликенската болница с множество разкъсно-контузни рани в областта на главата и тялото. Водачите са изпробвани за употреба на алкохол, пробите са отрицателни. Причините за произшествието са в процес на изясняване. По случая е започнато досъдебно  производство.", "date": "2018.11.14", "title": "Велико Търново: Трима души са пострадали при катастрофа на пътя село Дъскот – град Павликени"}
{"url": "http://www.focus-news.net/news/2018/11/14/2590138/api-remontirani-sa-nad-17-km-ot-pat-ii-51-nay-kratkata-vrazka-mezhdu-byala-popovo-i-targovishte.html", "text": "Ремонтирани са над 17 км от второкласния път II-51 Копривец – Попово (от 30-ти до 47-ми км). Това съобщиха от пресцентъра на  Агенция „Пътна инфраструктура“ . Инвестицията е за 10,5 млн. лв. с ДДС, а средствата са от бюджета на АПИ. \r\n17-километровият участък, който не е ремонтиран от 12 години, е с нова асфалтовата настилка и хоризонталната маркировка. Предстои монтирането на мантинелите и пътните знаци. Участъкът започва при изхода на гр. Попово, преминава покрай селата Ковачевец и Водица, и завършва в района на язовир Бойка на територията на област Търговище. Второкласният път свързва областите Русе, Велико Търново и Търговище и е най-кратката връзка между градовете Бяла, Попово и Търговище.  \r\nПревантивният ремонт е изпълнен от дружеството, с което АПИ има договор по ЗОП за поддържане на републиканската пътна мрежа в област Търговище.", "date": "2018.11.14", "title": "АПИ: Ремонтирани са над 17 км от път II-51 - най-кратката връзка между Бяла, Попово и Търговище"}
{"url": "http://www.focus-news.net/news/2018/11/14/2590142/sport-uspeshen-start-za-balgariya-na-svetovnoto-za-bezdomni-hora.html", "text": "Българският „Отбор на надеждата“ започна изключително успешно участието си на световното първенство по футбол за бездомни хора в Мексико Сити вчера. Националите победиха последователно Хърватия с 15:4 в приятелска среща и Германия с 10:0 в първия си официален мач от турнира. Българският тим ще изиграе останалите си три двубоя от група „Н“ на социалния Мондиал днес. Националите ще срещнат последователно съставите на Норвегия (18:00 часа българско време), Южна Корея (20:40 часа) и Чили (23:20 часа). Класиране на едно от първите две места в групата ще осигури на българите преодолими съперници за втората групова фаза, което ще им отвори възможност за класиране в „Топ 8“ на световния шампионат. \r\nБългарските национали надиграха категорично първия си противник в Мексико Сити – Германия. Пет от попаденията в мача отбеляза Трайчо Методиев от столичния квартал „Филиповци“, който беше част и от отбора спечелил бронзовите медали на световното първенство за деца в неравностойно положение, състояло се в София през август. По две попадения реализираха Асен Йорданов от сливенското село Гергевец и Стефан Стефанов от „Филиповци“. Десетото попадение във вратата на Германия вкара капитанът на тима Коце Ангелов.", "date": "2018.11.14", "title": "Спорт: Успешен старт за България на световното за бездомни хора"}
{"url": "http://www.focus-news.net/news/2018/11/14/2590130/yordan-tsonev-dps-dokladat-po-mehanizma-za-satrudnichestvo-i-proverka-e-obektiven-i-dobar-za-stranata-ni.html", "text": "Докладът по Механизма за сътрудничество и проверка е обективен и добър за страната ни. Това е най добрият доклад от началото на прилагането на механизма. Това каза на брифинг зам.-председателят на ПГ на ДПС Йордан Цонев, предаде репортер на  Агенция „Фокус“ . „Напредъкът е очевиден. Нещата, които са казани в доклада са верни“, посочи той. „Напредъкът на страната по процесите и секторите е достатъчно голям. Механизмът вече доста се е изчерпал“, коментира Йордан Цонев. „Приемаме тази сравнително висока оценка като постижение за всички, които са взели участие в процесите“, каза още той. \r\nБиляна ИВАНОВА", "date": "2018.11.14", "title": "Йордан Цонев, ДПС: Докладът по Механизма за сътрудничество и проверка е обективен и добър за страната ни"}
{"url": "http://www.focus-news.net/news/2018/11/14/2590136/yordan-tsonev-dps-ne-uchastvame-v-protestite-i-v-organizatsiyata-im.html", "text": "Не участваме в протестите и в организацията им. Стоим зад искането на майки на деца с увреждания за оставка на вицепремиера Валери Симеонов. Това каза на брифинг зам.-председателят на ПГ на ДПС Йордан Цонев в отговор на въпрос как ДПС ще коментира протестите от последните дни, предаде репортер на  Агенция „Фокус“ . „Темата на брифинга е оценката ни за Доклада по Механизма за сътрудничество и проверка. Подкрепяме искането за оставка на вицепремиера Валери Симеонов“, посочи той. Попитан как ще коментира думите на президента Румен Радев, че единственият изход за излизане от блатото, в което сме затънали от години, е радикална промяна на политическата среда, Йордан Цонев посочи: „От ДПС нямаме навика да коментираме думи или действия на президента, на този президент или на останалите. Имаме респект и отношение към институцията“. \r\nБиляна ИВАНОВА", "date": "2018.11.14", "title": "Йордан Цонев, ДПС: Не участваме в протестите и в организацията им"}
{"url": "http://www.focus-news.net/news/2018/11/14/2590133/yordan-tsonev-dps-ako-ne-byaha-bavili-zakona-ni-za-prozrachnostta-na-mediite-v-doklada-po-mehanizma-za-satrudnichestvo-i-proverka-nyamashe-da-ima-kritiki.html", "text": "По отношение на критиките в Доклада по Механизма за сътрудничество и проверка за прозрачността на медийната среда - ако управляващите не бяха бавили закона ни, и той беше приет преди няколко месеца, тези критики нямаше да ги има. Това каза на брифинг зам.-председателят на ПГ на ДПС Йордан Цонев, предаде репортер на  Агенция „Фокус“ . „По отношение на свободата на словото, там думата имат медиите. Те също има какво да прочетат в доклада и какво да добавят“, посочи той. „Имаше и критики по отношение на влиянието на определени издатели за журналистически позиции. Имаше такива случаи, имаше изтекли имейли, в които от „Капитал“ казваха как трябва да изглеждат позициите, признаваха, че имат участие в назначения в изпълнителната власт“, обясни Йордан Цонев. „Докладът по Механизма за сътрудничество и проверка е доста обективен. Трябва да продължим да работим в посока, за да няма повече механизми за наблюдение“, заяви той. \r\nБиляна ИВАНОВА", "date": "2018.11.14", "title": "Йордан Цонев, ДПС: Ако не бяха бавили закона ни за прозрачността на медиите, в Доклада по Механизма за сътрудничество и проверка нямаше да има критики"}
{"url": "http://www.focus-news.net/news/2018/11/14/2590144/ivanka-sotirova-sdruzhenie-sreshtu-prestapnostta-i-koruptsiyata-burgas-telefonnite-izmami-prodalzhavat-da-zachestyavat-vapreki-mnozhestvoto-initsiativi-za-informiranost-na-grazhdanite.html", "text": "Телефонните измами продължават да зачестяват въпреки множеството инициативи за информираност на гражданите. Това каза за  Радио „Фокус“ – Бургас  Иванка Сотирова, председател на Сдружениеto срещу престъпността и корупцията в Бургас. Според нея възрастните хора се поддават на тези измами по-скоро поради незнанието, отколкото поради страха си. „Не бих могла да оправдая хората, които се доверяват и хвърлят пари през прозорците си на непознати, тъй като медиите достатъчно разгласиха за опасността от този вид измама“, каза още Сотирова. Тя добави, че много често срещано престъпление в региона е кражбата в апартаменти. „Няма никакво подобрение, а напротив. Делата се бавят, а резултати няма. Хората са изнервени и  едва ли ще дочакат правдата да възтържествува. Има хора, които са на 85 години и продължават да водят дела, но засега няма положителен резултат“, каза още Сотирова. Според нея трябва значително да бъде облекчена съдебната система, за да се ускори вземането на съдебни решения. „На едно от делата собственик е строил кооперация в чужд имот, а след това я е продал на чужденци. Потърпевшите днес търсят правата си, но им е съобщено, че, докато чужденците получат своите призовки по делото, е възможно да минат поне 3 - 4 години“, каза също Сотирова. Тя добави, че най-важното е гражданите да не се предоверяват и да не дават личните си данни на непознати, за да се предпазят от измами. \r\nМария ГЕОРГИЕВА", "date": "2018.11.14", "title": "Иванка Сотирова, Сдружение срещу престъпността и корупцията - Бургас: Телефонните измами продължават да зачестяват въпреки множеството инициативи за информираност на гражданите"}
{"url": "http://www.focus-news.net/news/2018/11/14/2590146/narodnite-predstaviteli-ot-pg-na-bsp-za-balgariya-shte-provedat-sreshti-s-grazhdani-ot-oblastite-vidin-montana-i-sofiya-oblast.html", "text": "Народните представители от ПГ на „БСП за България” ще проведат срещи с граждани от областите Видин, Монтана и София област, на които те представят „Визия за България”. Това съобщиха от пресцентъра на  НС на БСП . На 15 ноември те ще са на посещение във Видинска, Монтанска и Софийска област. Срещи в област Видин \r\nВ 11.00 часа в читалището на с. Макреш народните представители Явор Божанков, Чавдар Велинов, Георги Гьоков и Манол Генов ще представят \"Визия за България\" пред жители на населените места от общината. \r\nВ 11.00  часа в с. Дражинци, общ. Ружинци, депутатите Георги Търновалийски, Теодора Халачева и Иван Ибришимов ще представят проекта на левицата пред жителите на населеното място. В 17.30 часа те ще се срещнат с жителите на Чупрене, в клуба на пенсионера.   \r\nВ 11.00 часа в клуба на БСП в с. Бойница депутатите от левицата Явор Божанков, Чавдар Велинов и Манол Генов ще представят \"Визия за България\" пред жителите на общината. В 13.00  часа те, заедно с народния представител Георги Гьоков ще разговарят с жители на гр. Дунавци  \r\nВ 11.30 часа в читалището на гр. Димово зам.-председателите на ПГ на \"БСП за България\" Георги Свиленски и Христо Проданов и народните представители Стоян Мирчев, проф. Анелия Клисарова и Цветан Топчиев ще представят Визията пред жителите на общината. \r\nВ 12.00 часа в клуба на БСП, в гр. Грамада народните представители Николай Тишев и Милко Недялков ще се срещнат с обществеността.   \r\nВ 13.00 часа народните представители от ПГ на левицата Филип Попов, Румен Георгиев, Любомир Бонев и Надя Клисурска ще представят проекта на БСП пред жители на с. Винарево. По - късно, от 15.00 часа те ще разговарят с жители на с. Негованци, в читалището на селото. В 17.00 часа депутатите Румен Георгиев, Любомир Бонев и Надя Клисурска ще представят Визията пред жителите на с. Ново село, в салона на читалището. \r\nВ 15.00 часа в салона на читалището в гр. Брегово зам.-председателят на ПГ левицата Христо Проданов и секретарят на групата Филип Попов ще се срещнат с граждани, заедно с народните представители Стоян Мирчев и Цветан Топчиев. \r\nЗам.-председателят на ПГ на \"БСП за България\" Антон Кутев и народните представители Николай Тишев и Милко Недялков ще разговарят с жители на гр. Белоградчик, в голямата зала на хотел \"Скалите\" от 17.15  часа.  \r\nВ 17.30 часа в залата на Общинския съвет във Видин зам.-председателят на ПГ на \"БСП за България\" Георги Свиленски, секретарят на групата на левицата Филип Попов и народните представители проф. Анелия Клисарова и Явор Божанков ще се срещнат с жители на областния град. \r\nВ  18.00 часа в клуба на БСП в гр. Кула депутатите Георги Гьоков, Манол Генов и Чавдар Велинов ще се срещнат с жители на населеното място. Срещи в област Монтана \r\nВ 10.30 часа в читалището на гр. Брусарци народните представители проф. Светла Бъчварова и Илиян Тимчев ще се срещнат с жители на населеното място  \r\nВ 11.00 часа в читалището в гр. Лом народните представители от ПГ на левицата Станислав Владимиров, Таско Ерменков и Тодор Байчев ще се срещнат с жители на общината. По-късно, в 15.30 часа те ще се срещнат с жители на с. Медковец . \r\nВ 11.00 часа в салона на общината във Вълчедръм депутатите Славчо Велков и Денчо Бояджиев ще представят \"Визия за България\". \r\n В 17.00 часа в читалището в Якимово народните представители Атанас Костадинов и Илиян Тимчев ще разговарят с жители на населеното място. Срещи в София област \r\nВ 17.30 часа в малкия салон на читалището в гр. Златица народните представители Иван Генов, Лало Кирилов и Богдан Боцев ще преставят \"Визия за България\" пред жителите на общината. \r\nВ 18.00 часа в читалището на гр. Антон депутатите Николай Иванов и Никола Динков ще се срещнат с обществеността. \r\nВ 19.30 часа в комплекс \"Иван Рилски\" в Мирково депутатите Богдан Боцев и Лало Кирилов ще представят Визията пред жители на населеното място.", "date": "2018.11.14", "title": "Народните представители от ПГ на „БСП за България” ще проведат срещи с граждани от областите Видин, Монтана и София област"}
{"url": "http://www.focus-news.net/news/2018/11/14/2590145/premierat-boyko-borisov-ako-ne-predpriemem-stapki-za-spravyane-s-mrasniya-vazduh-shte-stane-kasno-i-shte-se-ozovem-s-grobishte-za-dizelovi-avtomobili.html", "text": "Ако не предприемем стъпки за справяне с мръсния въздух, ще стане късно и ще се озовем с гробище за дизелови автомобили. Това каза премиерът Бойко Борисов преди седмичното правителствено заседание на Министерския съвет, предаде репортер на  Агенция „Фокус“.  “Аз разговарям с парламентарната група на ГЕРБ не като премиер, а като председател на своята партия, която аз съм създал. Ако някой си мисли, че парламентарната група може да има самостоятелен живот, извън партията, това не е така. Затова завчера ги събрах относно двата дискутирани в момента казуси. Единият е за вдигане с 6 до 10 лв. данъка на старите коли. Казах им да го върнат, само че се възпротивиха кметовете. Защото те казват – основната атака срещу нас по градовете е замърсеният въздух, огромният трафик, вредните частици прах“, посочи премиерът. Той отбеляза, че  във Франция планират през 2022 година да забранят дизеловите автомобили. „Ако ние не започнем тези стъпки, в един момент, както се озовахме с моргите за стари автомобили около Перник, Дупница и София, можем да се озовем и с гробище на дизеловите автомобили. И тогава ще бъде късно. Затова помолих включително и президентската институция, която ни критикува, да отиде Менда Стоянова и да обясни заедно с кметовете за какво го правим, защо се иска. Паралелно с това върви и санкция вече, процедура от ЕК за  чистота на въздуха. Да, много е популистко, но рискът е този. Нека да го дебатираме в обществото“, допълни премиерът. „Виждате безумно голям е трафикът. Коли на по 20 години. Някой ще каже: да, де ама бедни са една част от българите, защото наред с всички има и много скъпи и нови коли. Какво карахме до 90-а година като управляваше партията на г-н Радев? Тогава се чакаше по 12 години за кола, караше са само в неделя или събота. Някой ще каже, ама и стандартите се промениха. Ами като са се променили стандартите, вижте колко сега са горивата и минималната заплата и съответно колко е била при мандата на БСП, когато избраха Орешарски да ги представлява. Има факти, цифри, те са ясни“, коментира Борисов. \r\nВъв връзка с цените на горивата, той посочи: „Възложил съм на финансовия министър да направят промени в наредба 18 и когато зареждаш на бензиностанцията, така при сметките си за ток, хората да вижда разбита цена колко е производствената цена, акциза, ДДС - как се формира цената“.", "date": "2018.11.14", "title": "Премиерът Бойко Борисов: Ако не предприемем стъпки за справяне с мръсния въздух, ще стане късно и ще се озовем с гробище за дизелови автомобили"}
{"url": "http://www.focus-news.net/news/2018/11/14/2590147/api-zavarshi-remontat-na-mosta-pri-km-9-na-avtomagistrala-hemus.html", "text": "Завърши ремонтът на дилатационните фуги на мостовото съоръжение при 9-ти км на автомагистрала „Хемус“ в района на с. Яна. Това съобщиха от пресцентъра на  Агенция „Пътна инфраструктура“ . Движението се осъществява без ограничения и в двете платна. По време на възстановителните дейности, които започнаха през септември т. г., трафикът преминаваше двупосочно в едно платно.  \r\nПродължават ремонтните работи на долното строене на 5 виадукта на автомагистрала „Хемус“ - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“), при 37-ми км и при 51-ви км (виадукт „Разлив“). Пътноподдържащите фирми работят максимално мобилизирано, за да завършат предвидените дейности най-късно до средата на декември. Ремонтните дейности на съоръженията са необходими, за да се пътува по тях след това удобно и безопасно. За улеснение на трафика в ремонтираните участъци там, където е възможно в последния работен ден от седмицата - петък, има две летни за пътуване в посока София - Варна, а в неделя, когато хората се прибират има две ленти към София.  \r\nПоради извършващите се ремонтни дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на автомагистрала „Хемус“ при 47-ми км при пътен възел „Ботевград“ и обратно. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.11.14", "title": "АПИ: Завърши ремонтът на моста при км 9 на автомагистрала „Хемус“"}
{"url": "http://www.focus-news.net/news/2018/11/14/2590148/yordan-yordanov-kmet-na-dobrich-obshtinata-zapochva-savmestna-initsiativa-za-podmyana-na-ulichnoto-osvetlenie-s-energoefektivno.html", "text": "Общината започва съвместна инициатива за подмяна на уличното осветление с енергоефективно. Това съобщи кметът на Добрич Йордан Йорданов, предаде кореспондент на  Радио „Фокус” – Варна . „По този проблем се работи от известно време и Общината счита, че е в правилната посока\", отбеляза кметът. По думите му през последните няколко седмици са проведени няколко работни срещи с представители на доставчика на ел. енергия за региона. Работата ще започне с уличното осветление по бул. „25 септември“. Там ще бъдат подменени над 120 осветителни тела. Търси се нов, качествен и енергоспестяващ ефект. Очакванията са мерките да имат 40% спестяващ ефект от сумата, която Общината плаща за нощно осветление. „Това е пилотен проект. Първо ще видим как ще протече в следващите няколко седмици. Надяваме се до Коледа да имаме подменено улично осветление по бул. „25 септември“ в участъка от входа на Добрич до пешеходната зона“, каза кметът. След това дейностите ще продължат, обхващайки други булеварди и натоварени улици в града.  \r\nЖулиета НИКОЛОВА", "date": "2018.11.14", "title": "Йордан Йорданов, кмет на Добрич: Общината започва съвместна инициатива за подмяна на уличното осветление с енергоефективно"}
{"url": "http://www.focus-news.net/news/2018/11/14/2590150/varna-narusheno-e-vodopodavaneto-v-chast-ot-grada-zaradi-avarii.html", "text": "Абонатите в района между улиците „Оборище“, бул. „Сливница“, ул. „Ген. Колев“ и бул. „Вл. Варненчик“ във Варна остават без вода до 21.00 часа. Това съобщиха за  Радио „Фокус“ – Варна  от водоснабдителното дружество. В местност Ракитника във Варна водата също ще бъде спряна заради авария. Очаква се водоподаването да бъде възстановено до около 15.00 часа. Без вода до 17.00 часа ще бъдат абонатите около ресторант „Камелия“ и хотели „Бриз“, както и част около завод „Метал“. Високата зона на квартал „Виница“ ще остане без водоподаване до 14.00 часа. Жителите между улиците „Елин Пелин“, „Милосърдие“, „Йордан Йовков“ и бул. „Владислав“ ще имат проблеми с водата до около 15.00 часа, а до 14.00 часа – абонатите около ул. “16-та“ от местност Евксиноград. \r\nХристиян ТИЛКИЯН", "date": "2018.11.14", "title": "Варна: Нарушено е водоподаването в част от града заради аварии"}
{"url": "http://www.focus-news.net/news/2018/11/14/2590140/hamid-hamid-dps-polozhitelni-sa-otsenkite-za-antikoruptsionniya-organ-v-doklada-po-mehanizma-za-satrudnichestvo-i-proverka.html", "text": "Оценките в Доклада по Механизма за сътрудничество и проверка за Антикорупционния орган са положителни. Не можем да не изразим задоволството си от този факт. Това каза на брифинг зам.-председателят на ПГ на ДПС Хамид Хамид, предаде репортер на  Агенция „Фокус“ . „Участвахме активно във всички предложения по Доклада по Механизма за сътрудничество и проверка“, посочи той. „Голяма част от нашите предложения се одобриха“, коментира Хамид Хамид. „И ДПС има своя принос в положителната оценка в доклада“, каза още той. \r\nБиляна ИВАНОВА", "date": "2018.11.14", "title": "Хамид Хамид, ДПС: Положителни са оценките за Антикорупционния орган в Доклада по Механизма за сътрудничество и проверка"}
{"url": "http://www.focus-news.net/news/2018/11/14/2590143/premierat-boyko-borisov-prez-2015-g-ministerskiyat-savet-predlozhi-atanas-semov-za-generalen-advokat-v-sada-na-es-tova-li-e-politichesko-vmeshatelstvo.html", "text": "През 2015 г. Министерският съвет предложи Атанас Семов за генерален адвокат в Съда на ЕС - това ли е политическо вмешателство. Това каза премиерът Бойко Борисов в началото на правителственото заседание, предаде репортер на  Агенция „Фокус“  във връзка с встъпването в длъжност на четирима нови конституционни съдии и коментара на президента Румен Радев, че прокуратурата проверява предложения от него кандидат - Атанас Семов, с политическа.  \r\n„Честитя на конституционните съдии вчера назначенията. Действително изключителни специалисти, но президентът Радев каза, че имало политически вмешателство по отношение на един от кандидатите“, коментира премиерът. Той заяви, че със свое решение от 2015 г. Министерския съвет с премиер Бойко Борисов е определил Атанас Марков Семов за кандидат на Р България за генерален адвокат в Съда на ЕС.  \r\n„Ако това се счита за политическо вмешателство в неговото назначаване? След това Европа не го одобри и го върна, но ние само му желаем успех. Кое е политическо вмешателство? Другите съдии даже не ги познавам. Този само е бил в моя кабинет, подкрепили сме го с наше решение като европейски адвокат да представлява България. Извинявам се, ако това е тълкуване за политическо вмешателство. За мен той беше добър специалист“, добави Бойко Борисов. \r\nМариела РУСЕВА", "date": "2018.11.14", "title": "Премиерът Бойко Борисов: През 2015 г. Министерският съвет предложи Атанас Семов за генерален адвокат в Съда на ЕС - това ли е политическо вмешателство"}
{"url": "http://www.focus-news.net/news/2018/11/14/2590151/nsi-prez-tretoto-trimesechie-na-2018-g-brutniyat-vatreshen-produkt-narastva-s-30-spryamo-saotvetnoto-trimesechie-na-predhodnata-godina.html", "text": "През третото тримесечие на 2018 г. брутният вътрешен продукт (БВП) нараства с 3.0% спрямо съответното тримесечие на предходната година и с 0.5% спрямо второто тримесечие на 2018 г. според сезонно изгладените данни. Това сочи  статистика на Националния статистически институт (НСИ) . \r\nВ ръководството на Евростат за тримесечните национални сметки експресните оценки за БВП са дефинирани като: \r\n„...най-ранната картина на икономиката, представена в съответствие с концепциите и дефинициите на Системата на националните сметки, данните за която се произвеждат и публикуват във възможно най-кратки срокове след края на отчетното тримесечие, като се използва ограничена и непълна информация в сравнение с традиционно разработваните тримесечни показатели на националните сметки...“. \r\nЕкспресните оценки за БВП се основават на предварителни, налични към момента, месечни и тримесечни данни за отделните икономически сектори (обект на последващи актуализации и ревизии), на експертни оценки и модели за поведението на компоненти в състава на БВП, за които към момента на изчисленията не е налична директна базисна информация. \r\nРазработените експресни оценки за третото тримесечие на 2018 г. са подготвени в срок от 45 дни след отчетния период. Те са представени в стандартен формат за публикуване на тримесечните данни на националните сметки - стойностен обем в текущи цени, относителни дялове на компонентите в състава на БВП и темпове на прираст, получени от сезонно изгладени данни спрямо предходното тримесечие и спрямо същото тримесечие на предходната година. \r\nСъгласно Календара за разпространение на резултатите от статистическите изследвания НСИ ще подготви и публикува предварителни оценки за тримесечните данни за БВП за третото тримесечие на 2018 г. на 7 декември 2018 година. \r\nСпоред експресните оценки на НСИ за третото тримесечие на 2018 г. БВП в номинално изражение достига 29 001 млн. лева.  \r\nРеализираната добавена стойност през третото тримесечие на 2018 г. е 25 124 млн. лeвa. \r\nПо елементи на крайното използване най-голям дял в БВП заема крайното потребление (70.5%), което в стойностно изражение възлиза на 20 446 млн. лева. През третото тримесечие на 2018 г. бруто капиталообразуването е 5 605 млн. лв. и заема 19.3% относителен дял в БВП. Външнотърговското салдо е положително. Тримесечни изменения   \r\nПрез третото тримесечие на 2018 г. спрямо второто тримесечие на същата година БВП по сезонно изгладени данни се увеличава с 0.5%. За същия период брутната добавена стойност нараства също с 0.5%. \r\nСпоред експресните оценки на БВП по елементи на крайното използване през третото тримесечие на 2018 г. принос за регистрирания икономически растеж по сезонно изгладени данни спрямо второто тримесечие на 2018 г. има увеличението на износа на стоки и услуги - с 2.2%, и на крайното потребление - с 1.4%. Годишни изменения \r\nПрез третото тримесечие на 2018 г. БВП по сезонно изгладени данни нараства с 3.0% спрямо същото тримесечие на предходната година. Брутната добавена стойност се увеличава с 2.7%.  \r\nКрайното потребление регистрира положителен икономически растеж от 6.9%. Бруто образуването на основен капитал отчита ръст от 6.2% през третото тримесечие на 2018 г. спрямо съответното тримесечие на предходната година по сезонно изгладени данни. Вносът на стоки и услуги се увеличава с 5.1%, докато износът на стоки и услуги намалява с 3.2%.", "date": "2018.11.14", "title": "НСИ: През третото тримесечие на 2018 г. брутният вътрешен продукт нараства с 3.0% спрямо съответното тримесечие на предходната година"}
{"url": "http://www.focus-news.net/news/2018/11/14/2590152/yambol-administrativniyat-sad-otmeni-razporedbi-v-pravilnika-za-organizatsiyata-i-deynostta-na-obshtinski-savet-yambol.html", "text": "След внесен протест на Окръжна прокуратура – Ямбол, съдът отмени четири разпоредби от Правилника за организацията и дейността на Общински съвет – Ямбол. Отменените текстове са приети с Решение на Общинския съвет от 30 април 2018 г. Това съобщиха от пресцентъра на  Окръжна прокуратура - Ямбол  . Първата отменена разпоредба в Правилника гласи: „правомощията на Председателя на общинския съвет се прекратяват предсрочно по искане на най-малко 1/3 от общинските съветници“. А съгласно втората протестирана разпоредба „правомощията на Зам. председателя на общинския съвет се прекратяват предсрочно по искане на най-малко 1/3 от общинските съветници“. В протеста е посочено, че в тази си част разпоредбите противоречат на нормативен акт от по-висока степен, а именно чл.24, ал.3, т.1, 2 и 3 от ЗМСМА, тъй като в него изчерпателно са посочени хипотезите на предсрочното прекратяване на правомощията на Председателя и Зам. председателя на общинския съвет. Сред тях не е предвидено предсрочно прекратяване на правомощията по искане на най-малко 1/3 от общинските съветници.  \r\nСледваща протестирана разпоредба от Правилника гласи: „Председателят на Общинския съвет упражнява контрол върху бюджета на Общината в частта му за общинския съвет“. В протеста се посочва, че разпоредбата противоречи на такава от нормативен акт, който е от по-висока степен, а именно чл.21, ал.1, т.6, чл.25, чл.44, ал.1, т.5, чл.29а и чл. 59 от ЗМСМА и чл.7, ал.5, чл.22, ал.3, чл.45 и сл., чл.122 и сл., чл.140 от ЗПФ. Според закона, контрол върху изпълнението на бюджета е възложен на общинския съвет, а не на неговия председател. В този смисъл е недопустимо с правилник да се разширяват правомощията на един орган, каквито не са предвидени в закон.  \r\nСпоред последната протестирана разпоредба от Правилника за организацията и дейността на Общински съвет – Ямбол: „разноските направени от общинския съветник във връзка с работата му в съвета – командировки, обучения, семинари, се поемат от общинския съвет“. В протеста е посочено, че тази разпоредба противоречи на чл.34, ал.1, предл.1 и ал.4 от ЗМСМА, който се явява нормативен акт от по-висока степен. В закона е записано, че командировки, обучения и семинари не могат да се приемат като пряка работа на общинския съветник. Средствата за такива мероприятия се осигуряват не от общинския бюджет, а от организаторите. \r\nАдминистративен съд – Ямбол е приел, че мотивите, които са изложени в протеста на прокуратурата са основателни и поради тази причина е взел решение да отмени всички протестирани разпоредби от Правилника за организацията и дейността на Общински съвет – Ямбол. \r\nРешението на Административен съд – Ямбол подлежи на обжалване пред ВАС.", "date": "2018.11.14", "title": "Ямбол: Административният съд отмени разпоредби в Правилника за организацията и дейността на Общински съвет - Ямбол"}
{"url": "http://www.focus-news.net/news/2018/11/14/2590153/predsedatelyat-na-abv-rumen-petkov-v-upravlenieto-na-darzhavata-ima-problemi-ako-te-ne-badat-resheni-predsrochnite-izbori-stavat-neizbezhni.html", "text": "Не бива на фона на протестите да се прави противопоставяне между обществото и полицията. Служителите в МВР също са български граждани, които искат по-добър и справедлив живот. Това заяви в ефира на „България он ер“ председателят на АБВ Румен Петков, който бе призован да  коментира инцидентите между органите на реда и протестиращите през последните дни, съобщиха от пресцентъра на  ПП АБВ . „Нека да видим процеса и от двете му страни. Аз съм сигурен, че всеки един полицай застава зад тези искания за по-високи възнаграждения на труда, за тежка битка с корупцията, за справедливост. Няма нормален човек, който да не иска такива решения. За това ако има полицаи, които преиграват или злоупотребяват с възможностите, които са им дадени, има и съответните наредби. Но от друга страна, нека да видим и другата част от нещата. Виждаме например  в репортаж гражданин, който казва, че е тръгнал да пробива полицейския кордон и те са го спрели. Нали разбираме, че това не е нормално? Защото този кордон, за да е сложен там, явно има някакви аргументи“, зави той. „Ако си мислим за полицията, че това е една отделно живееща система, чиито проблеми са решени с това, че някой най-накрая е решил да им изплати извънредните часове работа … Нека да не бъркаме жанра“. \r\nПетков бе призован за становище и от носно твърденията на Цветан Цветанов, че протестите са организирани. „Всяка поява на Цветанов задълбочава кризата в ГЕРБ. Не може човека, който направи едни от най-гръмките дела, който ги филмира, който направи рекламни клипове от тях, които гледахме месеци наред, да се провали по такъв катастрофален начин в съда, имам предвид например делото „Октопод“, и сега точно той да излиза и да казва, че вижда зад протестите ръката на опозицията. Още повече, че самите протестиращи отхвърлят каквото и да е политическо яхване или стремеж да бъдат овладяни от някого. За това опитите това да се представи като манипулация и политическа организация  за мен са нелепи. Аз мисля, че в парламента ефективна опозиция няма. Това е част от усещането на българите за безалтернативност, но от друга страна тези протести показват търсенето на решение“, зави председателят на АБВ. \r\nСпоред него вицепремиерът Валери Симеонов, срещу когото са насочени и част от протестите е котва, която потапя правителството, което като цяло не успява да се справи с проблемите и това води до извода, че няма как да бъдат избегнати предсрочни парламентарни избори. „Имаме проблеми, които ако не бъдат решени изборите стават неизбежни. Ние от АБВ още преди година обявихме, че този формат на коалиционно управление не може да издържи. Валери Симеонов го скриха. Той в момента е малко в ролята на „анголски патриот“, но това няма да реши усещането у българина за арогантност на управлението, за вандализъм на властта. За мен има две възможности в момента. Едната е да бъдат съчетани европейските с предсрочните парламентарни избори, а другата е да си „премерим температурата“ на евроизборите и после заедно с местните избори да отидем и на извънреден парламентарен вот“.", "date": "2018.11.14", "title": "Председателят на АБВ Румен Петков: В управлението на държавата има проблеми, ако те не бъдат решени, предсрочните избори стават неизбежни"}
{"url": "http://www.focus-news.net/news/2018/11/14/2590155/aleksandar-tsatsev-sayuz-na-balgarskite-avtomobilisti-blagoevgrad-ot-15-noemvri-do-1-mart-sa-zadalzhitelni-gumite-za-zimni-usloviya-ili-gumi-s-dalbochina-na-protektora-ne-po-malka-ili-ravna-na-4-mm.html", "text": "От 15 ноември до 1 март са задължителни гумите за зимни условия или гуми с дълбочина на протектора не по-малка или равна на 4 мм. Това каза пред  Радио „Фокус“ – Пирин  Александър Цацев, председател на Съюза на българските автомобилисти - Благоевград. „За подготовката на автомобилите през зимния сезон е необходимо да се обърне внимание на осветителната уредба. Трябва да се провери изправността на тази система и чистотата на фаровете“, каза още Цацев. По думите му на второ място трябва да се провери състоянието на гумите, както и на охладителната система. „Ако точката на замръзване е по- ниска от минус 20 градуса, да се подмени с нов антифриз. Стъклоумивателните устройства трябва да се проверят, както и изправността на чистачките. Трябва да се зареди резервоарчето на стъклоумивателното устройство с ниско замръзваща течност. При предприемане на дълго пътуване трябва да се поставят в багажника вериги против боксуване, както и да е налично въже за теглене“, каза още Цацев. Той подчерта, че гумите с шипове са забранени по пътищата за обществено ползване. Трябва да бъде проверена отоплителната система, а именно дали се отдухват добре стъклата, за да се предпазват от запотяване. \r\nЛора КАЛЧЕВА", "date": "2018.11.14", "title": "Александър Цацев, Съюз на българските автомобилисти - Благоевград: От 15 ноември до 1 март са задължителни гумите за зимни условия или гуми с дълбочина на протектора не по-малка или равна на 4 мм"}
{"url": "http://www.focus-news.net/news/2018/11/14/2590157/veliko-tarnovo-v-grada-shte-se-provede-zasazhdane-na-dravcheta-vav-vrazka-s-kampaniyata-za-borba-s-raka-na-beliya-drob.html", "text": "В града ще се проведе засаждане на дръвчета във връзка с кампанията за борба с рака на белия дроб. Това съобщиха от пресцентъра на  Община Велико Търново . Месец ноември е обявен за световен ден за борба с рака на белия дроб.  \r\nЗаболяването засяга над 2 млн. души в световен мащаб. Ракът на белия дроб е водеща причина за смърт при мъжете, а напоследък излиза напред в класацията и като водеща причина за смърт при жените поради високия процент пушачи. Сред основните рискови фактори за развитието на рака на белия дроб, освен тютюнопушенето и някои химически агенти, е замърсяването на въздуха. Предвид масовото изсичане на дървета в последните няколко години в нашата страна в „КОЦ Велико Търново” ЕООД ще се даде старт на кампанията с посаждането на няколко дръвчета. Кампанията ще бъде проведена с партньорство от компанията „Астра Зенека”. \r\nЦелта на кампанията е да се стимулира засаждането на дървета, възстановяването на унищожените гори, намаляване на тютюнопушенето, като превенция за борба с рака.", "date": "2018.11.14", "title": "Велико Търново: В града ще се проведе засаждане на дръвчета във връзка с кампанията за борба с рака на белия дроб"}
{"url": "http://www.focus-news.net/news/2018/11/14/2590154/kathimerini-gartsiya-darzhavniyat-departament-podkrepi-pravata-na-republika-kipar-za-sondazhi-v-iiz-na-ostrova.html", "text": "Часове, след като турският президент Реджеп Таийп Еродган призова всички страни, активни в проучването за въглеводороди в Източното Средиземноморие да не пречат на енергийните планове на Анкара в региона, Държавният департамент на САЩ заяви, че Вашингтон „не одобрява действия, или риторика, които увеличават напрежението в региона“, пише  електронното издание на вестник Kathimerini . \r\n„Политиката на САЩ в изключителната икономическа зона (ИИЗ) на Кипър е дълготрайна и не се е променила: САЩ признават правото на Република Кипър да развива ресурсите си в ИИЗ“, заяви говорител на ведомството в орговор на запитване от гръцка медия. \r\nВ предупреждение към Гърция, Кипър и САЩ, Ердоган бе цитиран да казва във вторник: „Казваме на нашите приятели: Не ни притискайте, не ни пресирайте“. \r\nТурският държавен глава повтори намерението на Анкара да продължи проучванията си за газ в Източното Средиземноморие и Черно море по „същия решителен начин“ и говори за „противоречащи интереси“ в региона, визирайки сътрудничеството между Кипър и американския енергиен гигант ExxonMobil. \r\nПревод и редакция:", "date": "2018.11.14", "title": "Kathimerini (Гърция): Държавният департамент подкрепи правата на Република Кипър за сондажи в ИИЗ на острова"}
{"url": "http://www.focus-news.net/news/2018/11/14/2590158/premierat-boyko-borisov-vrachi-orden-paisiy-hilendarski-na-aktyora-vasil-mihaylov.html", "text": "Премиерът Бойко Борисов връчи орден „Паисий Хилендарски“ на актьора Васил Михайлов на церемония в Министерски съвет, предаде репортер на  Агенция „Фокус“ .  На церемонията присъства и министърът на културата Боил Банов. „С гордост и радост съм тук. Не мога да скрия, че един министър на културата може би не трябва да говори така и да сочи кумирите си – Васил Михайлов е любимият ми артист, изключителна личност. Не само на сцената, в киното и телевизията, а и като дух - пазител на същината на нацията. Поклон и поздравления“, заяви Банов. \r\nОт своя страна Васил Михайлов заяви, че е щастлив, че го е споходила точно тази награда. „Най-много ме радва това, че сте ме сложили в отбора на най-добрите майстори в изкуството и културата. Аз още съм на кон, не съм слязъл“, допълни Михайлов. „Помня преди много години, когато ми даваха голяма награда, доведоха един с количка, който каза – давайте ги тия награди навреме, бе“, каза още той .  \r\nПремиерът Бойко Борисов уточни: „Този път наградата съвпадна с един от любимите ми артисти, народен любител, допринесъл за възпитанието на нацията“. „Надали аз трябва да дам оценка колко голям артист е – дала я е народът“, каза още той. „Да се отчетем 20 млн. лв. повече за култура в новия бюджет. Продължаваме с възходящата тенденция“, заяви премиерът и пожела на Михайлов още дълги години да е на сцената. Наградата е учредена на 28 юли 2000 г. Присъжда се ежегодно от министър-председателя на български творци и изпълнители на произведения, свързани с българската история и традиции. Комисия, определена от министъра на културата, предлага и решава носителят на наградата.  \r\nМариела РУСЕВА", "date": "2018.11.14", "title": "Премиерът Бойко Борисов връчи орден „Паисий Хилендарски“ на актьора Васил Михайлов"}
{"url": "http://www.focus-news.net/news/2018/11/14/2590159/burgas-tri-novi-elhi-shte-badat-postaveni-v-tsentara-na-grada-predi-koleda.html", "text": "Подготовката на празничния бургаски декември е в разгара си. Тази година Бургас ще празнува с три нови елхи, съобщиха от пресцентъра на  Общината . Традиционно най-голямата от тях ще е разположена на площад „Тройката“. Тя запазва своята базисна структура, но ще предложи съвсем нова визия. Преди елхата светеше с така нареченото студено бяло. Сега се залага на топло бяло и многоцветие. През светлата част на денонощието, когато не свети, тя пак ще е красива за окото с панделките, сферите и звездите, окачени по нея. Под и около елхата отново ще бъдат разположени къщи в умален модел, символизиращи най-доброто от градската архитектура. Моделите са взаимствани от стари знакови бургаски сгради. Сред тях ще е и Старата поща, в която децата да пуснат своето писмо до добрия старец. \r\nНа площад „Тройката“ ще е разположена още къщата на дядо Коледа и шейната с елена, където могат да се правят интересни семейни снимки. Вечер там ще привлича вниманието атрактивна арт инсталация под формата на огромен светещ подарък – куб с размери 3 на 3 на 3 метра. Зелените площи и дърветата на площада също ще грейнат в коледни светлини. \r\nНад главната улица „Александровска“ ще бъде оформено „звездно небе“ от светещ в студено и топло бяло стринг. По стълбовете от площад „Тройката“ до пластиката Компаса ще има светещи елементи с визията на подарък и коледна камбанка. \r\nДруга новост тази година ще бъде изкуствената елха пред сградата на Община Бургас. Тя ще е с футуристичен дизайн и много атрактивна, съдържаща 30 малки „свръхнови“, които „избухват“ на интервали. От Общината до гаровия площад и от Общината до ул. „Лермонтов“ дърветата ще светят в различни тонове. \r\nПо обновената „Богориди“ ще има светещи гирлянди. Сградите на музея и библиотеката също ще получат специална украса, а на Грамофона ще бъде поставен светещ елемент с ключ сол и ноти. \r\nЛазерни прожектори ще оцветяват нощем уличната настилка на места по „Александровска“ и „Богориди“. \r\nТретата нова елха ще бъде издигната до ОУ „Петко Росен“ в най-големия бургаски жилищен комплекс „Меден рудник“. Къщичка на дядо Коледа с елени ще има и там. Празнично осветление се поставя по основните пътни артерии в Бургас. Освен профилактираните стари, тази година са внесени и нови елементи. \r\nПразничното осветление ще бъде пуснато на 6 декември - Никулден. Община Бургас се надява то да се хареса на бургазлии. Очаквайте подробности за богатата програма от събития, посветени на Никулден и Коледа, както и за предстоящите големи празнични концерти.", "date": "2018.11.14", "title": "Бургас: Три нови елхи ще бъдат поставени в центъра на града преди Коледа"}
{"url": "http://www.focus-news.net/news/2018/11/14/2590160/korneliya-ninova-bsp-vnasyame-predlozhenie-za-otpadane-na-danaka-varhu-starite-avtomobili-na-fona-na-bednostta-i-sastoyanieto-na-darzhavata-ne-mozhesh-da-posyagash-na-horata.html", "text": "Внасяме предложение за отпадане на данъка върху старите автомобили – на фона на бедността и състоянието на държавата не можеш да посягаш на хората. Това каза лидерът на БСП Корнелия Нинова пред журналисти след среща с КНСБ, предаде репортер на  Агенция „Фокус“ . \r\n„На фона на разговорите със синдикати неравенствата трябва да ни е основната тема“, каза Нинова. Тя обясни, че КНСБ ценят усилията на БСП за алтернативност. „Някои от нещата, които са наши общи позиции, ще внесем днес в големия бюджет. Например повишаване за обезщетението на безработица. Те предлагат с 12 лв., ние предлагаме 16 лв. за безработицата. Днес ще внесем намаляване на ДДС на лекарствата и хляба, за деца от една до две години увеличаване на обезщетението“, допълни още Нинова.  \r\nЛидерът на БСП обясни, че идеята е с ръста на минималната заплата да се увеличава и обезщетението за дете между една и две години.  \r\n„Днес ще внесем отпадането на данъка върху старите коли. Тук имаме разминаване. КНСБ смята, че това не е съществен въпрос, ние смятаме обратното. Изключително съществен е и на фона на несправедливост и неравенства. При това състояние на бедността и държавата не можеш да посягаш на тези хора и да искаш с тези 20 млн. лв. да си решаваш проблемите в държавата, а изобщо да не закачаш големите и едрия бизнес“, допълни лидерът на БСП.  \r\nДеница КИТАНОВА", "date": "2018.11.14", "title": "Корнелия Нинова, БСП: Внасяме предложение за отпадане на данъка върху старите автомобили – на фона на бедността и състоянието на държавата не можеш да посягаш на хората"}
{"url": "http://www.focus-news.net/news/2018/11/14/2590149/premierat-boyko-borisov-blagodarya-na-evropeyski-sotsialist-nomer-1-frans-timermas-za-korektnostta-v-doklada-po-mehanizma-za-satrudnichestvo-i-proverka.html", "text": "Благодаря на европейски социалист номер 1 – Франс Тимермас за коректността в доклада по Механизма за сътрудничество и проверка. Това каза премиерът Бойко Борисов в началото на правителственото заседание във връзка   доклада на ЕС по Механизма за сътрудничество и проверка, предаде репортер на  Агенция „Фокус“ . „Той пряко кореспондира и с най-щедрия бюджет. За някои може да е недостатъчен, но в историята на България е най-щедрият към всички съсловия – вдигане на заплатите, половин милиард за военни, полицаи, за всички, повече за общините, за хората с увреждания, за здраве - минахме 5 млрд. в здравеопазването, за инфраструктура, във всяка една сфера. Тук трябва да благодаря на МВР, на приходните агенции, на прокуратурата, на всички, които работят и особено на звеното за корупция и контрабанда в БОП“, коментира Борисов и поясни, че тези пари са дошли в бюджета вследствие на резултати от тяхната работа за борба с контрабандата и престъпността. „Преди тези пари отиваха в организирана престъпност, сив сектор, черен сектор и т.н. Затова, за да не ми се изкривяват думите ще прочета това, което каза вицепрезидентът на ЕК г-н Тимерманс, който е социалдемократ, холандец по произход, кандидат на европейските социалисти, който може да стане и председател на Комисията. Искам да му благодаря публично, защото с такава страст защитаваше България и обясняваше защо в рамките на следващите месеци, ако всички продължим по този път, ще отпадне мониторингът на механизма“, коментира Борисов. Премиерът подчерта, че за първи път от 6 точки се затварят три. „Казано е условно, защото искат с тази дума да ни накарат да не си мислим, че сме си свършили работата. Това са  точки, които касаят темата за организираната престъпност, съдебна реформа -нещо, което десетилетия тормозеше българите. Затова ще кажа само какво заявява Тимерманс - в доклада се отчита, че „България продължава да отбелязва стабилен напредък в изпълнението на окончателните препоръки, които отправихме през януари 2017 г., тези реформи са необходими за ефективната борба за корупцията и организираната престъпност. Убеден съм, че ако настоящата положителна тенденция продължава и ако напредъкът се запази трайно и необратимо, процесът по този механизъм за България може да приключи преди края на мандата на настоящата комисия“, обърна внимание Борисов. „Това ли искат протестите - да спре борбата? Това ли е оценката, която се дава, че било блато? Ето какво е казал европейски социалист номер 1, кандидатът на европейските социалисти за председател на ЕК. Благодаря му за коректността, защото и той е в предизборна кампания“, добави той.", "date": "2018.11.14", "title": "Премиерът Бойко Борисов: Благодаря на европейски социалист номер 1 – Франс Тимермас за коректността в доклада по Механизма за сътрудничество и проверка"}
{"url": "http://www.focus-news.net/news/2018/11/14/2590161/ministerstvoto-na-energetikata-i-eso-zapochvat-proverki-na-toplofikatsionnite-druzhestva.html", "text": "Екипи на Министерството на енергетиката и на Електроенергийният системен оператор стартират съвместни проверки на топлофикационните дружества в страната относно ангажиментите им за поддържане на определени запаси от горива за зимния сезон. Това съобщиха от пресцентъра на  Министерство на енергетиката . \r\nОбект на инспекциите относно спазването на Наредба 11 за резервите от горива ще бъдат: ТЕЦ „Марица-изток 2“ ЕАД, ТЕЦ „Марица 3“ АД – Димитровград, ТЕЦ „КонтурГлобал Марица изток 1“ ЕООД - Гълъбово, ТЕЦ „Брикел“ ЕАД, ТЕЦ „Бобов дол“ ЕАД, „Топлофикация - Русе“ ЕАД, „Топлофикация - Габрово“ ЕАД, „Топлофикация - Сливен“ ЕАД и „Топлофикация - Перник“ АД.  \r\nЕСО ЕАД ще инспектира техническата изправност и поддържаните запаси на доставчиците с договори за осигуряване на разполагаемост за студен резерв – ТЕЦ „Бобов дол“ ЕАД, ТЕЦ „Марица 3“ АД – Димитровград и „Топлофикация - Русе“ ЕАД. Проверките ще продължат до 29 ноември.   \r\nСъвместните инспекции са част от мерките за постигане на сигурно, безопасно и ефективно функциониране на електроенергийната система през зимния сезон.", "date": "2018.11.14", "title": "Министерството на енергетиката и ЕСО започват проверки на топлофикационните дружества"}
{"url": "http://www.focus-news.net/news/2018/11/14/2590163/d-r-krasimir-kulinski-sayuz-na-obshtopraktikuvashtite-lekari-pazardzhik-nezdravoslovnoto-hranene-i-lipsata-na-dvigatelna-aktivnost-sa-sred-prichinite-za-poyava-na-diabet.html", "text": "Причините за увеличения брой на диабетно болните е свързано с това че, децата и възрастните хора не се движат достатъчно и са наблюдава затлъстяване. Това каза за  Радио „Фокус“ – Пазарджик  д-р Красимир Кулински, председател на Съюза на общопрактикуващите лекари в област Пазарджик, по повод Световния ден за борба срещу диабета. Наднорменото тегло предразполага към диабет, тъй като има проблем с глюкозния толеранс и това води до повишаване на кръвната захар. „Нерационалното хранене също е предпоставка за диабет, защото хората не наблягат на плодовете и зеленчуците, а се изхранват предимно с полуфабрикати. Затова препоръчваме повече движение, спортната дейност, ходене пеша, избягването на тестените изделия и контролиране на теглото“, уточни д-р Кулински. \r\nТой обясни също, че при затлъстяване намалява възможността за усвояване на въглехидратите в организма, а това води до повишение на кръвната захар. Затова е препоръчително хората регулярно да си правят изследвания за кръвна захар. Общопрактикуващите лекари имат в кабинетите си глюкомери и могат да правят проверка при съмнение за повишено ниво на кръвната захар. Д-р Кулински коментира още, че основните признаци на диабета са повишената жажда и честото уриниране. \r\nАлбена ЖИЛЕКОВА", "date": "2018.11.14", "title": "Д-р Красимир Кулински, Съюз на общопрактикуващите лекари - Пазарджик Нездравословното хранене и липсата на двигателна активност са сред причините за поява на диабет"}
{"url": "http://www.focus-news.net/news/2018/11/14/2590164/aleksandar-tsatsev-sayuz-na-balgarskite-avtomobilisti-blagoevgrad-predi-preminavane-na-zadalzhitelen-tehnicheski-pregled-tryabva-da-se-zapoznaem-s-tehnicheskoto-sastoyanie-na-avtomobila.html", "text": "Преди преминаване на задължителен технически преглед, трябва да сe запознаем с техническото състояние на автомобила. Това каза пред  Радио „Фокус“ – Пирин  Александър Цацев, председател на Съюза на българските автомобилисти в Благоевград. „Препоръчително е преди това да бъде прегледан в сервиз и да бъдат подготвени съответните документи. Много често се случва да се влиза в противоречие във връзка с плащането на пътния данък, но след като се вкара в системата на ДАИ, излиза автоматично и при това положение, самите водачи не могат да преминат годишен технически преглед, когато имат тези задължения“, каза още Цацев. За това е необходимо предварително да се информират за необходимите документи и най-вече за навременно заплащане на пътния данък, за да няма повторно разкарване. По думите му много често се получават такива разкарвания, поради неточности в самата система. „Всички моторни превозни средства трябва да бъдат оборудвани с обезопасителен триъгълник, аптечка, пожарогасител и светлоотразителна жилетка, а фаровете и светлоотразителите на автомобилите е необходимо да бъдат чисти и изправни“, каза още Цацев. \r\nЛора КАЛЧЕВА", "date": "2018.11.14", "title": "Александър Цацев, Съюз на българските автомобилисти - Благоевград: Преди преминаване на задължителен технически преглед трябва да сe запознаем с техническото състояние на автомобила"}
{"url": "http://www.focus-news.net/news/2018/11/14/2590156/korneliya-ninova-bsp-imame-savpadeniya-s-knsb-po-ideite-ni-za-danachnata-politika-i-sotsialnite-vaprosi-no-ne-spodelyame-otsenkata-im-za-byudzheta-na-upravlyavashtite.html", "text": "Имаме съвпадения с КНСБ по идеите ни за данъчната политика и социалните въпроси, но не споделяме оценката им за бюджета на управляващите. Това каза лидерът на БСП Корнелия Нинова пред журналисти след среща с КНСБ, предаде репортер на  Агенция „Фокус“ . „Преди да говоря за бюджета, бих искала да благодаря на КНСБ, на екипа на Пламен Димитров за високата оценка, която дадоха за „Визия за България“, защото той е един стратегически документ, който стои над бюджет за една година. Благодаря - много професионално подходиха към оценката за визията“, каза Нинова. По отношение на бюджета, лидерът на БСП заяви, че с КНСБ са на едно мнение за промяна на данъчното облагане. „Ние предлагаме прогресивна скала с отмяна на плоския данък. Най-вече наблегнахме на данък дивидент. За нас е несправедливо доходите върху физическите лица по един начин да се облагат с 10%, а през данък дивидент да се изписват и да се плащат 5%. Обсъдихме различните варианти за по-справедливо данъчно облагане чрез различни скали на прогресия, или необлагаем минимум. На едно мнение сме, че преизчисляване на пенсиите трябва да се направи, защото доходите на пенсионерите по този начин много изостават. Не могат да си позволят да живеят по този начин възрастните хора. По социалните теми имаме различия. Не приемаме, че това е най-добрият в социално отношение бюджет, след като 12 социални плащания са замразени и то най-вече свързани с демографската катастрофа, плащанията към майки за отглеждане на дете и т.н. Не споделяме оценката на КНСБ, че това е най-добрият бюджет за последните 10 години“, каза Нинова. Тя отчете, че в разходната част на бюджета за догодина има завишение, но въпросът на БСП е какъв е ефектът от това. „Как с тези разходи нещо ще се подобри в здравеопазването? Как с тези разходи ще има ефективен резултат за намаляване на неравенствата? С какво това помага? Напротив бюджетът за догодина увеличава неравенствата“, допълни лидерът на БСП. \r\nОт своя страна президентът на КНСБ Пламен Димитров посочи, че срещата е била част от разговорите на Конфедерацията с парламентарно представените партии. Той отбеляза, че с БСП имат еднакво виждане за промяната в данъчната политика, но се разминават в оценката на разходните политики на бюджета, тъй като КНСБ смята, че бюджетът е най-добрият, който е правил премиерът Бойко Борисов. „Дали може да бъде по-добър, категорично може да бъде“, допълни той. Димитров обърна внимание, че КНСБ подкрепя данъка върху старите автомобили. \r\nДеница КИТАНОВА", "date": "2018.11.14", "title": "Корнелия Нинова, БСП: Имаме съвпадения с КНСБ по идеите ни за данъчната политика и социалните въпроси, но не споделяме оценката им за бюджета на управляващите"}
{"url": "http://www.focus-news.net/news/2018/11/14/2590167/plovdiv-zapochva-remont-na-sedem-sportni-ploshtadki-v-rayon-severen.html", "text": "Започва ремонт на седем спортни площадки в район „Северен“ в Пловдив. Това съобщиха за  Радио „Фокус“ – Пловдив  от районната администрация. Днес са започнали ремонтните дейности в първата площадка, намираща се на ул. „Иван Рилски” и ул. „Панагюрище” №2 - 4. На седемте спортни площадки ще бъдат подменени старите и нефункционални съоръжения, а на тяхно място ще бъдат монтирани нови футболни врати с мрежи към тях с размери 300 на 200 см, както и комплект от баскетболни метални табла с размер 120 на 90 см. с баскетболни рингове и мрежи към тях. Ремонтните дейности ще включват също и подмяна на компрометираната оградна мрежа, колчета и цели пана на местата, където е необходимо. Ще бъдат монтирани нови врати за достъп до игрищата. \r\nРемонтните дейности на спортните площадки ще бъдат извършени на два етапа, като до края на годината предстоят да бъдат благоустроени площадките при междублоковите пространства между жилищен блок на ул. „Панагюрище” № 2 - 4 и ул. „Иван Рилски”, при бул. „Васил Априлов” №148 и ул. “Мизия” при ул. „Сакар планина” и бул. „Цар Борис III Обединител” №18, също при ул. „Ален мак” №38 и бул. „България” №80. На пролет районната администрация ще продължи с ремонт на площадките за спорт на открито до жилищен блок на ул. „Арабаконак” и ул. „Панагюрище”, при  ул. „Седянка” и бул. „България” №108, също при ул. „Борба” №7 - 9.", "date": "2018.11.14", "title": "Пловдив: Започва ремонт на седем спортни площадки в район „Северен“"}
{"url": "http://www.focus-news.net/news/2018/11/14/2590168/shumen-okrazhniyat-sad-nalozhi-2-godini-i-10-mesetsa-zatvor-s-5-godishen-izpitatelen-srok-na-chasten-sadeben-izpalnitel-za-prisvoyavane-na-nad-240-000-leva.html", "text": "Частният съдебен изпълнител Асен Т. бе осъден вчера от състав на Шуменския окръжен съд на 2 години и 10 месеца лишаване от свобода с 5-годишен изпитателен срок. Това съобщиха от пресцентъра на  Апелативна прокуратура - Варна . Присъдата беше постановена след признаване на фактите в обвинителния акт на Окръжната прокуратура в Шумен от подсъдимия за длъжностно присвояване на 243 073 лева, което е в големи размери, и за две престъпления за избягване установяването и плащането на данъчни задължения в особено големи размери, извършени като продължавани престъпления. Към определеното от съда общо наказание бе присъединено и лишаване от право Асен Т. да упражнява професията си за срок от 3 години, считано от 28 март 2017 г.  \r\nУважени са и шест граждански иска в размер на 55 050 лева,  които подсъдимият трябва да заплати за причинените имуществени вреди на дружества и физически лица. Асен Т. е осъден да заплати на Министерството на финансите сумите от 50 774 лева и 15 886 лева по уважените искове на държавата заедно със законната им лихва до окончателното им изплащане, както и направените разходи на досъдебното производство по сметка на МВР и Окръжния съд в Шумен.  \r\nДелото срещу 48-годишния частен съдебен изпълнител е на специален надзор в Апелативната прокуратура във Варна поради своя характер и тежестта на престъпленията.  \r\nПодсъдимият встъпил в длъжност частен съдебен изпълнител на 3 април 2006 г. Още в началото на дейността си умишлено създал хаос и безпорядък във воденото счетоводство, с което улеснил бъдещата си дейност по присвояването на чужди пари, които му били поверени да ги пази и управлява. Действията му не останали незабелязани от Камарата на частните съдебни изпълнители. С решение на дисциплинарната й комисия той първоначално бил наказан с порицание, последвали две глоби в размер на по 1000 лева. Когато и това не постигнало дисциплиниращ ефект върху дейността на Асен Т., през август 2013 г. той бил глобен с 10 000 лева, а само четири месеца по-късно с друго решение на дисциплинарната комисия му било наложено наказание „Предупреждение за временно лишаване от правоспособност“.  \r\nАсен Т. открил специална сметка за осребряване на имуществото на длъжници в две банки. В тях постъпвали суми за удовлетворяване на вземанията на кредиторите. Тези средства по закон не могат да се използват за нищо друго, освен за плащанията на вземания на кредиторите.   \r\nСлед отстраняването на Асен Т. от длъжност комисия, определена от председателя на Шуменския окръжен съд, предала архива на частния съдебен изпълнител на друг ЧСИ в Шумен. В служебната каса на отстранения била намерена наличност едва от 485,77 лева. Започнали да постъпват сигнали за  липсващи парични средства. Приелият нов частен съдебен изпълнител установил множество нарушения с присвоени суми по различни изпълнителни дела.  \r\nИзвършената проверка установила, че по 18 изпълнителни дела подсъдимият Асен Т. е успял да изтегли от специалните сметки на каса или да преведе в свои лични сметки сумата от 243 073, 97 лева. Приложената по делото справка от съдебно-оценителната експертиза е над 10 листа, като има дни, в които Асен Т. е теглил от специалната сметка по няколко пъти с основание „стопански разходи“ или без да се уточнява за какво ще похарчи средствата, предназначени само за удовлетворяване вземанията на кредиторите.  \r\nПрестъпната му дейност не се ограничила с длъжностните присвоявания в големи размери. Въпреки реализираните значителни парични доходи от дейността си като частен съдебен изпълнител, той не декларирал част от тях и така укрил данъчни задължения, които са в особено големи размери за финансовите години от 2010 г. до 2014 г. \r\nАсен Т. е възстановил част от присвоените пари на длъжници и кредитори, като саморъчно посочил, че средствата са били неправомерно усвоени от него. От това наказателно производство Окръжната прокуратура в Шумен е отделила над 2000 изпълнителни дела на производство при подсъдимия частен съдебен изпълнител, които се проверяват.   \r\nДелото съдържа 94 тома. Разпитани в хода на досъдебното производство са 61 свидетели и са изготвени множество експертизи.   \r\nПрисъдата на Шуменския окръжен съд подлежи на протест и обжалване пред Апелативния съд във Варна.", "date": "2018.11.14", "title": "Шумен: Окръжният съд наложи 2 години и 10 месеца затвор с 5-годишен изпитателен срок на частен съдебен изпълнител за присвояване на над 240 000 лева"}
{"url": "http://www.focus-news.net/news/2018/11/14/2590165/shumen-grazhdani-izlyazoha-na-protest-pred-obshtinata-s-iskane-za-po-visoki-dohodi-i-po-dobri-usloviya-i-standart-na-zhivot.html", "text": "Граждани излязоха на протест пред Общината с искане за по-високи доходи и по-добри условия и стандарт на живот, предаде репортер на  Радио Фокус - Шумен . Хората се събраха в 11.00 часа пред сградата на Общината. За кратко те спряха движението пред Общината като се разхождаха по пешеходната пътека. Недоволството е срещу случващото се в страната. Протестиращите искат по-високи доходи и по-добри условия и стандарт на живот, за да отгледат децата си в България и др. Чуха се искания за справедливост и наказани за грешките на прехода. Протестиращите настояваха кметът да ги приеме, след което им бе казано че приемния му ден е 26 ноември. В момента протестиращите се отправят към областната управа. \r\nИвелина ИВАНОВА", "date": "2018.11.14", "title": "Шумен: Граждани излязоха на протест пред Общината с искане за по-високи доходи и по-добри условия и стандарт на живот"}
{"url": "http://www.focus-news.net/news/2018/11/14/2590169/predsedatelyat-na-parlamenta-tsveta-karayancheva-nyama-nishto-po-hubavo-ot-mira-toy-zavisi-ot-vseki-ot-nas.html", "text": "Няма нищо по-хубаво от мира, той зависи от всеки от нас. Това каза председателят на парламента Цвета Караянчева при откриването на пътуващата фотоизложба „Другото лице на воините ни“ в Народното събрание, предаде репортер на  Агенция „Фокус“ . „Днес ще се насладите на работата на авторите и ще научим мъничко за всеки един от тези воини, които присъстват тук на таблата. Ще научим, че в армията е имало и ходжа, свещеник, и равин. По време на войната е съществувала тази религиозна принадлежност, която е толкова ценна – да уважаваме всеки един, независимо какъв е“, каза още председателят на парламента. Караянчева пожела пожела никога да не се повтаря ужасът на войната, който са преживели нашите прадеди, бащи и дядовци. „Поклон пред героите и уважение към труда на авторите на тази изложба“, посочи още Караянчева.  \r\n„Другото лице на воините ни” представя 16 фоторазкази за взелите участие в Първата световна война, родом от Северозападния край и Видинско. Изложбата е част от Националния календар посветен на 100 години от Първата световна война и участието на България в нея. Нейни автори са Ирена Данаилова и Георги Генчев. \r\nДeница КИТАНОВА", "date": "2018.11.14", "title": "Председателят на парламента Цвета Караянчева: Няма нищо по-хубаво от мира, той зависи от всеки от нас"}
{"url": "http://www.focus-news.net/news/2018/11/14/2590170/burgas-67-godishna-peshehodka-e-blasnata-ot-lek-avtomobil-v-zhk-izgrev.html", "text": "67-годишна пешеходка е блъсната от лек автомобил в жк. „Изгрев“. Това съобщиха от  ОДМВР - Бургас . Инцидентът е станал на 13 ноември около 15.30 часа в района на бл. 32 в жк. „Изгрев”. 63-годишният водач на лек автомобил „БМВ Х 5“ с инициали В.Т. при движение на заден ход блъска 67-годишната пешеходка с инициали Р.И. от Бургас. Тя е прегледана и освободена за домашно лечение с контузия на лявото стъпало.", "date": "2018.11.14", "title": "Бургас: 67-годишна пешеходка е блъсната от лек автомобил в жк. „Изгрев“"}
{"url": "http://www.focus-news.net/news/2018/11/14/2590162/premierat-boyko-borisov-neobhodim-e-debat-za-svobodata-na-mediite-nito-edin-chlen-na-kabineta-nyama-nikakva-vazmozhnost-i-zhelanie-da-vliyae-na-koyato-i-da-e-ot-tyah.html", "text": "Необходим е дебат за свободата на медиите, нито един член на кабинета няма никаква възможност и желание да влияе на която и да е от тях. Това каза премиерът Бойко Борисов в началото на правителственото заседание, предаде репортер на  Агенция „Фокус“ . „Много внимателно четем всяка дума, която казват нашите партньори – говори се за свободата на медиите и как едни медии тормозели някого. Искам да провокирам дебат по темата, вицепремиерът и външен министър Екатерина Захариева да покани някои еврокомисари, отговарящи за темата. Ако някой се е почувствал засегнат от някоя медия, то мога да кажа и вие всички да го потвърдите, че нито един от вас няма абсолютно никаква възможност и желание да влияе на която и да е медия“, коментира премиерът. „Не може ние да сме обсадени седмици наред, на живи връзки да се показват среди пръстове, да се наричат членове на кабинета мърша, боклуци и какво ли не, в същото време някой да излиза и да казва, че няма свобода на медиите“, добави той. Премиерът обърна внимание, че всичко това не се цензурира и се повтаря всяка вечер в най-гледаното време. „Знам, че има страни, в които 2 - 3 - 5 пъти в годината се правят карикатури за премиер, за президент -  в България това е всеки ден, години наред\", поясни Бойко Борисов и заяви, че дебатът за медиите и свободата им трябва да се проведе незабавно. \r\n„На кой какво е забранено? Олигарх, създал си медия, за да защитава това, което е откраднал и изведнъж ние не трябва да го пипаме този олигарх, който и да е той. Говорим по принцип\", допълни той. „Няма нещо в тази тема, което да ни притесни, няма нещо скрито в България, да не е публикувано и излязло, фалшиви и жълти новини колкото искате“, каза още Борисов и обясни, че всяка година участва в публични срещи на най-опозиционните медии по тяхна причина.", "date": "2018.11.14", "title": "Премиерът Бойко Борисов: Необходим е дебат за свободата на медиите, нито един член на кабинета няма никаква възможност и желание да влияе на която и да е от тях"}
{"url": "http://www.focus-news.net/news/2018/11/14/2590172/plovdiv-44-godishna-zhena-e-blasnata-ot-avtobus-na-ul-landos.html", "text": "44-годишна жена е била блъсната от автобус на ул. „Ландос“ в Пловдив. Това съобщиха за  Радио „Фокус“ – Пловдив  от ОДМВР. Сигналът за инцидента е постъпил в сектор „Пътна полиция“ около 18.10 часа снощи. Според подадената информация автобус „Исузу“ с 46-годишен водач е блъснал пресичаща пътното платно 44-годишна пешеходка. Тя е настанена в болница за наблюдение. Алкохолната проба на шофьора е отрицателна. Причините и обстоятелствата около катастрофата се разследват в рамките на досъдебно производство.", "date": "2018.11.14", "title": "Пловдив: 44-годишна жена е блъсната от автобус на ул. „Ландос“"}
{"url": "http://www.focus-news.net/news/2018/11/14/2590173/patuvashtata-fotoizlozhba-drugoto-litse-na-voinite-ni-be-otkrita-v-severnoto-foaye-na-parlamenta.html", "text": "Пътуващата фотоизложба „Другото лице на воините ни“ бе открита в северното фоайе на парламента, предаде репортер на  Агенция „Фокус“ . Изложбата включва 16 фотоесета, посветени на 100-годишнината от Първата световна война. Снимките и текстовете описват спомените на воини за Голямата война, повечето родом от Северозападния край, служили в легендарните полкове на действащата ни армия. Именно за това в откриването участва и депутатът от ГЕРБ от 5-ти МИР Видин Владимир Тошев. Успех на изложбата пожела и председателят на парламента Цвета Караянчева. На откриването присъстваха и заместник-министърът на отбраната Атанас Запрянов, председателят на парламентарната Комисия по отбрана ген. Константин Попов, депутатът от ПГ на ГЕРБ и член на комисията Пламен Манушев и други. \r\nДеница КИТАНОВА", "date": "2018.11.14", "title": "Пътуващата фотоизложба „Другото лице на воините ни“ бе открита в северното фоайе на парламента"}
{"url": "http://www.focus-news.net/news/2018/11/14/2590174/kuncho-gaydov-zam-kmet-na-pomorie-obshtinata-e-sklyuchila-dogovori-sas-snegopochistvashti-firmi.html", "text": "Общината е сключила договори със снегопочистващи фирми. Това каза за  Радио „Фокус“ - Бургас  зам.-кметът по строителство, транспорт и инфраструктура Кунчо Гайдов. По думите му договорите са два. „Едната фирма извършва снегопочистване на територията на град Поморие, а другата - на общинската пътна мрежа, извън чертите на урбанизираните територии“, заяви Гайдов. Той добави още, че контролът е записан в договора, а отговорници по него следят движението на машините, също така координират нещата с фирмите за това къде и как трябва да се почисти, до какво ниво е стигнало почистването. „И в договора са записани санкциите и начинът за отрязване на некоректното или ненавременно почистване“, каза още зам.-кметът на Поморие. Той отбеляза също, че снегопочистващите машините са приети с протокол, както са описани в договора, като някои от тях все още не са дооборудвани с необходимите снегоринни гребла, защото времето все още е благоприятно и се използват за друг вид работа.  \r\n„Идеята е, че максимално бързо, в рамките на половин час, могат да бъдат поставени тези гребла. А тези машини, които са специализирани само за снегопочистване и не могат да се използват за друго, като роторния снегорин, пясъкоразпръсквачи и разпръсквачи на луга, са строени на базата, проверени, минал е контролът по тях за това дали са в техническо добро състояние“, каза още Гайдов. На въпрос дали са осигурени първите количества инертни и химически материали, той отговори, че има достатъчна наличност от тях за посрещане на първия сняг, поледица или слана. „За уличната мрежа на града не се използват инертни материали от типа на пясък, тъй като задръстват шахти и отводнители, тук се работи предимно с калциев хлорид или с разсол, или - промишлена луга“, заяви зам.-кметът по строителство, транспорт и инфраструктура на Поморие. Гайдов добави, че от фирмата, която поддържа общинската пътна мрежа извън урбанизираната територия, са доставили първите количества пясък, премесен със сол, както и само сол, а също и наличност от 10 тона луга за обработка на заледени участъци. \r\nДеница ДИМИТРОВА", "date": "2018.11.14", "title": "Кунчо Гайдов, зам.-кмет на Поморие: Общината е сключила договори със снегопочистващи фирми"}
{"url": "http://www.focus-news.net/news/2018/11/14/2590166/danas-sarbiya-frantsuzite-yasno-pokazaha-che-podkrepyat-hashim-tachi.html", "text": "Косовският президент Хашим Тачи умело доби от влиятелните кръгове във френската администрация правото да се намери на втория ред на неделната церемония, организирана по случай 100-годишнината от края на Първата световна война, отбелязва на първа страница  белградският ежедневник Danas . \r\nИзданието смята, че „позиционирането“ на Тачи точно зад най-влиятелните световни лидери, включително президентът на Русия Владимир Путин носи ясно политическо послание, че официален Париж „се грижи много за косовското правителство, начело с Тачи“, както е заявил неназован дипломатиески източник. \r\nСъбеседниците на вестника са посочили, че някои френски политици никога не са крили подкрепата си за Прищина, въпреки че официален Белград, начело с президента на Сърбия Александър Вучич, наскоро установи добри отношения с френския си колега Еманюел Макрон. \r\nСпоред информацията на Danas, във вторник посолството на Сърбия в Париж, както и дипломатическите представителства на някои други държави във Франция, включително Русия, Черна Гора и Ирландия, са повдигнали въпроси към организаторите за разпределението на местата на церемонията, но единственият отговор, който са получили гласи, че „местата са разпределени по азбучен ред“. Източниците на изданието от дипломатическите кръгове твърдят, че Вучич не е говорил за разпределението на местата с Макрон след церемонията. \r\nПосланикът на Франция в Белград Фредерик Мондолини е изпратил вчера публично извинение на президента Вучич и „сръбския народ“ по повод протокола и местата, на които са седели по време на церемонията. \r\n„Малко съм тъжен, че трябваше да отпразнуваме нашата обща победа преди обявеното посещение на френския президент в Сърбия. Това, по някакъв начин, развали поне малко нещата... Става дума за това неудобство, което е за съжаление... За съжаление, това беше грешка и ние молим президента Вучич и сръбския народ за извинение“, заяви посланик Мондолини в ефира на сръбската „Първа телевизия“. \r\nСръбският президент коментира изявлението на френския дипломатически представител в „Туитър““ „Благодаря на посланик Мондолини за прекрасната реч и отношението, което показа към сръбските жертви. Сърбия ще посрещне по величествен начин президента Макрон“. \r\n„Това, че Тачи се оказа на видно място е срам за домакина на церемонията, но и поражение за сръбската дипломация, която не успя да осигури по-добро място на президента на Сърбия. Прищина е известна с лобирането си на международната сцена, особено на Запад, но е трудно да се повярва, че това е само резултат от лобирането. Видното място на Тачи на церемонията при Триумфалната арка и невзрачната позиция на Вучич показва, че официален Париж цени високо Прищина от политическа гледна точка. Той ще продължи да го прави и при продължаването на преговорите за решение на косовския въпрос“, заяви неназован дипломатически източник за Danas. \r\nБорко Стефанович, бивш служител на Министерството на външните работи на Сърбия и настоящ лидер на „Сръбската левица“ посочи пред  изданието, че става въпрос за „грешка на организаторите на мероприятието, че са поставили лидерите по азбучен ред“. \r\n„Мисля, че нашето МВнР е свършило своята работа. Не разбирам за какъв азбучен ред става дума, когато Меркел, Путин и Макрон седяха в центъра. Така че, може  да има първо друг критерий, а след това да е този азбучен ред. Извинението на френския посланик беше на място и бе направено, за да се омекоти вече направената грешка. Разбира се, тя веднага се използва за пропаганда и манипулация от нашия режим“, смята Стефанович. \r\nМилош Йованович, председател на Демократическата партия на Сърбия (ДПС) оцени за Danas, че „с това Вучич и настоящото сръбско правителство само показва, че не разбира и познава по същество днешния свят, а от друга страна неговите постоянни приказки как Сърбия е уважавана по света нямат никаква реална стойност и достоверност“, констатира Йованович. \r\nПолитологът Бобан Стоянови пък е посочил пред „Данас“, че „разпределението на местата говори, че Сърбия е далеч от взимащите решения, далеч от приятелствата с най-влиятелните страни и далеч от онова, което ни се говори през последните години“. \r\nПревод и редакция:", "date": "2018.11.14", "title": "Danas (Сърбия): Французите ясно показаха, че подкрепят Хашим Тачи"}
{"url": "http://www.focus-news.net/news/2018/11/14/2590177/noi-sredniyat-osiguritelen-dohod-za-stranata-za-septemvri-2018-g-e-89733-leva.html", "text": "Националният осигурителен институт обявява, че размерът на средния осигурителен доход за страната за месец септември 2018 г. е 897.33 лв. Това съобщиха от пресцентъра на  НОИ . Средномесечният осигурителен доход за страната за периода от 01 октомври 2017 г. до 30 септември 2018 г. е 873.37 лв. \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец октомври 2018 г., съгласно чл. 70, ал. 2 от Кодекса за социално осигуряване.", "date": "2018.11.14", "title": "НОИ: Средният осигурителен доход за страната за септември 2018 г. е 897.33 лева"}
{"url": "http://www.focus-news.net/news/2018/11/14/2590176/aleksandar-tsatsev-sayuz-na-balgarskite-avtomobilisti-blagoevgrad-do-11-noemvri-v-punktovete-ni-se-izvarshiha-bezplatni-pregledi-na-avtomobilite-za-eksploatatsiya-prez-esenno-zimniya-sezon.html", "text": "До 11 ноември в пунктовете ни се извършиха безплатни прегледи на автомобилите за експлоатация през есенно-зимния сезон. Това каза пред  Радио „Фокус“ – Пирин  Александър Цацев, председател на Съюза на българските автомобилисти - Благоевград. „Основно прегледите включваха окачване на автомобила, ходова част, както и охладителната система на автомобила. Проверка бе извършена и на отоплението, стъклочистачки, осветителна уредба. Всички тези неща се проверяват и се дават напътствия на водачите на моторни превозни средства. Когато има някаква неизправност се консултираме с тях и при тяхно одобрение се подменяше. Ако има изгоряла крушка по осветителната уредба или подсилване, подмяна на охладителната течност, но всичко това се извършваше със съгласието на самите клиенти“, каза още Цацев. Той обясни, че целта на експертите е да помогнат на водачите на моторни превозни средства да подготвят своите автомобили за експлоатацията през есенно-зимния сезон. \r\nЛора КАЛЧЕВА", "date": "2018.11.14", "title": "Александър Цацев, Съюз на българските автомобилисти - Благоевград: До 11 ноември в пунктовете ни се извършиха безплатни прегледи на автомобилите за експлоатация през есенно-зимния сезон"}
{"url": "http://www.focus-news.net/news/2018/11/14/2590178/zam-predsedatelyat-na-ns-emil-hristov-postapi-prezidentskiyat-ukaz-za-vrashtane-za-novo-obsazhdane-na-promenite-v-zakona-za-korporativnoto-podohodno-oblagane.html", "text": "На 14 ноември е постъпил указ на президента Румен Радев, с който Законът за изменение и допълнение на Закона за корпоративно подоходно облагане се връща за ново обсъждане. Това обяви зам.-председателят на парламента Емил Христов, предаде репортер на  Агенция „Фокус“ . „Възложено е на водещата Комисия по бюджет и финанси да докладва пред народните представители указа на президента и мотивите към него“, обясни той. \r\nБиляна ИВАНОВА", "date": "2018.11.14", "title": "Зам.-председателят на НС Емил Христов: Постъпи президентският указ за връщане за ново обсъждане на промените в Закона за корпоративното подоходно облагане"}
{"url": "http://www.focus-news.net/news/2018/11/14/2590179/lyublyana-nacheva-obshtina-kyustendil-izlozhbata-tvorchesko-plodorodie-predstavya-talanta-na-otlichenite-detsa-ot-natsionalniya-konkurs-prolet-varhu-lista.html", "text": "Изложбата „Творческо плодородие” представя таланта на отличените деца от националния конкурс „Пролет върху листа”. Това каза пред  Радио „Фокус” – Кюстендил  Любляна Начева, старши специалист в направление духовно развитие и работа с подрастващи към Община Кюстендил. „Тази инициатива е за тези деца, които са наградени от участието си в конкурса. Самият конкурс се провежда ежегодно през месец март. Наградените творби се подреждат в една чудесна изложба. Подреждат се 70 творби, а децата се награждават с различни предметни награди. Пленерът „Творческо плодородие” е част от тези награди. Това е едно живо участие на децата в една творческа програма, организирана от Община Кюстендил и от отдел „Култура и духовно развитие”. В тази програма децата могат да общуват по между си, да творят заедно”, каза Любляна Начева. По думите ѝ децата творят през есента, а през този сезон темата може да бъде само една – плодородието. „Това, което наистина е характерно за този период от време, защото пленерът се провежда през месец септември. Тази година пленерът се проведе в две части, в началото на месец септември и в края на месеца, когато се отбеляза и Празникът на плодородието. 25 деца твориха по време на „Творческо плодородие” и създадоха своите живописни творби, които гражданите на Кюстендил, почитателите на изобразителното изкуство могат да видят, наредени по стените в залата на Възрожденското училище”, каза Любляна Начева. \r\nВенцеслав ИЛЧЕВ", "date": "2018.11.14", "title": "Любляна Начева, Община Кюстендил: Изложбата „Творческо плодородие” представя таланта на отличените деца от националния конкурс „Пролет върху листа”"}
{"url": "http://www.focus-news.net/news/2018/11/14/2590181/veliko-tarnovo-detsa-ot-detska-gradina-zdravets-se-zapoznaha-s-rabotata-na-regionalnata-pozharna.html", "text": "Деца от детска градина „Здравец“ се запознаха с работата на пожарникари от града. Днес децата са гости в Регионална дирекция „Пожарна безопасност и защита на населението“, предаде репортер на  Радио „Фокус“ – Велико Търново . Те са от четвърта подготвителна група. В рамките на около час местните огнеборци представиха пред тях част от техниката, с която работят, разказаха им как да реагират в бедствени и аварийни ситуации и ги запознаха с основните правила за пожарна безопасност. Най – атрактивни за децата се оказаха пожарните коли и техните сирени, които бяха символично изпробвани пред тях. „Фокус“ припомня , че преди около месец пък 30 ученици от Велико Търново се обучаваха, съвместно с пожарникари, на новите площадки за пътна и пожарна безопасност в село Балван. Служители на областните дирекции на МВР и на пожарната влязоха в ролята на лектори и треньори. Младежите се учиха как да гасят пожар и да помогнат на човек, изпаднал в беда заради огнена стихия. \r\nЛуиза ТРАНЧЕВА", "date": "2018.11.14", "title": "Велико Търново: Деца от Детска градина „Здравец“ се запознаха с работата на регионалната пожарна"}
{"url": "http://www.focus-news.net/news/2018/11/14/2590180/koha-ditore-kosovo-tachi-nyama-da-pozvoli-na-haradinay-da-naznachi-svoy-chovek-za-zamestnik-direktor-na-razuznavaneto.html", "text": "Един от най-авторитетните прищински ежедневници –  Koha Ditore , съобщава в един от основните си материали за деня, че премиерът на Косово Рамуш Харадинай е предложеил Маритон Шоши за заместник-директор на Косовската разузнавателна служба (КРС). Меритон е брат на Фатон Шоши, който обвини КРС през 2013 година, че са се опитали да го отвлекат, припомня изданието. \r\nПрезидентът на Косово Хашим Тачи обаче не позволява това назначение. Цитирайки неназован източник, Koha Ditore съобщава, че държавният глава отказва да подпише декрета на основание, че Шоши е инсценирал опита за отвличане и че позицията заместник-директор на КРС не може да бъде заемана от човек,  на който членовете на семейството са замесени в подобни афери.  \r\nПревод и редакция:", "date": "2018.11.14", "title": "Koha Ditorе (Косово): Тачи няма да позволи на Харадинай да назначи свой човек за заместник-директор на разузнаването"}
{"url": "http://www.focus-news.net/news/2018/11/14/2590182/otkriva-se-nov-gkpp-krushari-na-granitsata-s-rumaniya.html", "text": "Правителството прие решение за откриване на ГКПП „Крушари“ на границата с Румъния. Това съобщиха от  правителствената информационна служба . Откриването на новия граничен контролно-пропускателен пункт е в изпълнение на подписаното през 2012 г. междуправителствено споразумение с Румъния за откриване на две нови ГКПП-та между двете държави в точките Кайнарджа-Липница и Крушари-Добромир. В хода на разменените ноти са регламентирани и редица детайли - работно време на двата гранични пункта от 08.00 до 20.00 часа, ограничение за международен превоз на хора и стоки до лимита на общо тегло 3.5 тона. \r\nГКПП „Кайнарджа“ бе открит с РМС от 29 септември 2017 г., а съгласно Споразумение между двете държави и Кодекса на шенгенските граници българските и румънските гранични полицейски служители прилагат т.нар. „съвместен контрол“ на общите граници. Този подход ще се прилага и в работата при новия граничен пункт.  \r\nПо силата на приетите и подписани документи шосейният граничен преход е изграден на румънска територия, като са предвидени съоръжения за гранични проверки както от румънските, така и от българските гранични полицейски органи. Със създаването на съвместните българо-румънски гранични пунктове се улеснява преминаването на лица и превозни средства през сухопътните пунктове, тъй като граничните проверки се осъществяват съвместно на едно спиране.", "date": "2018.11.14", "title": "Открива се нов ГКПП „Крушари“ на границата с Румъния"}
{"url": "http://www.focus-news.net/news/2018/11/14/2590183/dobrich-otchita-se-zakasnenie-v-darzhavno-gorsko-stopanstvo-dobrich-za-osiguryavane-na-darva-za-ogrev-pri-zayavki.html", "text": "Отчита се известно закъснение в Държавно горско стопанство (ДГС) – Добрич за осигуряване на дърва за огрев при заявки. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) - Шумен, предаде кореспондент на  Радио „Фокус” – Варна . 193 016 кубически метра дърва за огрев са заявили тази година жителите на областите Шумен, Добрич, Търговище и Варна. От тях към момента са доставени 152 829 кубически метра, става ясно от справка, изготвена от експерти на Североизточното държавно предприятие. Най-малко заявки за дърва са постъпили в Държавно ловно стопанство - Тервел. В това стопанство годишно се заявяват малко над 3 000 кубически метра дърва за огрев. Повече от половината териториални поделения в системата на СИДП вече са доставили на гражданите исканите количества дърва. ДГС - Генерал Тошево е приключило с исканите количества за тази година. Изпълняват се и единични заявки, получени през последните дни. На останалите места в предприятието работата продължава, като известно закъснение се отчита в ДГС-Добрич, но и там имат готовност за изпълнение на заявките на граждани преди началото на зимата. \r\nЖулиета НИКОЛОВА", "date": "2018.11.14", "title": "Добрич: Отчита се закъснение в Държавно горско стопанство – Добрич за осигуряване на дърва за огрев при заявки"}
{"url": "http://www.focus-news.net/news/2018/11/14/2590171/korneliya-ninova-bsp-vnasyame-otnovo-iskaneto-v-api-za-nezavisima-proverka-na-magistralite-tozi-pat-ot-imeto-na-tsyalata-parlamentarna-grupa.html", "text": "Внасяме отново искането в АПИ за независима проверка на магистралите - този път от името на цялата парламентарна група. Това каза пред журналисти лидерът на БСП Корнелия Нинова преди депутати от ПГ на „БСП за България“ да внесат за втори път искането до агенцията за независима проверка на магистралите, предаде репортер на  Агенция „Фокус“ . \r\n„Няма разлика от предишното искане по съдържание и това, което днес внасяме. Преди една седмица четирима наши колеги - Елена Йончева, Христо Проданов, Крум Зарков и Георги Свиленски внесоха искане независима европейска лаборатория да провери определени участъци от магистралите, които са строени през последните пет години. Сега внасяме същото искане със 79 подписа, това е действие за връщане на нормалността в държавата“, коментира Нинова. „След като колегите внесоха искането, Камарата на строителите реагира абсолютно неадекватно, заявявайки, че иска оставката на тези 4 депутати, поставяйки срок до 18 ноември и заплашвайки, че ако това не се случи, ще блокират парламента и няма да ги допускат до работа. Днес, с тези 79 подписа заставаме зад четиримата колеги цялата парламентарна група и отново искаме тази проверка. Ще доведем тези искания до край“, обясни Нинова. \r\nВесела АЛЕКСАНДРОВА", "date": "2018.11.14", "title": "Корнелия Нинова, БСП: Внасяме отново искането в АПИ за независима проверка на магистралите - този път от името на цялата парламентарна група"}
{"url": "http://www.focus-news.net/news/2018/11/14/2590184/pazardzhik-mnozhestvo-kulturno-istoricheski-predmeti-i-boepripasi-sa-izzeti-pri-proverki-v-selo-sveta-petka-i-selo-dolna-dabeva.html", "text": "Полицейски производства са образувани срещу двама мъже за незаконно притежаване на културно-исторически предмети, металдетектор и боеприпаси, съобщиха от  ОДМВР - Пазарджик . Това е станало по време на полицейска акция проведена от служители на сектор „Противодействие на криминалната престъпност“ при ОДМВР - Пазарджик, съвместно с колегите им от РУ - Велинград. Проверени са жилищата на 39-годишен мъж от велинградското село Света Петка и 39-годишен мъж от съседното село Долна Дъбева. В домовете на двамата били открити няколко предмета представляващи културно-исторически ценности, металдетектор и 72 бойни патрона в калибър 7.62 мм. Откритите предмети, уреди и боеприпаси са иззети, а спрямо двамата се водят бързи производства.", "date": "2018.11.14", "title": "Пазарджик: Множество културно-исторически предмети и боеприпаси са иззети при проверки в село Света Петка и село Долна Дъбева"}
{"url": "http://www.focus-news.net/news/2018/11/14/2590186/dobrich-30-proekta-na-grazhdani-shte-poluchat-safinansirane-ot-obshtinata-po-programata-za-realizatsiyata-na-blagoustroystveni-meropriyatiya.html", "text": "Общината сключи договори с граждани за реализацията на благоустройствени мероприятия по общинската програма за 2018 г. Това съобщиха от пресцентъра на  Община град Добрич . Финансовият ресурс е в размер на 96 298.88 лв., от които 50% се осигуряват от Общината, а останалите 50% - от гражданите. Ще бъдат реализирани 30 проекта в различни райони в Добрич, които се отнасят до ремонт, възстановяване и изпълнение на тротоарни площи, на подходи към съществуващи имоти, възстановяване на пешеходни пътеки и др. благоустройствени мероприятия. Строително-ремонтните дейности ще се извършват на следните адреси: жк. \"Строител\" бл.62, вх.А; бул. \"Добруджа\" 26, вх. Е; ул.\"Осми март\"58; ул. \"Независимост\" 19, вх. А; ул. \"Захари Стоянов\" 22 вх. Б, бул.\"Стоян Михайловски\" 6; ул. \"Захари Стоянов\" 22, вх. А; ул. \"Иван Шишман\"48; Медицински център Вива Феникс\" ООД;  жк. \"Дружба III\" бл.37, вх.А; жк. \"Дружба III\" бл.28, вх.А; ул. \"Независимост\" 19, вх.Б; ул. \"Брацигово\"; ул. \"Витоша\" 6; ул. \"Абрит\" 5. \r\nПрограмата за реализация на благоустройствени мероприятия върху обекти – общинска собственост, с участие на местното население е актуализирана през февруари 2018 г. Тя цели да създаде устойчив модел на партньорства между Общината и физически и юридически лица при извършването на дейности по благоустрояване на откритите пространства и да насърчи гражданската активност в процесите на изграждане и опазване на общинското имущество.", "date": "2018.11.14", "title": "Добрич: 30 проекта на граждани ще получат съфинансиране от Общината по програмата за реализацията на благоустройствени мероприятия"}
{"url": "http://www.focus-news.net/news/2018/11/14/2590187/nad-12-miliona-pensioneri-shte-poluchat-dobavka-v-razmer-na-40-lv-kam-pensiite-si-za-koleda.html", "text": "1 290 600 пенсионери ще получат добавка към пенсиите си за месец декември. Допълнителната сума към пенсията е в размер на 40 лв. и ще се изплаща на пенсионери, на които пенсията или сборът от пенсиите заедно с добавките и компенсациите към тях за месец декември 2018 г. е в размер до 348 лв. включително, т.е. до размера на линията на бедност за 2019 г. Това съобщиха от  правителствената информационна служба . За изплащането на добавките към пенсиите за Коледа правителството ще отпусне допълнително 51 624 000 лв. лева по бюджета на държавното обществено осигуряване. Средствата са осигурени за сметка на преструктуриране на разходите и/или трансферите по централния бюджет за 2018 г.", "date": "2018.11.14", "title": "Над 1,2 милиона пенсионери ще получат добавка в размер на 40 лв. към пенсиите си за Коледа"}
{"url": "http://www.focus-news.net/news/2018/11/14/2590185/zam-predsedatelyat-na-ns-emil-hristov-deputatite-veselin-mareshki-i-krastina-taskova-ot-volya-vnesoha-zayavleniyata-s-koito-se-otkazvat-ot-imunitetite-si.html", "text": "На 14 ноември са постъпили заявления от народните представители Веселин Марешки и Кръстина Таскова от „Воля“, с които са информирали председателя на Народното събрание, че всеки от тях дава съгласие за възбуждане на наказателно преследване по постъпилите искания от главния прокурор. Това обяви зам.-председателят на парламента Емил Христов, предаде репортер на  Агенция „Фокус“ . „С писмо от 14 ноември председателят на Народното събрание е уведомил главния прокурор за дадените от народните представители писмени съгласие. Приложени са заверени преписи от заявленията“, каза още той. \r\nБиляна ИВАНОВА", "date": "2018.11.14", "title": "Зам.-председателят на НС Емил Христов: Депутатите Веселин Марешки и Кръстина Таскова от „Воля“ внесоха заявленията, с които се отказват от имунитетите си"}
{"url": "http://www.focus-news.net/news/2018/11/14/2590189/d-r-valentina-georgieva-za-zdravosloven-nachin-na-zhivot-e-vazhno-da-oblekchim-menyuto-si-i-da-se-hranim-s-po-leka-balansirana-hrana.html", "text": "За здравословен начин на живот е важно да облекчим менюто си и да се храним с по-лека балансирана храна. Това каза пред  Радио „Фокус“ - Пирин  д-р Валентина Георгиева. Тя посочи, че белтъчините трябва да са около 15% от храната за деня, мазнините – растителни или животински, трябва да са не повече от 11 - 12%, а останалото количество трябва да са въглехидрати, като се стараем да консумираме повече сложни въглехидрати – плодове и зеленчуци. Д-р Георгиева допълни, че температура между 7 и 13 градуса може да удължи живота на плодовете и зеленчуците. Тя уточни, че някои от плодовете и зеленчуците е добре да се съхраняват в хладилник, а за други не е препоръчително. „В хладилника може да се съхраняват ябълки, круши, ягоди, череши, киви, смокини, грозде, кайсии, сини сливи, спанак, моркови, целина, репички, салата.  \r\nПлодовете и зеленчуците, за които не се препоръчва да се държат в хладилника са: банани, ананас, пъпеш, картофи, тиквички, домати и краставици. Плодовете не е добре да се затварят в контейнери или в пластмасови съдове, за да могат да \"дишат“, добави д-р Георгиева. По думите ѝ малотрайни плодове като кайсии, сливи, нектарини и круши не трябва да се съхраняват заедно с такива, които издържат по-дълго. Тя отбеляза, че същото се отнася за презрели и неузрели плодове от един и същи вид, защото може да си въздействат и първите да причинят гниене на вторите. \r\nНатали СТЕФАНОВА", "date": "2018.11.14", "title": "Д-р Валентина Георгиева: За здравословен начин на живот е важно да облекчим менюто си и да се храним с по-лека балансирана храна"}
{"url": "http://www.focus-news.net/news/2018/11/14/2590190/balgariya-shte-uchastva-za-30-i-pat-s-natsionalen-shtand-na-izlozhenieto-zelena-sedmitsa-berlin-2019.html", "text": "Правителството прие Решение за участие на България с национален щанд на Международното изложение за земеделие, хранително-вкусова промишленост и градинарство „Зелена седмица Берлин 2019“. То ще се проведе в периода от 18 до 27 януари 2019 г., като България ще участва за 30-и път. Това съобщиха от  правителствената информационна служба . \r\nУчастието на държавата ни на Международното изложение „Зелена седмица Берлин 2019“ е отлична възможност за представяне на българските идеи и концепции за развитието на хранителния сектор, както и популяризиране на родни храни и напитки на германските потребители и пазар. \r\nРазходите за подготовката и участието на страната ни в изложението са за сметка на бюджета на Министерството на земеделието, храните и горите, с изключение на разходите, които са допустими по Държавна помощ SA. 47097 „Помощ за участие в изложения“.", "date": "2018.11.14", "title": "България ще участва за 30-и път с национален щанд на изложението „Зелена седмица Берлин 2019“"}
{"url": "http://www.focus-news.net/news/2018/11/14/2590188/veliko-tarnovo-mazh-i-zhena-sa-obvineni-v-prisvoyavane-na-nivi-na-stoynost-185-000-leva-chrez-falshivi-zaveshtanie.html", "text": "Мъж и жена от Велико Търново са обвинени в присвояване на ниви на стойност 185 000 лева чрез фалшиви завещания, съобщиха от  ОДМВР – Велико Търново . В хода на разследването е установено, че в периода април – август миналата година, при продължавано престъпление двамата използвали неистински документ, саморъчно изготвени две завещания, на които бил придаден вид, че са съставени от нотариуси в град София. Те ги използвали за издаване на констативен нотариален акт са получили без правно основание чуждо недвижимо имущество – ниви в землището на селата Хаджидимитрово и Алеково на обща стойност 185 000 лева. След доклад на материалите в прокуратурата, като обвиняеми са привлечени 76-годишна жена и 46-годишен мъж и двамата от Велико Търново, наложени са им мерки за неотклонение „подписки“.", "date": "2018.11.14", "title": "Велико Търново: Мъж и жена са обвинени в присвояване на ниви на стойност 185 000 лева чрез фалшиви завещание"}
{"url": "http://www.focus-news.net/news/2018/11/14/2590175/klan-kosova-kosovo-sreshtata-s-putin-e-varhovo-postizhenie-kosovskata-diplomatsiya.html", "text": "В интервю пред  прищинския телевизионен канал Klan Kosova  президентът на Косово Хашим Тачи говори за срещата си с руския лидер Владимир Путин, като поясни, че тя е продължила няколко минути и се е отнасяла до диалога Белград – Прищина и възможността за постигане на мирно споразумение в края на процеса. \r\nЛидерът на косовските албанци заяви, че Путин е подкрепил споразумението между двете страни. „Путин подчерта, че това е деликатен въпрос, но в същото време е повече от ясно, че Русия ще подкрепи възможно споразумение, постигнато между Сърбия и Косово. Държавният глава на най-младата балканска държава добави, че срещата е върхово постижение за косовската дипломация. „Това е първата среща между Косово и Русия на подобно ниво“, отбеляза той. \r\n„Позицията на Русия е много важна, защото ако бъде постигнато споразумение, тя няма да използва правото си на вето в Съвета за сигурност на ООН по отношение на членството на Косово в организацията. Това е стъпка напред“, подчерта Тачи, като добави, че традиционните връзки между Москва и Белград няма да са препятствие за това, Косов да има „нормални“ отношения с Русия. „Ние не сме нито приятели, нито врагове и можем да имаме нормални отношения, каквито имат всички страни-членки на ЕС с Русия“. \r\nПревод и редакция:", "date": "2018.11.14", "title": "Klan Kosova (Косово): Срещата с Путин е върхово постижение косовската дипломация"}
{"url": "http://www.focus-news.net/news/2018/11/14/2590194/zam-ministar-valentin-yovev-do-kraya-na-godinata-okolo-66-ot-teritoriyata-na-stranata-shte-e-pokrita-s-kadastralna-karta.html", "text": "До края на годината около 66% от територията на страната ще бъде покрита с кадастралната карта. Целият процес по преобразуването на картата на възстановената собственост в кадастрални карти е планирано да приключи догодина с включване на 96 на сто от територията на страната. Това обяви заместник-министърът на регионалното развитие и благоустройството инж. Валентин Йовев, който участва в официалното откриване на конференцията LBS – България 2018 - Приложения, данни, услуги, по случай Световният ГИС Ден, организирана от GIS Алианс, съобщиха от пресцентъра на  Министерство на регионалното развитие и благоустройството . Зам.-министър Йовев подчерта, че към днешна дата всички областни градове и национални курорти разполагат с кадастрална карта. В София в най-скоро време трябва да се приеме планът на район „Студентски град“, с което кадастърът ще покрие столицата. Заместник-регионалният министър поясни, че сред приоритетите в работата на Агенцията по геодезия, картография и кадастър е отстраняването на явните фактически грешки, допуснати при земеразделянето, особено по трасетата на транспортната инфраструктура и бъдещите магистрали.  \r\nЗам.-министър Йовев изтъкна, че GIS технологиите показват, улавят и анализират данните за местоположението, което помага за взимането на сложни решения. „Геопространствената информация е тази, която променя парадигмата на живота и е движеща сила на икономиката днес. Верните и изчерпателни пространствени данни са ключът към успеха, а основата, на която стъпват, са подробните проучвания и точни измервания, каза той. „Добре функциониращият кадастър e един от основните компоненти на управлението в областта на градоустройството и развитието на инфраструктурата, защитата на поземлената собственост и др. Важен приоритет на МРРБ е финализирането на реформата в областта на кадастъра, чрез ускорено покритие на страната с кадастрална карта и събирането на кадастралната информация, защото само с пълни и качествени данни ще можем да осигуряваме качествени услуги и данни“, коментира той. Важна задача е след това към основния кадастър да се добавят нови информационни слоеве, описващи различни аспекти на използването и собствеността на земята, както и пространствата под и над нея, с географско, стопанско, устройствено и други значения, специализирани картографски и геодезически данни, данни и снимки от спътникови заснемания и др. Същевременно кадастралните данни могат да се комбинират с географската информация, като се добавят такива и за пространствата (3D кадастър), времето (4D кадастър), инфраструктурата и др. Зам.-министър Йовев изтъкна и значението на GIS технологиите в създаването на „умни градове“.", "date": "2018.11.14", "title": "Зам.-министър Валентин Йовев: До края на годината около 66% от територията на страната ще е покрита с кадастрална карта"}
{"url": "http://www.focus-news.net/news/2018/11/14/2590195/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Съюз между сърбите и хърватите срещу доминацията на бошняците в БиХ, подкрепата на Франция за Косово и срещата между Хашим Тачи и Владимир Путин в Косово и Сърбия, увеличаването на напрежението в ИИЗ на Кипър между Гърция и Турция заради откритите там въглеводороди и изчезването на Груевски и шансовете за ратифициране на Преспанския договор са някои от основните теми в балканския печат и медии в сряда.  Доминиращата партия в Република Сръбска (РС) „Съюз на свободните социалдемократи“ (СНСД) и  HDZ („Хърватския демократически съюз“ (ХДС) в Босна и Херцеговина ще формират заедно правителство на всички нива, се потвърди след срещата на председателите на партиите, съответно Милорад Додик, който е и новоизбран член на президентството на Босна и Херцеговина (БиХ) от сръбския народ и Драган Чович, който пък бе победен от Желко Комшич от Социалдемократическата партия на босненските хървати за тяхното място в тричленното президентство,както се предполага, с гласовете на бошняците, пише  електронното издание на най-авторитетното босненско издание Dnevni Avaz . \r\nСпоред информацията на вестника, Додик и \tЧович са се договорили да водят политика, която ще позволи на страната да получи статут на страна-членка за влизане в Европейския съюз, но в същото време ще предприемат стъпки за засилване на суверенитета на БиХ чрез премахване на функцията на Върховен представител и отстраняване на чужденците от Конституционния съд на Босна и Херцеговина. \r\nDnevni Avaz пише още, че СНСД и ХДС са поканили и представител на бошняците в управлението. \r\n***  Един от най-авторитетните прищински ежедневници –  Koha Ditore , съобщава в един от основните си материали за деня, че премиерът на Косово Рамуш Харадинай е предложеил Маритон Шоши за заместник-директор на Косовската разузнавателна служба (КРС). Меритон е брат на Фатон Шоши, който обвини КРС през 2013 година, че са се опитали да го отвлекат, припомня изданието. \r\nПрезидентът на Косово Хашим Тачи обаче не позволява това назначение. Цитирайки неназован източник, Koha Ditore съобщава, че държавният глава отказва да подпише декрета на основание, че Шоши е инсценирал опита за отвличане и че позицията заместник-директор на КРС не може да бъде заемана от човек,  на който членовете на семейството са замесени в подобни афери. \r\n*** Косовският президент Хашим Тачи умело доби от влиятелните кръгове във френската администрация правото да се намери на втория ред на неделната церемония, организирана по случай 100-годишнината от края на Първата световна война, отбелязва на първа страница  белградският ежедневник Danas . \r\nИзданието смята, че „позиционирането“ на Тачи точно зад най-влиятелните световни лидери, включително президентът на Русия Владимир Путин носи ясно политическо послание, че официален Париж „се грижи много за косовското правителство, начело с Тачи“, както е заявил неназован дипломатиески източник. \r\nСъбеседниците на вестника са посочили, че някои френски политици никога не са крили подкрепата си за Прищина, въпреки че официален Белград, начело с президента на Сърбия Александър Вучич, наскоро установи добри отношения с френския си колега Еманюел Макрон. \r\nСпоред информацията на Danas, във вторник посолството на Сърбия в Париж, както и дипломатическите представителства на някои други държави във Франция, включително Русия, Черна Гора и Ирландия, са повдигнали въпроси към организаторите за разпределението на местата на церемонията, но единственият отговор, който са получили гласи, че „местата са разпределени по азбучен ред“. Източниците на изданието от дипломатическите кръгове твърдят, че Вучич не е говорил за разпределението на местата с Макрон след церемонията. \r\nПосланикът на Франция в Белград Фредерик Мондолини е изпратил вчера публично извинение на президента Вучич и „сръбския народ“ по повод протокола и местата, на които са седели по време на церемонията. \r\n„Малко съм тъжен, че трябваше да отпразнуваме нашата обща победа преди обявеното посещение на френския президент в Сърбия. Това, по някакъв начин, развали поне малко нещата... Става дума за това неудобство, което е за съжаление... За съжаление, това беше грешка и ние молим президента Вучич и сръбския народ за извинение“, заяви посланик Мондолини в ефира на сръбската „Първа телевизия“. \r\nСръбският президент коментира изявлението на френския дипломатически представител в „Туитър““ „Благодаря на посланик Мондолини за прекрасната реч и отношението, което показа към сръбските жертви. Сърбия ще посрещне по величествен начин президента Макрон“. \r\n„Това, че Тачи се оказа на видно място е срам за домакина на церемонията, но и поражение за сръбската дипломация, която не успя да осигури по-добро място на президента на Сърбия. Прищина е известна с лобирането си на международната сцена, особено на Запад, но е трудно да се повярва, че това е само резултат от лобирането. Видното място на Тачи на церемонията при Триумфалната арка и невзрачната позиция на Вучич показва, че официален Париж цени високо Прищина от политическа гледна точка. Той ще продължи да го прави и при продължаването на преговорите за решение на косовския въпрос“, заяви неназован дипломатически източник за Danas. \r\nБорко Стефанович, бивш служител на Министерството на външните работи на Сърбия и настоящ лидер на „Сръбската левица“ посочи пред  изданието, че става въпрос за „грешка на организаторите на мероприятието, че са поставили лидерите по азбучен ред“. \r\n„Мисля, че нашето МВнР е свършило своята работа. Не разбирам за какъв азбучен ред става дума, когато Меркел, Путин и Макрон седяха в центъра. Така че, може  да има първо друг критерий, а след това да е този азбучен ред. Извинението на френския посланик беше на място и бе направено, за да се омекоти вече направената грешка. Разбира се, тя веднага се използва за пропаганда и манипулация от нашия режим“, смята Стефанович. \r\nМилош Йованович, председател на Демократическата партия на Сърбия (ДПС) оцени за Danas, че „с това Вучич и настоящото сръбско правителство само показва, че не разбира и познава по същество днешния свят, а от друга страна неговите постоянни приказки как Сърбия е уважавана по света нямат никаква реална стойност и достоверност“, констатира Йованович. \r\nПолитологът Бобан Стоянови пък е посочил пред „Данас“, че „разпределението на местата говори, че Сърбия е далеч от взимащите решения, далеч от приятелствата с най-влиятелните страни и далеч от онова, което ни се говори през последните години“. \r\n***  Часове, след като турският президент Реджеп Таийп Еродган призова всички страни, активни в проучването за въглеводороди в Източното Средиземноморие да не пречат на енергийните планове на Анкара в региона, Държавният департамент на САЩ заяви, че Вашингтон „не одобрява действия, или риторика, които увеличават напрежението в региона“, пише  електронното издание на вестник Kathimerini . \r\n„Политиката на САЩ в изключителната икономическа зона (ИИЗ) на Кипър е дълготрайна и не се е променила: САЩ признават правото на Република Кипър да развива ресурсите си в ИИЗ“, заяви говорител на ведомството в орговор на запитване от гръцка медия. \r\nВ предупреждение към Гърция, Кипър и САЩ, Ердоган бе цитиран да казва във вторник: „Казваме на нашите приятели: Не ни притискайте, не ни пресирайте“. \r\nТурският държавен глава повтори намерението на Анкара да продължи проучванията си за газ в Източното Средиземноморие и Черно море по „същия решителен начин“ и говори за „противоречащи интереси“ в региона, визирайки сътрудничеството между Кипър и американския енергиен гигант ExxonMobil. \r\n*** Премиерът на Гърция Алексис Ципрас е твърдо убеден, че Договорът от Преспа ще мине в гръцкия парламент. В телевизионно интервю той обясни, че за това има достатъчно депутати, но за мярката има одобрение и от гражданите, пише  електронното издание на македонския вестник „Вечер“ . \r\n„140 страни ги наричат Македония, сега ще ги наричат Северна Македония. За да намерите страната, в „Гугъл“ ще трябва да напишете „Северна Македония“, когато договорът бъде ратифициран. А той ще мине с право, защото и последният гражданин – разбирам чувствителността, реакциите и несъгласията – започва да схваща, че независимо от трудностите и проблемите, този договор е в полза на страната, той надгражда, дава й димика, а особено нашите съграждани от Северна Гърция разбират, че не може Македония, Солун, да стане икономическа столица на Балканите, когато е обърната с гръб към съседите“, заяви Ципрас. \r\nПо неговите думи, в решаващият момент в гръцкия парламент дори и върлият противник на Договора Панос Каменос ще бъде в дилема как да гласува, защото споразумението е в интерес на държавата. Ципрас смята, че мнозинството би било още по-голямо ако лидерът на Нова Демокрация Кириакос Мицотакис позволи на своите депутати да гласуват по собствено желание. \r\nВ интервюто гръцкият премиер заяви, че не се притеснява от преднината на опозицията в последните анкети. Напротив, той очаква убедителна победа на СИРИЗА (Коалицията на радикалната левица) на изборите за европейски парламент през май, както и на парламентарните избори в страната, които, както подчерта той, ще се проведат през октомври 2019 година. \r\n***    Избягалият бивш македонски премиер Никола Груевски в момента се намира във вилата на унгарския премиер Виктор Орбан, след като първата си вечер в Унгария е прекарал в хотел „Коринтия“ в Будапеща, съобщава на базата на собственото си разследване  скопският телевизионен канал „1 ТВ“ . \r\nВ сряда екипът на медията, заедно със своите информатори в унгарската столица, ще посети всички места, където би могъл да бъде Груевски, а от тях вече са разбрали, че преди да замине за вилата на Орбан, първата вечер е преспал в хотел „Коринтия“. \r\nПредполага се, че когато се поиска политическо убежище, докато органите не разрешат, кандидатът, който и да е, ако се придържа Унгария към Европейската конвенция, трябва да бъде изолиран в домашен арест, а не да се разхождат като свободен гражданин. \r\nПо-рано унгарските власти съобщиха, че не коментират, докато не приключат всички процедури, което индиректно потвърди, че Груевски е потърсил убежище. \r\nВъзниква въпросът дали Груевски е достъпен за македонската дипломатическа представителна служба, а бившият премиер е търсен също и от Интерпол, защото вече има издадена международна заповед за арест за него. Интересен въпрос също, според „1 ТВ“, е с чия помощ Груевски е минал през Сърбия до Унгария. \r\nЗа повече отговори журналистката Кристина Атовска я чака с ново обаждане от Будапеща в новините в 10 часа, посочва медията. \r\n***  В интервю пред  прищинския телевизионен канал Klan Kosova  президентът на Косово Хашим Тачи говори за срещата си с руския лидер Владимир Путин, като поясни, че тя е продължила няколко минути и се е отнасяла до диалога Белград – Прищина и възможността за постигане на мирно споразумение в края на процеса. \r\nЛидерът на косовските албанци заяви, че Путин е подкрепил споразумението между двете страни. „Путин подчерта, че това е деликатен въпрос, но в същото време е повече от ясно, че Русия ще подкрепи възможно споразумение, постигнато между Сърбия и Косово. Държавният глава на най-младата балканска държава добави, че срещата е върхово постижение за косовската дипломация. „Това е първата среща между Косово и Русия на подобно ниво“, отбеляза той. \r\n„Позицията на Русия е много важна, защото ако бъде постигнато споразумение, тя няма да използва правото си на вето в Съвета за сигурност на ООН по отношение на членството на Косово в организацията. Това е стъпка напред“, подчерта Тачи, като добави, че традиционните връзки между Москва и Белград няма да са препятствие за това, Косов да има „нормални“ отношения с Русия. „Ние не сме нито приятели, нито врагове и можем да имаме нормални отношения, каквито имат всички страни-членки на ЕС с Русия“.", "date": "2018.11.14", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/11/14/2590196/ivelina-vasileva-gerb-promenite-v-zakona-za-opazvane-na-okolnata-sreda-shte-doprinesat-za-oblekchavane-na-administrativnata-tezhest-i-sazdavane-na-dobra-investitsionna-sreda.html", "text": "Промените в Закона за опазване на околната среда ще допринесат за облекчаване на административната тежест и създаване на добра инвестиционна среда. Това каза председателят на Комисията по околна среда и води и депутат от ГЕРБ Ивелина Василева по време на дебатите по промените в Закона за опазване на околната среда, предаде репортер на  Агенция „Фокус“ . По думите на Василева приетите днес предложения целят намаляване на административната тежест за бизнеса и гражданите. „Имайки предвид, че всяко едно инвестиционно предложение не може да започне без да преминат процедурите, изискуеми от екологичното законодателство, с днес приетите промени за намаляване на броя на изискваните от заявителите документи, за опростяване на процесното им взаимодействие между администрации и изискване на документи по служебен път и за намаляване на срокове по процедури, надявам се, че ще работим и ще постигнем оптимални условия за инвеститорите“, заяви тя. Василева поясни, че се запазват и законовите изисквания, които гарантират ефективен eкологичен контрол. „С предложенията уредихме възможността за обединена процедура, когато е налице инвестиционно намерение“, допълни Василева. Искам да благодаря на всички колеги от Комисията по околна среда и води за конструктивния подход, на всички колеги тук в зала за търпението, на екипа на МОСВ за усилената работа по време на изчистване на текстовете по законопроекта“, каза още Василева. \r\nДеница КИТАНОВА", "date": "2018.11.14", "title": "Ивелина Василева, ГЕРБ:  Промените в Закона за опазване на околната среда ще допринесат за облекчаване на административната тежест и създаване на добра инвестиционна среда"}
{"url": "http://www.focus-news.net/news/2018/11/14/2590197/ministar-krasimir-valchev-shte-poseti-uchilishta-v-oblastite-vratsa-i-montana-na-15-noemvri.html", "text": "Министърът на образованието и науката Красимир Вълчев ще посети училища в областите Враца и Монтана на 15 ноември. В 10.00 часа той ще бъде в Професионалната агротехническа гимназия „Никола Йонков Вапцаров“ в град Бяла Слатина, която е изцяло обновена с 1.3 млн. лева по ОП „Региони в растеж“. Това съобщиха от пресцентъра на  Министерството . Министър Вълчев ще даде и кратък брифинг в 10.20 часа. \r\nМинистър Вълчев ще посети и училището в село Галиче, където със средства от МОН е извършен ремонт на покрива и е подменена дограмата.  \r\nПрограмата на министъра включва още работни срещи с директори на училища и детски градини, с кметове и представители на социалните партньори в Бяла Слатина, а по-късно и от община Вълчедръм, която ще се проведе в ОУ „Христо Ботев“ село Долни Цибър.", "date": "2018.11.14", "title": "Министър Красимир Вълчев ще посети училища в областите Враца и Монтана на 15 ноември"}
{"url": "http://www.focus-news.net/news/2018/11/14/2590199/avelin-draganchev-direktor-na-ou-sv-paisiy-hilendarski-goryahovitsa-sas-75-pati-se-e-uvelichil-broyat-na-varnatite-v-uchilishteto-uchenitsi-blagodarenie-na-vzaimodeystvieto-mezhdu-institutsiite.html", "text": "Със 7,5 пъти се е увеличил броят на върнатите в училището ученици благодарение на взаимодействието между институциите. Това каза в предаването „Всички в час“ на  Радио „Фокус“  директорът на ОУ „Св. Паисий Хилендарски” – Горна Оряховица Авелин Драганчев за механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Той обясни, че училището се посещава предимно от деца от ромски произход, но уточни, че механизмът намира много добра реализация. „Благодарение на връзката между институциите намираме ученици, които са изгубили ученически права и ги връщаме на обучение в нашето училище“, каза Драганчев. Броят на такива ученици се е увеличил със 7,5 пъти спрямо миналата година, уточни директорът. По думите му основната причина за непосещаване на училищните заведения е заминаването зад граница на родителите. „След като не намерят добра реализация и се завърнат обратно в страната, те не записват децата си в училище. Друга причина е слабата заинтересованост от страна на родителите“, коментира Авелин Драганчев. „Те не знаят по какъв начин става записването на децата в училище, че е задължително да посещават учебни заведения. Родителската незаинтересованост е пагубна за техните деца“, обясни той. Тя оказва влияние и върху комуникацията между учителите и родителите, каза още директорът, като отбеляза, че затруднява работата с тях. Причина за трудната връзка с родителите е и ниското им ниво на образование, уточни той. С помощта на учителите, обаче, децата се интегрират по-лесно в училищата, каза още Авелин Драганчев.", "date": "2018.11.14", "title": "Авелин Драганчев, директор на ОУ „Св. Паисий Хилендарски” – Г.Оряховица: Със 7,5 пъти се е увеличил броят на върнатите в училището ученици благодарение на взаимодействието между институциите"}
{"url": "http://www.focus-news.net/news/2018/11/14/2590201/plovdiv-blizo-edin-ton-nelegalen-alkohol-sa-izzeti-ot-chasten-imot-na-teritoriyata-na-oblastta.html", "text": "Екип на митническа мобилна група е задържал близо един тон нелегален алкохол при проверка на 12 ноември в района на област Пловдив. Това съобщиха от  Агенция „Митници“ . Проверката е започнала в данъчен склад за етилов алкохол и дестилати. Установено е, че складът има изход към частен имот със стопанска постройка. В стопанската постройка са открити пластмасови бидони с различна вместимост, пълни с 954 литра жълтеникава течност с мирис на етилов алкохол. След измерване е установено, че алкохолното съдържание на откритата течност е 51% vol. В рамките на проверката от собственика на частния имот не са представени документи, удостоверяващи плащането на акциз според Закона за акцизите и данъчните складове. Алкохолът е задържан. Взети са проби за лабораторен анализ. След излизане на резултатите от лабораторните експертизи предстои да бъде образувано административно-наказателно производство по случая.", "date": "2018.11.14", "title": "Пловдив: Близо един тон нелегален алкохол са иззети от частен имот на територията на областта"}
{"url": "http://www.focus-news.net/news/2018/11/14/2590193/ombudsmanat-maya-manolova-zadava-shest-vaprosa-kam-darzhavata-za-tsenata-na-gorivata-u-nas.html", "text": "Покачването на цените на горивата в България доведоха до различни форми на граждански протести. Една от причините за тях е и липсата на адекватна реакция на държавата, която е отговорна за създаването на закони, осигуряващи свободен конкурентен пазар на стоки и услуги, както и за спазването на тези закони. Това се посочва в позиция на омбудсмана Мая Манолова с 6 въпроса към държавата по повод високата цена на горивата у нас, съобщиха от  пресофиса на омбудсмана . Според Мая Манолова проблемът засяга както бита и семейния бюджет на всеки гражданин, така и себестойността на всяка стока или услуга в страната ни и отново рефлектира върху джоба на българина. „За пореден път правата и интересите на българските граждани са засегнати неблагоприятно, поради което съм длъжна като обществен защитник да изразя своята позиция.Скокът при горивата идва след поредното повишаване на цените на газа, парното и топлата вода, срещу което застанах категорично като омбудсман, сезирайки и прокуратурата. Увеличението с бързи темпове доведе и до по-високи цени на основни стоки и услуги. Безспорно е, че цените на горивата у нас се влияят от цените на международния пазар. Но, при положение, че България е страната с най-нисък акциз в Европа, „евтин“ ток и работна ръка, какво е логичното обяснение защо крайните цени на горивата в България не са и постоянно най-ниските в ЕС\", добави Манолова. \r\nПо думите ѝ на фона на драстичното поскъпване на живота у нас - за храна, за жилище (вода, електроенергия, отопление, обзавеждане и поддържане на дома), за здравеопазване, за транспорт и съобщения, за образование, за данъци и социални осигуровки и др., нарастването на цените на горивата е преляло чашата на търпението на хората, предвид липсата на социална поносимост. „Това повдига очевидни въпроси, на които държавата дължи отговори на гражданите. \r\nПърво: защитава ли регулацията в сектора и правата и интересите на гражданите?  \r\nВторо: създава ли законодателството достатъчно конкурентна среда при вноса и продажбата на горива? \r\nТрето: съществува ли монопол при управлението на данъчните складове? \r\nЧетвърто: дали нормативната уредба и практиките създават възможности за по-евтин внос на бензин и дизелово гориво или ги препятстват?  \r\nПето: възможно ли е намаляване на ДДС-то върху горивата? \r\nШесто: какво е предприето след отправените препоръки от Комисията за защита на конкуренцията за подобряване на пазарната среда, във връзка с извършен секторен анализ, една от които е създаване на държавни данъчни складове?  \r\nОчаквам отговорно отношение от институциите и честен отговор към гражданите, защото проблемът с цените на горивата засяга цялата икономика на България и бюджета на всяко българско семейство\", казва още Манолова.", "date": "2018.11.14", "title": "Омбудсманът Мая Манолова задава шест въпроса към държавата за цената на горивата у нас"}
{"url": "http://www.focus-news.net/news/2018/11/14/2590200/stara-zagora-zapochva-sistemen-kontrol-i-nablyudenie-na-reda-v-parkovete-v-grada.html", "text": "Започват системни наблюдения и контрол за опазване на реда на територията на всички градски паркове в Стара Загора. Това съобщиха от пресцентъра на  Общината . Те ще се осъществяват съвместно от патрулиращи групи на общинската полиция и служители на ОД МВР - Стара Загора, които ще следят за нарушения, свързани с използването на мотопеди по алеите и пешеходните пътеки на парковете, както и за наличието на свободни пуснати домашни кучета.    \r\nНарушителите ще бъдат санкционирани с актове за установяване на административно нарушение.  \r\nПо проекта за реконструкция и обновление на парк „Митрополит Методий Кусев“, по-известен като Аязмото, вече са поставени и 130 камери за наблюдение. Те, както и камерите от парк „Артилерийски“, ще бъдат свързани с Центъра за градска мобилност, където ще се извършва 24-часов контрол и наблюдение. \r\nПредстои поетапното поставяне на видеокамери във всички градски паркове и на възлови места в града.", "date": "2018.11.14", "title": "Стара Загора: Започва системен контрол и наблюдение на реда в парковете в града"}
{"url": "http://www.focus-news.net/news/2018/11/14/2590203/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.11.14", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/11/14/2590202/parlamentat-prie-promeni-v-zakona-za-opazvane-na-okolnata-sreda-na-vtoro-chetene-s-koito-se-vavezhda-obedinena-protsedura-za-ovos-pri-investitsii.html", "text": "Парламентът прие промени в Закона за опазване на околната среда на второ четене, с които се въвежда обединена процедура за ОВОС при инвестиции, предаде репортер на  Агенция „Фокус“ . Съгласно текстовете Министерството на околната среда и водите (МОСВ) поддържа публичен регистър с данни за извършване на процедури по ОВОС и екологична оценка, достъпът до който се осъществява чрез интернет страниците на МОСВ и РИОСВ.  \r\nС част от предложенията се урежда обединена процедура, когато е налице инвестиционно предложение, което подлежи на задължителна оценка на въздействието на околната среда. Съгласно промените оценка на въздействието върху околната среда задължително се извършва на: ферми за интензивно отглеждане на птици или свине с повече от 85 000 места за отглеждане на бройлери, 60 000 места за кокошки носачки; 3000 места за отглеждане на свине за угояване (над 30 кг. тегло) или 900 места за свине майки. Със законопроекта се направиха и изменения в Закона за чистотата на атмосферния въздух, според които министърът на околната среда и водите разработва и внася за приемане от Министерски съвет Национална програма за подобряване на качеството на атмосферния въздух. Програмата се приема с решение на Министерския съвет, включва най-малко целите, мерките и сроковете за тяхното постигане, необходимите финансови средства и отговорните институции.  \r\nПо предложение на председателя на Комисията по околна среда и води Ивелина Василева отпаднаха промените в преходните и заключителни разпоредби на закона, касаещи изменения в Закона за водите и редица други закони. В първоначалния вариант на законопроекта се предлагаше въвеждане на защитени пояси около водовземните съоръжения за питейно-битово водоснабдяване и за тези за минерални води. С промените се предлагаше да има и охранителна зона за опазване на водите.  \r\nДеница КИТАНОВА", "date": "2018.11.14", "title": "Парламентът прие промени в Закона за опазване на околната среда на второ четене, с които се въвежда обединена процедура за ОВОС при инвестиции"}
{"url": "http://www.focus-news.net/news/2018/11/14/2590206/sport-petar-hubchev-izvika-blagoy-makendzhiev.html", "text": "Вратарят на Черно море Благой Макенджиев бе повикан по спешност в лагера на националния отбор за последните мачове в Лигата на нациите - гостуването на Кипър в петък и домакинството срещу Словения в понеделник. \r\nСтражът на моряците, който първоначално не бе сред избраниците на селекционера Петър Хубчев, няма да заеме мястото на друг страж в групата, а ще се подготвя наравно с другите трима вратари - Пламен Илиев, Георги Петков и Димитър Евтимов. Както е известно, Пламен Илиев е с контузия и се готви на облекчен режим, а Хубчев желае да се презастрахова с Макенджиев.", "date": "2018.11.14", "title": "Спорт: Петър Хубчев извика Благой Макенджиев"}
{"url": "http://www.focus-news.net/news/2018/11/14/2590205/inzh-kostadin-varev-kmet-na-belovo-sazdali-sme-dobar-i-rabotesht-model-za-zimno-pochistvane-na-ulitsite-v-obshtinata.html", "text": "Подготовката за зимното почистване и поддържане на общинската пътна мрежа и улиците на територията на община Белово върви нормално. Това каза за  Радио „Фокус“ – Пазарджик  кметът на Общината инж. Костадин Варев. Той обясни, че през последните години не са имали проблеми със зимната поддържка. „Отново ще разчитаме на фирма, с която сме работили. Тя ще отговаря за снегопочистването и опесъчаването. Създаден бе добър модел, който работи. Използват се подизпълнители от всяко населено място, което дава възможност за бързо, оперативно и не на последно място отговорно отношение от страна на преките изпълнители на тази дейност по населените места“, допълни Варев. Той каза също, че през летните месеци е извършено изкърпване на дупки по всички общински пътища. „В момента довършваме тези дейности в град Белово, ще продължим и по селата“, уточни Варев. \r\nВаня НИКОЛОВА", "date": "2018.11.14", "title": "Инж. Костадин Варев, кмет на Белово: Създали сме добър и работещ модел за зимно почистване на улиците в общината"}
{"url": "http://www.focus-news.net/news/2018/11/14/2590207/vitseadmiral-plamen-manushev-gerb-poradi-nedostig-na-voennosluzheshti-se-dopusna-v-ministerstvo-na-otbranata-s-po-nisko-zvanie-da-se-zaema-po-visoka-dlazhnost.html", "text": "В момента поради недостиг на военнослужещи се допусна в Министерство на отбраната с по-ниско звание да се заема по-висока длъжност. Това каза депутатът от ПГ на ГЕРБ и член на Комисията по отбрана вицеадмирал Пламен Манушев в дебатите по първото четене на промени в Закона за отбраната и въоръжените сили, предаде репортер на  Агенция „Фокус“ . „Министерството на отбраната предвижда мерки, за да направи военната служба по-привлекателна. Да се намали недокомплектът, да се набавят военнослужещи“, изтъкна той. „Предлага се да се плаща и за длъжност, и за звание. По този начин ще се диференцира отговорността на военнослужещите“, заяви той. „Има различни примери в държавите в света. Някъде се плаща само звание като САЩ, има и такива, в които се плаща и за звание, и за длъжност“, обясни Пламен Манушев. „Не е голям интересът за длъжностите, които са трудни и непривлекателни. Има много такива примери“, посочи Манушев. „Повишаването на заплащането ще доведе до това навярно ще има желание за длъжности, от които в момента има нужда“, каза още той и предложи промяната да се гласува и на второ четене. \r\nБиляна ИВАНОВА", "date": "2018.11.14", "title": "Вицеадмирал Пламен Манушев, ГЕРБ: Поради недостиг на военнослужещи се допусна в Министерство на отбраната с по-ниско звание да се заема по-висока длъжност"}
{"url": "http://www.focus-news.net/news/2018/11/14/2590208/nikolay-tsonkov-bsp-podkrepyame-promenite-v-zakona-za-otbranata-i-vaorazhenite-sili-vavezhdashti-klasifikator-na-dlazhnostite-v-armiyata.html", "text": "Подкрепяме промените в Закона за отбраната и въоръжените сили, въвеждащи класификатор на длъжностите в армията. Това каза народният представител от ПГ на „БСП за България“ Николай Цонков по време на дебатите по промените в Закона за отбраната и въоръжените сили, предаде репортер на  Агенция „Фокус“ . \r\n„Иска ми се да поглеждаме по-цялостно на системата. Надявам се Министерство на отбраната и ръководството на министерството да определи критериите и правилата, по които оттук нататък ще се оценяват военнослужещите на различните нива, за да постигнем един наистина добър баланс“, каза Цонков и добави, че се надява мярка, която сега се предлага, да сработи. „Това времето ще го покаже“, допълни депутатът от БСП.  \r\nЦонев добави, че няма нищо против законопроектът да бъде гласуван на първо и второ четене, каквото предложение направи вицеадмирал Пламен Манушев. \r\nДеница КИТАНОВА", "date": "2018.11.14", "title": "Николай Цонков, БСП: Подкрепяме промените в Закона за отбраната и въоръжените сили, въвеждащи класификатор на длъжностите в армията"}
{"url": "http://www.focus-news.net/news/2018/11/14/2590198/korneliya-ninova-bsp-iskaneto-na-kamarata-na-stroitelite-za-ostavki-na-deputati-e-absurdno.html", "text": "Искането на Камарата на строителите за оставки на депутати е абсурдно. Това каза пред журналисти лидерът на БСП Корнелия Нинова преди депутати от ПГ на „БСП за България“ да внесат за втори път искането до Агенция „Пътна инфраструктура“ за независима проверка на магистралите – този път от името на цялата група, предаде репортер на  Агенция „Фокус“ . По повод искането от страна на Камарата на строителите в България четиримата депутати от БСП, внесли първото искане за проверка на пътищата, да подадат оставка, Нинова коментира: „Това е драстично нарушаване на закони, на правила и на морални норми. Работата на бизнеса не е да ограничава конституционни права на народни представители да си вършат делата така, както намерят за добре“. По думите й това поведение е абсурдно за нормална, европейска, правова държава. „То е и показателно. Втора акция на едрия бизнес в България след като в първата застанаха зад Валери Симеонов и заплашиха, че ще изкарат работници срещу майки“, отбеляза Нинова. „Искаме да се върне нормалността, законността, правовия ред и всеки да прави това, за което е избран или назначен и то да го прави качествено. Не ни пречете ние да си свършим качествено работата“, заяви тя. Нинова  уточни, че БСП са провели среща с представители на Строителната камара преди да внесат искането си за независима проверка. „Това, което ние можем да им гарантираме са правила за работа, законност, еднакви условия за всички, никакъв политически натиск, рекет и изнудване в упражняване на тяхната работа. Но срещу това бихме искали почтеност и качество на строителството. Нека да си гледат тяхната работа да строят качествено и да ни оставят ние да си гледаме нашата“, коментира още лидерът на БСП. \r\nВесела АЛЕКСАНДРОВА", "date": "2018.11.14", "title": "Корнелия Нинова, БСП: Искането на Камарата на строителите за оставки на депутати е абсурдно"}
{"url": "http://www.focus-news.net/news/2018/11/14/2590192/dimcho-stanev-e-noviyat-izpalnitelen-direktor-na-chez-elektro-balgariya.html", "text": "От 1 ноември 2018 г. Председател на Управителния съвет и Изпълнителен директор на „ЧЕЗ Електро България“ АД е Димчо Станев. Това съобщиха от пресцентъра на  ЧЕЗ . Той е магистър – инженер „Електроника и автоматика“ и магистър „Банки и финансов мениджмънт“ от Технически университет – София. Има 18-годишен опит във финансовата сфера в областта на системния анализ, ръководство на  организацията на банкови дейности, управление на бизнес процеси и процедури, проекти и клонове на голяма международна банка. Професионалният му опит е свързан и с ръководството на продажби, глобално бизнес обслужване и управление на клоновата мрежа на лизингова компания. \r\nДимчо Станев става част от екипа на ЧЕЗ Груп в България през ноември 2012 г., когато заема позицията Директор „Обслужване на клиенти“ в „ЧЕЗ България“ ЕАД.", "date": "2018.11.14", "title": "Димчо Станев е новият изпълнителен директор на „ЧЕЗ Електро България“"}
{"url": "http://www.focus-news.net/news/2018/11/14/2590210/plovdiv-nad-50-sa-signalite-postapili-na-zeleniya-telefon-na-regionalnata-inspektsiya-po-okolnata-sreda-i-vodite-prez-oktomvri.html", "text": "Общо 53 сигнала и 4 писмени жалби, отнасящи се до защитени животински видове и растителност, са постъпили на „зеления телефон“ на Регионалната инспекция по околната среда и водите в Пловдив през месец октомври. Това съобщиха за  Радио „Фокус“ – Пловдив  от екоинспекцията. Част от жалбите не са от компетентността на инспекцията и са препратени до други контролни органи за предприемане на действия. В резултат на проверките по сигнали, свързани със защитени видове, 3 броя защитени животни са изпратени  за лечение в спасителен център за диви животни в град Стара Загора – сова, бързолет и таралеж. \r\nТони МИХАЙЛОВ", "date": "2018.11.14", "title": "Пловдив: Над 50 са сигналите, постъпили на „зеления телефон“ на Регионалната инспекция по околната среда и водите през октомври"}
{"url": "http://www.focus-news.net/news/2018/11/14/2590209/nsi-prez-tretoto-trimesechie-na-2018-godina-koefitsientat-na-ikonomicheska-aktivnost-za-naselenieto-na-vazrast-15-64-navarsheni-godini-e-725.html", "text": "През третото тримесечие на 2018 година коефициентът на икономическа активност за населението на възраст 15 - 64 навършени години е 72.5%, като в сравнение със същото тримесечие на 2017 г. намалява с 0.3 процентни пункта. Това сочи  статистика на Националния статистически институт (НСИ) . Коефициентът на заетост за населението на възраст 15 - 64 навършени години е 68.8%, като в сравнение със същото тримесечие на 2017 г. се увеличава с 0.3 процентни пункта. \r\nКоефициентът на безработица е 5.0%, или с 0.8 процентни пункта по-нисък в сравнение с третото тримесечие на 2017 година.  \r\nИкономически неактивните лица на възраст 15 - 64 навършени години са 1 244.8 хил., или 27.5% от населението в същата възрастова група. От тях 78.8 хил., или 6.3%, са обезкуражени лица. Заетост   \r\nПрез третото тримесечие на 2018 г. общият брой на заетите лица на възраст 15 и повече навършени години е 3 205.3 хил., като 1 712.2 хил. са мъже и 1 493.2 хил. - жени. Относителният дял на заетите лица от населението на възраст 15 и повече навършени години е 53.3%, като при мъжете този дял е 59.4%, а при жените - 47.8%.  \r\nПрез третото тримесечие на 2018 г. 2 006.5 хил. души, или 62.6% от всички заети, работят в сектора на услугите, 974.1 хил. (30.4%) работят в индустрията и 224.7 хил. (7.0%) - в селското, горското и рибното стопанство. \r\nОт всички заети 3.6% (116.5 хил.) са работодатели, 7.3% (233.1 хил.) - самостоятелно заети лица (без наети), 88.3% (2 831.9 хил.) - наети лица, и 0.7% (23.9 хил.) - неплатени семейни работници. От общия брой на наетите лица 2 150.3 хил. (75.9%) работят в частния сектор, а 681.7 хил. (24.1%) - в обществения.  \r\nС временна работа са 139.5 хил., или 4.9% от наетите лица.  \r\nПрез третото тримесечие на 2018 г. заетостта в отделните възрастови групи е следната: \r\nЗаетите лица на възраст 15 - 64 навършени години са 3 115.1 хиляди. Коефициентът на заетост за населението в същата възрастова група е 68.8% (72.6% за мъжете и 65.0% за жените).  \r\nКоефициентът на заетост за населението на възраст 15 - 29 навършени години е 41.9% (47.2% за мъжете и 36.3% за жените).  \r\nКоефициентът на заетост за населението на възраст 20 - 64 навършени години е 73.5%, съответно 77.6% за мъжете и 69.3% за жените. В сравнение с третото тримесечие на 2017 г. коефициентът на заетост (20 - 64 години) е по-висок с 0.5 процентни пункта, като увеличението при мъжете е с 0.7 процентни пункта, а при жените - с 0.3 процентни пункта.  \r\nЗаетите лица на възраст 55 - 64 навършени години са 595.5 хил., или 61.7% от населението в същата възрастова група (66.5% от мъжете и 57.3% от жените). В сравнение с третото тримесечие на 2017 г. коефициентът на заетост за населението на възраст 55 - 64 години се увеличава с 1.3 процентни пункта (с 2.0 процентни пункта при мъжете и с 0.6 процентни пункта при жените). Безработица \r\nПрез третото тримесечие на 2018 г. броят на безработните лица е 168.3 хил., от които 97.2 хил. (57.7%) са мъже и 71.1 хил. (42.3%) - жени. Коефициентът на безработица е 5.0% и в сравнение с третото тримесечие на 2017 г. намалява с 0.8 процентни пункта. Коефициентът на безработица за мъжете е 5.4%, а за жените - 4.5%.  \r\nОт всички безработни лица 13.7% са с висше образование, 49.2% - със средно, и 37.1% - с основно или по-ниско образование. Коефициентите на безработица по степени на образование са съответно: 2.3% за висше образование, 4.3% за средно образование и 14.0% за основно и по-ниско образование.  \r\nПрез третото тримесечие на 2018 г. продължително безработни (от една или повече години) са 105.2 хил., или 62.5% от всички безработни лица. Коефициентът на продължителна безработица е 3.1% - 3.4% за мъжете и 2.8% за жените.  \r\nОт общия брой на безработните лица 33.0 хил., или 19.6%, търсят първа работа.  \r\nПрез третото тримесечие на 2018 г. коефициентът на безработица за възрастовата група 15 - 29 навършени години е 8.2% - с 1.7 процентни пункта по-нисък в сравнение със същото тримесечие на 2017 година. При мъжете коефициентът на безработица (15 - 29 навършени години) е 8.8%, а при жените - 7.2%, като за посочения период намалява съответно с 1.5 и 2.2 процентни пункта.", "date": "2018.11.14", "title": "НСИ: През третото тримесечие на 2018 година коефициентът на икономическа активност за населението на възраст 15 - 64 навършени години е 72.5%"}
{"url": "http://www.focus-news.net/news/2018/11/14/2590212/gabrovo-85-godishna-zhena-e-stanala-zhertva-na-telefonna-izmama-sas-sumata-ot-1500-leva-zlatni-nakiti-i-yubileyni-moneti.html", "text": "85-годишна жена е станала жертва на телефонна измама със сумата от 1500 лева, златни накити и юбилейни монети. Това съобщиха от  ОДМВР – Габрово . Сигналът от потърпевшата е подаден на 13 ноември в 15.00 часа в РУ МВР – Габрово. Тя съобщила, че около 12.00 часа неизвестен извършител, представяйки се за служител на полицията и позовавайки се на неверни факти, че е необходимо да предаде пари за залавяне на измамници, я е въвел в заблуждение. В резултат на потърпевшата гражданка  е причинена имотна вреда в размер на 1500 лева, златни накити и юбилейни монети. По случая в РУ МВР – Габрово е започнато досъдебно производство.", "date": "2018.11.14", "title": "Габрово: 85-годишна жена е станала жертва на телефонна измама със сумата от 1500 лева, златни накити и юбилейни монети"}
{"url": "http://www.focus-news.net/news/2018/11/14/2590204/korneliya-ninova-bsp-proverkata-na-magistralite-tryabva-da-se-osashtestvi-ot-laboratoriya-koyato-ne-e-svarzana-s-balgariya.html", "text": "Проверката на магистралите трябва да се осъществи от независима европейска лаборатория, която не е работила в България, няма представителство и не е несвързана със страната. Това каза пред журналисти лидерът на БСП Корнелия Нинова преди депутати от ПГ на „БСП за България“ да внесат за втори път искането до Агенция „Пътна инфраструктура“ за независима проверка на магистралите – този път от името на цялата група, предаде репортер на  Агенция „Фокус“ . По думите на Нинова от АПИ са отговорили, че и до сега са правени проверки, но само по документи, докато от БСП настояват за експериментална. „Да се вземат ядки от тези места, които сме посочили и да се направи обективен анализ на качеството и на изпълнението“, поясни тя. На въпрос какво ще предприеме парламентарната  й група, ако от АПИ откажат проверката, тя отговори: „Ще продължим по европейска линия.“  \r\nТя припомни и, че преди повече от година народният представител от \"БСП за България“ Жельо Бойчев е внесъл сигнали в прокуратурата за незаконосъобразно разходване на средства за изграждането на магистрали. „Внесохме ги с много конкретни факти и доказателства и би трябвало прокуратурата да се занимава и с този въпрос“, каза Нинова. \r\nВесела АЛЕКСАНДРОВА", "date": "2018.11.14", "title": "Корнелия Нинова, БСП: Проверката на магистралите трябва да се осъществи от лаборатория, която не е свързана с България"}
{"url": "http://www.focus-news.net/news/2018/11/14/2590191/dnevni-avaz-bih-sarbite-i-harvatite-v-bih-se-dogovoriha-za-koalitsiya-na-vsichki-niva-chaka-se-boshnyashki-partnyor.html", "text": "Доминиращата партия в Република Сръбска (РС) „Съюз на свободните социалдемократи“ (СНСД) и  HDZ („Хърватския демократически съюз“ (ХДС) в Босна и Херцеговина ще формират заедно правителство на всички нива, се потвърди след срещата на председателите на партиите, съответно Милорад Додик, който е и новоизбран член на президентството на Босна и Херцеговина (БиХ) от сръбския народ и Драган Чович, който пък бе победен от Желко Комшич от Социалдемократическата партия на босненските хървати за тяхното място в тричленното президентство,както се предполага, с гласовете на бошняците, пише  електронното издание на най-авторитетното босненско издание Dnevni Avaz . \r\nСпоред информацията на вестника, Додик и Чович са се договорили да водят политика, която ще позволи на страната да получи статут на страна-кандидат за влизане в Европейския съюз, но в същото време ще предприемат стъпки за засилване на суверенитета на БиХ чрез премахване на функцията на Върховен представител и отстраняване на чужденците от Конституционния съд на Босна и Херцеговина. \r\nDnevni Avaz пише още, че СНСД и ХДС са поканили и представител на бошняците в управлението. \r\nПревод и редакция:", "date": "2018.11.14", "title": "Dnevni Avaz (БиХ): Сърбите и Хърватите в БиХ се договориха за коалиция на всички нива, чака се бошняшки партньор"}
{"url": "http://www.focus-news.net/news/2018/11/14/2590214/sinditsite-na-ktb-ad-v-nesastoyatelnost-zapochvat-protsedura-po-prodazhba-na-savkupnost-ot-finansovi-aktivi.html", "text": "Синдиците на „Корпоративна търговска банка“ АД (в несъстоятелност) започват процедура по продажба на съвкупност от финансови активи, включваща притежаваните от банката 51% от капитала на Управляващо дружество „Тренд асет мениджмънт“ АД, както и съответните дялове в управляваните от него фондове - ДФ „Тренд Фонд Паричен Пазар”, ДФ „Тренд Балансиран Фонд” и ДФ „Тренд Фонд Акции”. Това съобщиха от  КТБ АД (н) .  \r\nПроцедурата по продажба ще се извърши на четири етапа. Съгласно първия от тях, до 30 ноември 2018 г. е срокът за подаване в КТБ АД (н) на писма за интерес към придобиването на съвкупността от финансови активи - 51% от капитала на Управляващо дружество „Тренд асет мениджмънт“ АД, заедно със съответните дялове в управляваните от него фондове.", "date": "2018.11.14", "title": "Синдиците на КТБ АД (в несъстоятелност) започват процедура по продажба на съвкупност от финансови активи"}
{"url": "http://www.focus-news.net/news/2018/11/14/2590217/delegatsiya-na-grupata-za-priyatelstvo-s-balgariya-na-uzbekistanskiya-parlament-vodena-ot-neyniya-predsedatel-avazbek-zhalilov-shte-bade-na-poseshtenie-v-balgariya.html", "text": "Делегация на групата за приятелство с България в Законодателната камара на Олий Мажлиса на Узбекистан, водена от нейния председател Авазбек Жалилов, ще бъде на посещение в България. Това съобщиха от пресцентъра на  Народното събрание . Визитата е по покана на председателя на Групата за приятелство България – Узбекистан в Народното събрание Адлен Шевкед.  \r\nНа 15 ноември 2018 г. в 11.00 часа в зала „Запад“ узбекистанските парламентаристи ще разговарят с председателя на Комисията по икономическа политика и туризъм Петър Кънев. В 11.30 часа с тях ще се срещне председателят на Комисията по външна политика Джема Грозданова.  \r\nПреди срещите делегацията на групата за приятелство с България в Законодателната камара на Олий Мажлиса ще бъде приветствана в пленарната зала на Народното събрание.  \r\nВ рамките на визитата си в България узбекистанските парламентаристи ще разговарят и със заместник-председателя на Народното събрание Емил Христов, със заместник-министъра на външните работи Юрий Щерк, със заместник-министъра на икономиката Лилия Иванова и със заместник-министъра на туризма Ирена Георгиева. Делегацията ще посети Пловдив и Кърджали и ще разгледа Археологическия средновековен комплекс „Перперикон“, Тракийското светилище край село Татул и Бачковския манастир.", "date": "2018.11.14", "title": "Делегация на групата за приятелство с България на узбекистанския парламент, водена от нейния председател Авазбек Жалилов, ще бъде на посещение в България"}
{"url": "http://www.focus-news.net/news/2018/11/14/2590218/nsi-predpriemachite-ochakvat-investitsiite-prez-nastoyashtata-godina-da-sa-s-127-po-malko-v-sravnenie-s-predhodnata-2017-godina.html", "text": "Инвестиционната бизнес анкета на НСИ, проведена сред промишлените предприятия през октомври 2018 г., показва, че предприемачите очакват инвестициите през настоящата година да са с 12.7% по-малко в сравнение с предходната 2017 година. Това съобщиха от  Националния статистически институт (НСИ) . \r\nСпоред основните производствени групировки най-голям относителен дял в инвестициите през 2018 г. се очаква да формира производството на стоки за междинно потребление (42.9%), следвано от енергетичните и свързаните с водата сектори (21.7%) и производството на недълготрайни потребителски стоки (18.7%). По данни от бизнес анкетата прогнозите за 2019 г. са за намаление на обема на инвестициите в промишлеността с 8.7% спрямо 2018 г., като около 34% от предприятията не планират разходи за придобиване на дълготрайни активи през следващата година. В структурата по основни производствени групировки отново производството на стоки за междинно потребление формира най-голям относителен дял - 39.4%. След него се подреждат енергетичните и свързаните с водата сектори и производството на недълготрайни потребителски стоки - съответно с 29.3 и 16.5%. По направление на инвестициите през 2019 г. с най-голям дял се очаква да бъдат тези за увеличаване на производствения капацитет - 33.3% от общия стойностен обем на инвестициите в промишлеността. На второ място, с 31.3% дял са предвидените инвестиции за заместване на износеното оборудване, следвани от тези за механизация или автоматизация на съществуващи производствени процеси и за въвеждане на нови производствени технологии - с 20.5%, и за опазване на околната среда, мерки за сигурност и други - с 14.9%. \r\nПо отношение на факторите, които биха повлияли върху решенията на мениджърите за инвестиции през 2019 г., преобладават позитивните оценки на въздействие („стимулиращо“ или „много стимулиращо“) при „търсене на продукцията“, „финансови ресурси или очаквани печалби“ и „технически фактори“. При групата „други фактори“ 24.7% от анкетираните посочват влиянието им като „стимулиращо“, 36.8% от тях се въздържат от оценка, а 26.7% отговарят, че факторът не оказва влияние.", "date": "2018.11.14", "title": "НСИ: Предприемачите очакват инвестициите през настоящата година да са с 12.7% по-малко в сравнение с предходната 2017 година"}
{"url": "http://www.focus-news.net/news/2018/11/14/2590213/pregled-na-mezhdunarodnite-novini-do-13-chasa-agentsiya-fokus.html", "text": "Доминиращата партия в Република Сръбска (РС) „Съюз на свободните социалдемократи“ (СНСД) и  HDZ („Хърватския демократически съюз“ (ХДС) в Босна и Херцеговина ще формират заедно правителство на всички нива, се потвърди след срещата на председателите на партиите, съответно Милорад Додик, който е и новоизбран член на президентството на Босна и Херцеговина (БиХ) от сръбския народ и Драган Чович, който пък бе победен от Желко Комшич от Социалдемократическата партия на босненските хървати за тяхното място в тричленното президентство,както се предполага, с гласовете на бошняците, пише  електронното издание на най-авторитетното босненско издание Dnevni Avaz . \r\nСпоред информацията на вестника, Додик и Чович са се договорили да водят политика, която ще позволи на страната да получи статут на страна-кандидат за влизане в Европейския съюз, но в същото време ще предприемат стъпки за засилване на суверенитета на БиХ чрез премахване на функцията на Върховен представител и отстраняване на чужденците от Конституционния съд на Босна и Херцеговина. \r\nDnevni Avaz пише още, че СНСД и ХДС са поканили и представител на бошняците в управлението. \r\n***  Един от най-авторитетните прищински ежедневници –  Koha Ditore , съобщава в един от основните си материали за деня, че премиерът на Косово Рамуш Харадинай е предложеил Маритон Шоши за заместник-директор на Косовската разузнавателна служба (КРС). Меритон е брат на Фатон Шоши, който обвини КРС през 2013 година, че са се опитали да го отвлекат, припомня изданието. \r\nПрезидентът на Косово Хашим Тачи обаче не позволява това назначение. Цитирайки неназован източник, Koha Ditore съобщава, че държавният глава отказва да подпише декрета на основание, че Шоши е инсценирал опита за отвличане и че позицията заместник-директор на КРС не може да бъде заемана от човек,  на който членовете на семейството са замесени в подобни афери. \r\n***  В интервю пред  прищинския телевизионен канал Klan Kosova  президентът на Косово Хашим Тачи говори за срещата си с руския лидер Владимир Путин, като поясни, че тя е продължила няколко минути и се е отнасяла до диалога Белград – Прищина и възможността за постигане на мирно споразумение в края на процеса. \r\nЛидерът на косовските албанци заяви, че Путин е подкрепил споразумението между двете страни. „Путин подчерта, че това е деликатен въпрос, но в същото време е повече от ясно, че Русия ще подкрепи възможно споразумение, постигнато между Сърбия и Косово. Държавният глава на най-младата балканска държава добави, че срещата е върхово постижение за косовската дипломация. „Това е първата среща между Косово и Русия на подобно ниво“, отбеляза той. \r\n„Позицията на Русия е много важна, защото ако бъде постигнато споразумение, тя няма да използва правото си на вето в Съвета за сигурност на ООН по отношение на членството на Косово в организацията. Това е стъпка напред“, подчерта Тачи, като добави, че традиционните връзки между Москва и Белград няма да са препятствие за това, Косов да има „нормални“ отношения с Русия. „Ние не сме нито приятели, нито врагове и можем да имаме нормални отношения, каквито имат всички страни-членки на ЕС с Русия“. \r\n*** Косовският президент Хашим Тачи умело доби от влиятелните кръгове във френската администрация правото да се намери на втория ред на неделната церемония, организирана по случай 100-годишнината от края на Първата световна война, отбелязва на първа страница  белградският ежедневник Danas . \r\nИзданието смята, че „позиционирането“ на Тачи точно зад най-влиятелните световни лидери, включително президентът на Русия Владимир Путин носи ясно политическо послание, че официален Париж „се грижи много за косовското правителство, начело с Тачи“, както е заявил неназован дипломатиески източник. \r\nСъбеседниците на вестника са посочили, че някои френски политици никога не са крили подкрепата си за Прищина, въпреки че официален Белград, начело с президента на Сърбия Александър Вучич, наскоро установи добри отношения с френския си колега Еманюел Макрон. \r\nСпоред информацията на Danas, във вторник посолството на Сърбия в Париж, както и дипломатическите представителства на някои други държави във Франция, включително Русия, Черна Гора и Ирландия, са повдигнали въпроси към организаторите за разпределението на местата на церемонията, но единственият отговор, който са получили гласи, че „местата са разпределени по азбучен ред“. Източниците на изданието от дипломатическите кръгове твърдят, че Вучич не е говорил за разпределението на местата с Макрон след церемонията. \r\nПосланикът на Франция в Белград Фредерик Мондолини е изпратил вчера публично извинение на президента Вучич и „сръбския народ“ по повод протокола и местата, на които са седели по време на церемонията. \r\n„Малко съм тъжен, че трябваше да отпразнуваме нашата обща победа преди обявеното посещение на френския президент в Сърбия. Това, по някакъв начин, развали поне малко нещата... Става дума за това неудобство, което е за съжаление... За съжаление, това беше грешка и ние молим президента Вучич и сръбския народ за извинение“, заяви посланик Мондолини в ефира на сръбската „Първа телевизия“. \r\nСръбският президент коментира изявлението на френския дипломатически представител в „Туитър““ „Благодаря на посланик Мондолини за прекрасната реч и отношението, което показа към сръбските жертви. Сърбия ще посрещне по величествен начин президента Макрон“. \r\n„Това, че Тачи се оказа на видно място е срам за домакина на церемонията, но и поражение за сръбската дипломация, която не успя да осигури по-добро място на президента на Сърбия. Прищина е известна с лобирането си на международната сцена, особено на Запад, но е трудно да се повярва, че това е само резултат от лобирането. Видното място на Тачи на церемонията при Триумфалната арка и невзрачната позиция на Вучич показва, че официален Париж цени високо Прищина от политическа гледна точка. Той ще продължи да го прави и при продължаването на преговорите за решение на косовския въпрос“, заяви неназован дипломатически източник за Danas. \r\nБорко Стефанович, бивш служител на Министерството на външните работи на Сърбия и настоящ лидер на „Сръбската левица“ посочи пред  изданието, че става въпрос за „грешка на организаторите на мероприятието, че са поставили лидерите по азбучен ред“. \r\n„Мисля, че нашето МВнР е свършило своята работа. Не разбирам за какъв азбучен ред става дума, когато Меркел, Путин и Макрон седяха в центъра. Така че, може  да има първо друг критерий, а след това да е този азбучен ред. Извинението на френския посланик беше на място и бе направено, за да се омекоти вече направената грешка. Разбира се, тя веднага се използва за пропаганда и манипулация от нашия режим“, смята Стефанович. \r\nМилош Йованович, председател на Демократическата партия на Сърбия (ДПС) оцени за Danas, че „с това Вучич и настоящото сръбско правителство само показва, че не разбира и познава по същество днешния свят, а от друга страна неговите постоянни приказки как Сърбия е уважавана по света нямат никаква реална стойност и достоверност“, констатира Йованович. \r\nПолитологът Бобан Стоянови пък е посочил пред „Данас“, че „разпределението на местата говори, че Сърбия е далеч от взимащите решения, далеч от приятелствата с най-влиятелните страни и далеч от онова, което ни се говори през последните години“. \r\n***  Часове, след като турският президент Реджеп Таийп Еродган призова всички страни, активни в проучването за въглеводороди в Източното Средиземноморие да не пречат на енергийните планове на Анкара в региона, Държавният департамент на САЩ заяви, че Вашингтон „не одобрява действия, или риторика, които увеличават напрежението в региона“, пише  електронното издание на вестник Kathimerini . \r\n„Политиката на САЩ в изключителната икономическа зона (ИИЗ) на Кипър е дълготрайна и не се е променила: САЩ признават правото на Република Кипър да развива ресурсите си в ИИЗ“, заяви говорител на ведомството в орговор на запитване от гръцка медия. \r\nВ предупреждение към Гърция, Кипър и САЩ, Ердоган бе цитиран да казва във вторник: „Казваме на нашите приятели: Не ни притискайте, не ни пресирайте“. \r\nТурският държавен глава повтори намерението на Анкара да продължи проучванията си за газ в Източното Средиземноморие и Черно море по „същия решителен начин“ и говори за „противоречащи интереси“ в региона, визирайки сътрудничеството между Кипър и американския енергиен гигант ExxonMobil. \r\n***  Сръбската армия започва редовни военни учения в района на югоизточния град Ниш, съобщава електронното издание на белградския ежедневник  Kurir . \r\nВ ученията ще бъдат задействани военнослужещи от ВВС на страната, които ще изпълняват полети в околностите на Ниш в периода 14-16 ноември. Съответната информация е обявена от Министерството на отбраната в Белград. Подробности за предварителния план на маневрите не се привеждат. \r\n*** Премиерът на Гърция Алексис Ципрас е твърдо убеден, че Договорът от Преспа ще мине в гръцкия парламент. В телевизионно интервю той обясни, че за това има достатъчно депутати, но за мярката има одобрение и от гражданите, пише  електронното издание на македонския вестник „Вечер“ . \r\n„140 страни ги наричат Македония, сега ще ги наричат Северна Македония. За да намерите страната, в „Гугъл“ ще трябва да напишете „Северна Македония“, когато договорът бъде ратифициран. А той ще мине с право, защото и последният гражданин – разбирам чувствителността, реакциите и несъгласията – започва да схваща, че независимо от трудностите и проблемите, този договор е в полза на страната, той надгражда, дава й димика, а особено нашите съграждани от Северна Гърция разбират, че не може Македония, Солун, да стане икономическа столица на Балканите, когато е обърната с гръб към съседите“, заяви Ципрас. \r\nПо неговите думи, в решаващият момент в гръцкия парламент дори и върлият противник на Договора Панос Каменос ще бъде в дилема как да гласува, защото споразумението е в интерес на държавата. Ципрас смята, че мнозинството би било още по-голямо ако лидерът на Нова Демокрация Кириакос Мицотакис позволи на своите депутати да гласуват по собствено желание. \r\nВ интервюто гръцкият премиер заяви, че не се притеснява от преднината на опозицията в последните анкети. Напротив, той очаква убедителна победа на СИРИЗА (Коалицията на радикалната левица) на изборите за европейски парламент през май, както и на парламентарните избори в страната, които, както подчерта той, ще се проведат през октомври 2019 година. \r\n***  Избягалият бивш македонски премиер Никола Груевски в момента се намира във вилата на унгарския премиер Виктор Орбан, след като първата си вечер в Унгария е прекарал в хотел „Коринтия“ в Будапеща, съобщава на базата на собственото си разследване  скопският телевизионен канал „1 ТВ“ . \r\nВ сряда екипът на медията, заедно със своите информатори в унгарската столица, ще посети всички места, където би могъл да бъде Груевски, а от тях вече са разбрали, че преди да замине за вилата на Орбан, първата вечер е преспал в хотел „Коринтия“. \r\nПредполага се, че когато се поиска политическо убежище, докато органите не разрешат, кандидатът, който и да е, ако се придържа Унгария към Европейската конвенция, трябва да бъде изолиран в домашен арест, а не да се разхождат като свободен гражданин. \r\nПо-рано унгарските власти съобщиха, че не коментират, докато не приключат всички процедури, което индиректно потвърди, че Груевски е потърсил убежище. \r\nВъзниква въпросът дали Груевски е достъпен за македонската дипломатическа представителна служба, а бившият премиер е търсен също и от Интерпол, защото вече има издадена международна заповед за арест за него. Интересен въпрос също, според „1 ТВ“, е с чия помощ Груевски е минал през Сърбия до Унгария. \r\nЗа повече отговори журналистката Кристина Атовска я чака с ново обаждане от Будапеща в новините в 10 часа, посочва медията. \r\n***  САЩ са готови за Студена война с Китай в случай, че Пекин не промени своята политика, потвърди вицепрезидентът на страната Майк Пенс в интервю пред американско издание, предава  ТАСС . \r\nПо неговите думи, президентът на САЩ Доналд Тръмп е готов на нормализация на отношенията с Пекин, но за това Китай трябва да бъде готов сериозно да промени своята политика, включително в икономическата и военната сфери. „Мисля, че до голяма степен това ще зависи от Аржентина (на срещата на Г-20 в Буенос Айрес трябва да се състои разговор между Тръмп и председателя на Китай Си Дзинпин)“, отбеляза той. \r\nПо думите на американския вицепрезидент, за Китай това е последният шанс да не допусне сценарий на Студена война със САЩ. В отговор на въпрос, дали Вашингтон е готов за подобен сценарий и какво ще стане ако Китай не изпълни необходимите условия за избягване на подобна конфронтация, Пенс отговори: „Е и, нека бъде така“. „Ние наистина мислим, че в момента се намираме в силна позиция“, добави той. \r\nПо-рано американският вицепрезидент заяви, че Пекин се намесва във вътрешните работи на САЩ и „манипулира американската демокрация“, припомня руската агенция. Той, конкретно, заяви, че Китай искат да сменят Тръмп като президент. \r\n***  Германците, живеещи във федералната провинция Саксония, са удовлетворени от стандарта си на живот и са настроени позитивно към бъдещето. Въпреки това в свободната държава е широко разпространено убеждението, че Германия е \"пренаселена с чужденци\". Това показва проучване на властите в Дрезден, цитирано от водещия национален ежедневник  Die Welt . \r\nСъгласно резултатите от анкетата, проведена сред 1011 души преди серията безредици в Кемниц, провокирани от убийството на 35-годишен германец от търсещи убежище, всеки втори саксонец  е уверен, че в родината му има твърде много хора с произход, различен от германския. Негативизмът е преди всичко насочен към мюсюлмани, синти и роми.  \r\nКакто и през предходната година, 56% от анкетираните считат Германия за опасно \"пренаселена от чужденци\". Проблеми конкретно със синти и роми виждат 57% от саксонците (през 2017 г. са били 38%), а 41% са на мнение, че трябва да бъде забранена имиграцията на мюсюлмани в страната.  \r\nОт редакцията подчертават, че данните за Саксония са значително по-високи от средната стойност на национално ниво. \r\n***  Европейската комисия не е пожелала да коментира искането за убежище на бившия македонски премиер Никола Груевски в Унгария и припомня, че върховенството на закона е основополагащ европейски принцип, пише  онлайн изданието на вестник „Нова Македония“ . \r\n„Върховенството на закона е основополагащ принцип на Европейския съюз, както за страните-членки, така и за страните-кандидати. Очакваме всички страни да действат строго в съответствие с правилата“, заявяват от ЕК, като добавят, че това е „съдебна процедура, която не бива да се политизира“. \r\n***  Районият съд в Залцбург отхвърли обвинителния акт срещу 70-годишния бивш полковник от Бундесхера, заподозрян в шпионаж в полза на Русия, съобщава австрийският национален ежедневник  Die Kronen Zeitung .Така след два дни в ареста пенсионираният офицер от федералната армия, за когото се твърди, че е предавал секретна информация на Русия от 1992 г. насам, се завръща вкъщи. \r\nСпоред адвоката на офицера Михаел Хофер неговият клиент никога не е разкривал държавни тайни - престъпление, в което го обвини Прокуратурата в Залцбург. Хофер твърди, че бившият полковник от Бундесхера никога не е имал достъп до такъв тип секретна информация. \"Клиентът ми ме увери, че не е разкрил никакви държавни тайни. Той е много доволен от решението на съда\", подчерта Хофер в интервю за изданието, като същевременно допълни, че клиентът му \"не се възприема като шпионин\".  \r\nВъпреки че все още има подозрения към офицера, съдията в Районния съд в Залцбург отхвърли молбата за задържането му под стража. Магистратът не вижда опасност от бягството или укриването на заподозрения: той е добре интегриран в обществото и има безупречно досие. След пенсионирането му бившият полковник така или иначе вече няма достъп до никаква военна информация. Единствената мярка, която бе наложена спрямо него, е забрана за контакт с представители на тайни служби. В допълнение той е задължен да се явява всеки ден в полицията. В случай че наруши мерките, бившият офицер от австрийската армия ще бъде изправен пред арест.  \r\nРазследването срещу 70-годишния пенсиониран полковник от австрийската армия бе за предполагаемо събиране и предаване на военна информация на Москва в продължение на две десетилетия. За свършената работа той е получил възнаграждение в размер на 300 хил. евро. Самият бивш офицер призна, че е бил вербуван от Москва през 1988 г. Работил е в контролен център на австрийската армия и веднъж на две седмици е осъществявал контакт с руснак с кодово име „Юрий“. Допуснато бе, че той е разкривал секретна информация на Русия за ВВС на родината си, както и за артилерийските й системи. Малко преди излизането си в пенсия той е започнал да предава доклади и за ситуацията в страната с миграцията, разкрил е също и детайлна информация за високопоставени офицери на австрийската армия. Според австрийското контраразузнаване Москва е успяла да го предупреди, че спецслужбите на Виена са го разкрили. \r\nСкандалът имаше политически последици. На специална пресконференция миналата седмица канцлерът на Австрия Себастиан Курц обяви, че министърът на външните работи на Карин Кнайсл е отменила планираната за началото на декември визита в Руската федерация заради скандала. Първият дипломат на Виена привика в МВнР руските дипломати в страната за обяснение.  \r\nНа свой ред от Москва отрекоха участието им в аферата. Министърът на външните работи на Руската федерация Сергей Лавров призна, че е „неприятно изненадан“ от факта, че Австрия се въздържа от отправянето на официално  \r\nискане към Русия за изясняване на ситуацията. МВнР на Русия направи демарш пред посланика на Виена в Москва. \r\n*** Точно преди година експремиерът на Македония Никола Груевски е получил писмо-покана от премиера на Унгария Виктор Орбан, съобщава електронният сайт на  македонския „Фокус“ .  Именно това писмо той е използвал като аргумент пред Апелационния съд, за да получи паспорта си и да отиде на гости на своя колега, допълва медията.   \r\nНеговият адвокат тогава Димитър Дангов е убедил съда, че Груевски няма да избяга и ще пътува само за кратка визита. Една година по-късно той отиде на гости, но без покана този път, поне не явна, и за по-дълго време, като потърси и политическо убежище.   \r\nЗасега не е ясно как е успял да напусне държавата, след като законното преминаване на границата за него е невъзможно. След официалното потвърждение, че той е в Унгария, македонското Министерство на вътрешните работи  е издало международна заповед за задържане. \r\n***  Порт Морсби, най-големият град и столица на островната държава Папуа Нова Гвинея ще бъде домакин на тазгодишната регионална среща на страните, членки на АПЕК (Азиатско-тихоокеанско икономическо сътрудничество – бел. ред.). Както съобщава британската медийна корпорация  BBC , това едва ли е най-подходящото място, където световните лидери да се срещат, но това ще се случи в следващите няколко дни.  \r\nСпоред медията това ще е най-необичайната среща на групата АПЕК. Сред някои от странностите е фактът, че някои от хилядите делегати и журналисти ще са настанени на круизни кораби поради липса на хотели; в същото време мултинационалните сили за сигурност ще охраняват града и ще следят за реда в него.   \r\nМнозина от местните изразяват разочарование, че за срещата са изразходвани милиони долари, докато в същото време крайно обеднялата държава се изправя пред сериозни предизвикателства. \r\nВ АПЕК членуват 21 държави от двата бряга на Тихия океан. Най-високопоставените лица, които се очакват, са президентът на Китай Си Дзинпин, японският премиер Шиндзо Абе и вицепрезидентът на САЩ Майк Пенс. \r\nПрезидентите на САЩ и Русия, Доналд Тръмп и Владимир Путин, няма да присъстват. В 2017 година те участваха в срещата на АПЕК във Виетнам.   \r\nКато цяло се очаква в срещата да участват близо 15 000 представители от всичките 21 държави, в това число и бизнес делегати. Чуждите журналисти, които са се регистрирали, са 1700.", "date": "2018.11.14", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/11/14/2590215/balgariya-shte-predsedatelstva-organizatsiyata-za-chernomorsko-ikonomichesko-satrudnichestvo-prez-parvata-polovina-na-2019-g.html", "text": "Правителството прие днес решение за поемане от Република България на председателството на Организацията за черноморско икономическо сътрудничество в периода 1 януари - 30 юни 2019 г. Това съобщиха от  правителствената информационна служба . Министерството на външните работи ще ръководи и координира дейностите, необходими за осъществяване на програмата и приоритетите на Председателството. \r\nБългария е сред съоснователите на създадената през 1992 г. организация. Днес тя наброява 12 членове.", "date": "2018.11.14", "title": "България ще председателства Организацията за черноморско икономическо сътрудничество през първата половина на 2019 г."}
{"url": "http://www.focus-news.net/news/2018/11/14/2590211/kyustendil-podadeno-e-iskane-za-razreshavane-na-mirno-protestno-shestvie-v-grada.html", "text": "Подадено е искане за разрешаване на мирно протестно шествие в Кюстендил. Това каза пред  Радио „Фокус” – Кюстендил  Владислав Христов, един от организаторите на протестните действия в града. По думите му искането е подадено към Общината, но все още няма отговор. „Докато не получим разрешение и докато не го съгласуваме с полицията, няма да се организира нищо”, каза Владислав Христов. По думите му се планират протести на 16 ноември от 16.30 часа. Призивът е за мирен пешеходен протест, който да започне от „Гаров площад”, да премине през площад „Велбъжд”, улиците „Демокрация”, „Васил Левски”, „Цар Освободител”, квартал „Въртешево”, а крайната точка е пътят за ГКПП „Гюешево”. \r\nВенцеслав ИЛЧЕВ", "date": "2018.11.14", "title": "Кюстендил: Подадено е искане за разрешаване на мирно протестно шествие в града"}
{"url": "http://www.focus-news.net/news/2018/11/14/2590220/sport-kaludio-ranieri-stana-menidzhar-na-fulam.html", "text": "Калудио Раниери, който преди две години направи Лестър шампион на Англия, стана мениджър на Фулъм. Ръководството на лондонския клуб уволни мениджъра Славиша Йоканович. Бившият наставник на Левски бе мениджър на тима от 2015 година, като успя да го вкара във Висшата лига. Стартът в елита обаче е отчайващ и в момента Фулъм е на последно място с 5 точки от 12 мача. Собственикът Шахид Хан написа в официалния сайт, че Клаудио Раниери е голямо име и е напълно запознат с Висшата лига.", "date": "2018.11.14", "title": "Спорт: Калудио Раниери стана мениджър на Фулъм"}
{"url": "http://www.focus-news.net/news/2018/11/14/2590222/elisaveta-kotova-natsionalnata-asotsiatsiya-na-detsata-i-mladite-hora-s-diabet-vazrastovata-granitsa-na-zabolelite-ot-diabet-pada-drastichno-nadolu.html", "text": "Възрастовата граница на заболелите от диабет пада драстично надолу. Това съобщи за  Радио „Фокус“ - Пловдив  Елисавета Котова, председател на Националната асоциация на децата и младите хора с диабет. По думите ѝ най-малкото дете, заболяло от захарната болест, е на 60 дни, а болестта се е отключила, когато детето е било на 50 дни. Тя обясни, че при децата няма доказан първоизточник, който е причинителят на заболяването, но обикновено се наблюдава, че диабет при децата се отключва вследствие на тежки вирусни инфекции, които се появяват през ранна пролет и късна есен. По думите ѝ при възрастните болестта се появява вследствие на заседналия начин на живот, неправилното хранене, липсата на движение. Тя добави, че се наблюдава и голям брой деца с наднормено тегло, което е стъпка преди диабет тип 2. „При диабет от тип 1, който е диабет при децата, това е автоимунно заболяване, така че не може да се предвиди. Ако става въпрос за диабет тип 2, има нужда от превенция. Има нужда от съблюдаване на хранителен, двигателен режими, поддържане на правилен начин на живот“, каза още Котова. По думите ѝ когато болестта не се контролира както трябва, се появяват усложнения като ослепяване, бъбречна недостатъчност, хемодиализа, трансплантация на бъбрек. \r\nМария РУСЕВА", "date": "2018.11.14", "title": "Елисавета Котова, Националната асоциация на децата и младите хора с диабет: Възрастовата граница на заболелите от диабет пада драстично надолу"}
{"url": "http://www.focus-news.net/news/2018/11/14/2590223/sonya-kelevedzhieva-komisiya-po-obrazovanie-nauka-kultura-i-veroizpovedaniya-namalyava-broyat-na-obshtinskite-stipendianti-no-se-uvelichava-razmerat-na-stipendii.html", "text": "Промяна в наредбата за отпускане на стипендии на талантливи деца ще разгледа на свое заседание Общински съвет – Сливен. Това съобщи пред  Радио „Фокус“ – Сливен  Соня Келеведжиева, председател на Комисията по образование, наука, култура и вероизповедания. „Съгласно промените, стипендиите ще бъдат индексирани според промените в Минималната работна заплата, защото размерът им е обвързан с нея\", поясни Келеведжиева. \r\nПо думите ѝ ще бъде намален самият брой на стипендиите. Така вместо 15 месечни, вече ще има 10, 3 ще бъдат годишните. Запазва се стипендията на името на Хаджи Мина Пашов, съгласно завещанието на когото, приходите от Общинския пазар се разпределят за подпомагане на  деца с таланти в областта на науката, изкуството и спорта. \r\nТази година се очаква около 90 000 лв. да бъдат разпределени за стипендии. \r\nЛюдмила ЙОРГОВА", "date": "2018.11.14", "title": "Соня Келеведжиева, Комисия по образование, наука, култура и вероизповедания: Намалява броят на общинските стипендианти, но се увеличава размерът на стипендии"}
{"url": "http://www.focus-news.net/news/2018/11/14/2590221/aleksandar-tsatsev-sayuz-na-balgarskite-avtomobilisti-blagoevgrad-prez-esenno-zimniya-sezon-tryabva-da-karame-vnimatelno-v-neosvetenite-uchastatsi.html", "text": "През есенно-зимния сезон трябва да караме внимателно в неосветените участъци. Това каза пред  Радио „Фокус“ – Пирин  Александър Цацев, председател на Съюза на българските автомобилисти - Благоевград. „Тъй като продължителността на деня чувствително намаля - рано се стъмва и хората все още не са се прибрали от работа, деца не са се прибрали от училище, облечените с тъмни дрехи се забелязват много късно и апелирам да управляват внимателно автомобила“, каза още Цацев. Той подчерта, че през този период полицейските служители проверяват състоянието на гумите, на осветлението на автомобилите, на спирачната система, на охлаждащата течност на двигателите. „Добре е да се помисли за всичко това, защото за разлика от други години, пътната полиция ще налага санкции“, каза още Цацев. \r\nЛора КАЛЧЕВА", "date": "2018.11.14", "title": "Александър Цацев, Съюз на българските автомобилисти - Благоевград: През есенно-зимния сезон трябва да караме внимателно в неосветените участъци"}
{"url": "http://www.focus-news.net/news/2018/11/14/2590219/ot-1-yanuari-2019-godina-vaznagrazhdeniyata-na-voennosluzheshtite-shte-se-opredelyat-ot-dlazhnostta-i-prisvoenoto-voenno-zvanie.html", "text": "Парламентът прие окончателни промени в Закона за отбраната и въоръжените сили с вносител Министерски съвет, предаде репортер на  Агенция „Фокус“ . В рамките на заседанието промените минаха и на първо, и на второ четене. На първо гласуване те бяха единодушно приети с 110 гласа „за“.  \r\nПарламентът реши основните месечни възнаграждения на военнослужещите да се определят от заеманата длъжност и от присвоеното военно звание. Сега възнагражденията се определят само в зависимост от военното звание.  \r\nПредстои изготвяне и приемане на нов класификатор за длъжностите за военнослужещите в Министерството на отбраната. Промяната се налага, за да има справедливо определяне на заплащането за различните длъжности в обхвата на едно и също военно звание. С промяната в заплащането се цели оптимизиране на възможностите за попълване на длъжности, за които се изисква допълнителен образователен ценз, квалификация, професионален опит. Според Министерството на отбраната това е стъпка към преодоляване на некомплекта във въоръжените сили. С приемането на промените ще има по-големи разлики във възнагражденията на отделните категории военнослужещи, като стимул за по-качествено изпълнение на функционалните задължения и за повишаване на квалификацията. \r\nПромените влизат в сила от 1 януари 2019 година. „Приемането на промените е добра стъпка. Ако продължаваме да работим в такава посока, ще имаме повече успехи в интерес на Българската армия и на България“, заяви депутатът от ГЕРБ и председател на Комисията по отбрана ген. Константин Попов. \r\nБиляна ИВАНОВА", "date": "2018.11.14", "title": "От 1 януари 2019 година възнагражденията на военнослужещите ще се определят от длъжността и присвоеното военно звание"}
{"url": "http://www.focus-news.net/news/2018/11/14/2590216/shumen-protestirashtite-vlyazoha-v-sgradata-na-oblastnata-uprava.html", "text": "Протестиращите в Шумен влязоха в сградата на Областната управа, предаде репортер на  Радио „Фокус“ - Шумен . Областният управител Стефан Желев ги посрещна във фоайето пред кабинета си. Хората му задаваха въпроси защо заплатите в Шумен са ниски, данъците високи, защо градът обезлюдява и др. Областният управител предложи да разговаря в кабинета си с представители на протестиращите, докато те настояваха той да отговори пред всички. Започнаха скандирания „Оставка“ и за кратко напрежението се повиши. В крайна сметка областният управител при в кабинета си няколко майки, участнички в протеста.  \r\nИвелина ИВАНОВА", "date": "2018.11.14", "title": "Шумен: Протестиращите влязоха в сградата на Областната управа"}
{"url": "http://www.focus-news.net/news/2018/11/14/2590225/dobrich-v-obshtinata-shte-se-provede-brifing-po-povod-opazvaneto-na-obshtestveniya-red.html", "text": "Община град Добрич ще проведе брифинг по повод проведена работна среща на кмета Йордан Йорданов с ОДМВР и политически партии, представени в ОС - Добрич, по повод опазването на обществения ред. Това съобщиха от пресцентъра на  Общината . Брифингът ще се състои в 15.45 часа в малката заседателна зала на Община Добрич (втори етаж).", "date": "2018.11.14", "title": "Добрич: В Общината ще се проведе брифинг по повод опазването на обществения ред"}
{"url": "http://www.focus-news.net/news/2018/11/14/2590228/nsi-indeksat-na-potrebitelskite-tseni-za-oktomvri-2018-g-spryamo-septemvri-pokazva-mesechnata-inflatsiya-e-07.html", "text": "Индексът на потребителските цени за октомври 2018 г. спрямо септември 2018 г. е 100.7%, т.е. месечната инфлация е 0.7%. Това сочи  статистика на Националния статистически институт (НСИ) . Инфлацията от началото на годината (октомври 2018 г. спрямо декември 2017 г.) е 2.8%, а годишната инфлация за октомври 2018 г. спрямо октомври 2017 г. е 3.7%. \r\nСредногодишната инфлация за периода ноември 2017 - октомври 2018 г. спрямо периода ноември 2016 - октомври 2017 г. е 2.8%. \r\nПрез октомври 2018 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - цените остават на равнището от миналия месец; \r\n- алкохолни напитки и тютюневи изделия - увеличение с 0.2%; \r\n- облекло и обувки - увеличение с 8.2%; \r\n- жилища, вода, електроенергия, газ и други горива - увеличение с 0.8%; \r\n- жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец; \r\n- здравеопазване - цените остават на равнището от миналия месец; \r\n- транспорт - намаление с 0.1%; \r\n- съобщения - увеличение с 0.1%; \r\n- развлечения и култура - увеличение с 4.7%; \r\n- образование - намаление с 0.1%; \r\n- ресторанти и хотели - цените остават на равнището от миналия месец; \r\n- разнообразни стоки и услуги - увеличение с 0.6%. \r\nПрез октомври 2018 г. са се увеличили цените на следните хранителни продукти: ориз - с 0.6%, брашно - с 3.6%, хляб - с 6.3%, месо от едър рогат добитък - с 1.6%, пълномаслено прясно мляко - с 0.8%, извара - с 2.5%, яйца - с 0.9%, млечни масла - с 1.0%, маргарин - с 0.3%, грозде - със 7.2%, краставици - с 11.1%, пипер - с 13.4%, зрял лук - с 2.4%, маслини - с 0.3%, гъби - с 2.9%, зрял боб - с 0.5%, картофи - с 2.6%, захар - с 0.8%, оцет - с 0.5%, сол - с 0.5%, плодови сокове - с 0.7%, бира - с 0.5%, и други. \r\nПрез октомври 2018 г. са се намалили цените на следните хранителни продукти: свинско месо - с 0.6%, месо от домашни птици - с 1.3%, малотрайни и трайни колбаси - с по 0.2%, мляно месо (кайма) - с 1.2%, нискомаслено прясно мляко - с 0.7%, кисели млека - с 0.4%, сирене - с 0.6%, кашкавал - с 0.7%, олио - с 0.1%, ябълки - с 8.5%, цитрусови и южни плодове - с 10.3%, домати - с 2.5%, зеле - с 12.3%, зрял чесън - с 4.8%, леща - с 1.3%, кафе - с 1.9%, минерална вода - с 1.3%, ракии - с 1.1%, и други. \r\nПрез октомври 2018 г. в групите на нехранителните стоки и услугите е регистрирано увеличение на цените при: цигари - с 0.1%, облекло - с 8.1%, обувки - с 8.7%, централно газоснабдяване - с 8.4%, газообразни и течни горива за битови нужди - съответно с 2.1 и 4.7%, въглища - с 1.0%, дърва за отопление - с 1.9%, топлинна енергия за подгряване на вода - със 7.1%, прахове за пране - с 0.1%, дизелово гориво - с 3.6%, автомобилен бензин А95H - с 3.3%, автомобилен бензин А98Н - с 2.7%, газ пропан-бутан за ЛТС - с 3.3%, метан за ЛТС - с 2.9%, продукти за лична хигиена - с 1.9%, козметични продукти - с 1.1%, автомобилни застраховки - с 0.2%, и други. \r\nПрез разглеждания месец в групите на нехранителните стоки и услугите е регистрирано намаление на цените при: хладилници - с 0.2%, перални и съдомиялни - с 0.2%, готварски печки - с 0.4%, отоплителни уреди - с 0.7%, препарати за почистване на съдове - с 0.6%, образователни услуги, недефинирани със степен - с 1.1%, моторни и смазочни масла - с 0.6%, международни полети - с 33.3%, телевизори - с 0.7%, персонални компютри - с 0.2%, услуги по краткосрочно настаняване - с 6.3%, и други. \r\nПрез октомври 2018 г. цените на лекарските и на стоматологичните услуги са се увеличили съответно с 0.4 и 0.2%, а цените на лекарствените продукти са се намалили с 0.1%. \r\nХармонизираният индекс на потребителските цени за октомври 2018 г. спрямо септември 2018 г. е 100.2%, т.е. месечната инфлация е 0.2%. Инфлацията от началото на годината (октомври 2018 г. спрямо декември 2017 г.) е 2.6%, а годишната инфлация за октомври 2018 г. спрямо октомври 2017 г. е 3.6%. \r\nСредногодишната инфлация за периода ноември 2017 - октомври 2018 г. спрямо периода                                            ноември 2016 - октомври 2017 г. е 2.5%. \r\nСпоред ХИПЦ през октомври 2018 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 0.1%; \r\n- алкохолни напитки и тютюневи изделия - увеличение с 0.1%; \r\n- облекло и обувки - увеличение със 7.4%; \r\n- жилища, вода, електроенергия, газ и други горива - увеличение с 0.8%; \r\n- жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец; \r\n- здравеопазване - цените остават на равнището от миналия месец; \r\n- транспорт - намаление с 1.2%; \r\n- съобщения - намаление с 1.1%; \r\n- развлечения и култура - увеличение с 2.6%; \r\n- образование - цените остават на равнището от миналия месец; \r\n- ресторанти и хотели - намаление с 1.7%; \r\n- разнообразни стоки и услуги - увеличение с 0.4%. \r\nИндексът на цените за малката кошница за октомври 2018 г. спрямо септември 2018 г. е 100.7%, а от началото на годината (октомври 2018 г. спрямо декември 2017 г.) е 102.9%. \r\nПрез октомври 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n- хранителни продукти - увеличение с 0.7%; \r\n- нехранителни стоки - увеличение с 1.4%; \r\n- услуги - увеличение с 0.2%.", "date": "2018.11.14", "title": "НСИ: Индексът на потребителските цени за октомври 2018 г. спрямо септември показва месечната инфлация е 0.7%"}
{"url": "http://www.focus-news.net/news/2018/11/14/2590224/parlamentat-otlozhi-razglezhdaneto-na-promenite-v-nakazatelniya-kodeks-na-parvo-chetene-kato-tochka-parva-za-chetvartak.html", "text": "Парламентът отложи разглеждането на промените в Наказателния кодекс на първо четене като точка първа за заседанието в четвъртък, предаде репортер на  Агенция „Фокус“ . Процедурното предложение направи председателят на Правна комисия и депутат от ГЕРБ Данаил Кирилов. „За“ него гласуваха 83 народни представители, „против“ – 9 и „въздържали се“ – 13,  с което точката бе отложена. Измененията са внесени от председателя на парламента Цвета Караянчева и група народни представители от ПГ на ГЕРБ. Целта на измененията е да гарантира адекватна и всеобхватна наказателноправна защита от всякакви актове на насилие над жени, включително домашно насилие. С текстовете се инкриминират всички форми на домашно насилие, сред които и психическото насилие. \r\nДеница КИТАНОВА", "date": "2018.11.14", "title": "Парламентът отложи разглеждането на промените в Наказателния кодекс на първо четене като точка първа за четвъртък"}
{"url": "http://www.focus-news.net/news/2018/11/14/2590229/pazardzhik-okolo-80-ot-patsientite-v-oblastta-se-yavyavat-na-profilaktichni-pregledi.html", "text": "Около 80% от пациентите се явяват на профилактични прегледи в областта. Това каза за  Радио „Фокус“ – Пазарджик  Красимир Кулински, председател на Сдружението на общопрактикуващите лекари в Пазарджик. По думите му най-често уведомяването за профилактичните прегледи става чрез познати и близки или по някаква причина пациентите са посетили кабинета и така разбират за провеждането им. „За сега няма санкционирани пациенти, които не са се явили на редовния профилактичен преглед. Профилактиката трябва да бъде по-всеообхватна, за да може ние общопрактикуващите лекари, които правим профилактиката да можем да се включваме адекватно. Например при младите хора между 18 и 30 години се прави кръвна картина, която не обхваща всичко, което искаме да изследваме при пациента. Все по-често се среща вече  рак на простата при мъже под 30 годишна възраст, както и при млади жени , които имат рак на гърдата, така че не трябва да има рамки в изследването, а самият лекар трябва да прецени, според оплакванията на пациента и фамилната анамнеза, изследванията, които трябва да се проведат\", каза още той. \r\nРадослава МУРДЖЕВА", "date": "2018.11.14", "title": "Пазарджик: Около 80% от пациентите в областта се явяват на профилактични прегледи"}
{"url": "http://www.focus-news.net/news/2018/11/14/2590227/haskovo-obshtinata-obyavyava-konkurs-za-koledna-ukrasa-pod-nadslov-koledno-haskovo.html", "text": "Община Хасково обявява конкурс за коледна украса под надслов „Коледно Хасково“. Това съобщиха от пресцентъра на  Общината . В него могат да участват обществени сгради, блокове, болнични заведения, частни домове, офиси, търговски обекти образователни заведения. Кандидатите трябва да изпратят снимки или кратко видео на мейл pr@haskovo.bg , задължително е да бъде опоменат телефон за връзка и точен адрес. \r\nСрокът за подаване на кандидатурите е 10 декември 2018 година. Всички получени снимки и видеа ще бъдат качени в страницата на Община Хасково във фейсбук. \r\nВсеки потребител на социалната мрежа ще може да гласува за най-добре украсената сграда или помещение от 11 до 17 декември ,като натисне бутона „харесвам“ под снимките или видеото. \r\nНа 18 декември ще бъдат обявени победителите  в категориите „ Най-добре украсена Детска градина“, „ Най-добре украсено училище“, „Най-добра външна украса на сграда“, „Най-добра украса на жилищна сграда“, „Най-добре украсено помещение“. \r\nУчастниците ще получат грамоти а наградените и подаръци.", "date": "2018.11.14", "title": "Хасково: Общината обявява конкурс за коледна украса под надслов „Коледно Хасково“"}
{"url": "http://www.focus-news.net/news/2018/11/14/2590226/plovdiv-zadarzhan-e-nepalnoleten-izvarshitel-na-nyakolko-grabezha.html", "text": "В полицейския арест е задържан непълнолетен автор на няколко грабежа в Пловдив. На 8 ноември криминалисти на Първо РУ започнали работа, непосредствено след сигнал от 67-годишна жена, че към 14.00 часа, на ул. „Димитър Талев“ от ръцете ѝ била издърпана чанта с над 200 лева. При предприетите издирвателни действия вчера в районното управление бил отведен 17-годишен познайник на полицията, от Калояново. В хода на допълнително разследване съвместно със служители от Трето РУ са събрани доказателства, че дело на непълнолетния били и други две подобни посегателства от понеделник. Както бе съобщено, в интервала между 17.50 ч. и 18.10 ч. от пловдивчанки, пресрещнати съответно на ул. „Оборище“ и ул. „Брезовско шосе“, общо била отнета приблизително същата сума. Съучастник в тези случаи бил 13-годишен тийнейджър. Материалите по образуваните досъдебни производства са докладвани в районната прокуратура – Пловдив. Работата продължава разследващ полицай.", "date": "2018.11.14", "title": "Пловдив: Задържан е непълнолетен извършител на няколко грабежа"}
{"url": "http://www.focus-news.net/news/2018/11/14/2590232/d-r-temenuzhka-lyubenova-obsnv-blagoevgrad-mnogo-e-trudno-za-roditelite-da-razpoznayat-che-deteto-im-upotrebyava-heroin-prez-parvite-3-godini-ot-upotrebata-mu.html", "text": "Много е трудно за родителите да разпознаят, че детето им употребява хероин през първите 3 години от употребата му. Това каза за  Радио „Фокус“ - Пирин  д-р Теменужка Любенова, председател на Общинския съвет по наркотичните вещества в Благоевград. Тя уточни, че това не е заради липсата на признаци, а защото родителското сърце трудно приема, че неговото дете може да има проблем с наркотиците. „Точно по тази причина без да искат родителите отлагат във времето приемането на проблема. Съветват всички, ако имат дори и най-малкото съмнение по отношение на детето си, да си отворят очите и да приемат истината веднага, за да може да си помогнат по-бързо. Колкото повече се отлага във времето, толкова повече са трагедиите в семейството и толкова по-трудно може да се прави опит за връщане назад“, коментира тя. Д-р Любенова предупреди, че дрогиращите се със синтетични наркотици, както и с хероин и марихуана, могат да бъдат толкова агресивни, че да си позволят да посегнат на родителите си и да посегнат на деца, които са извън семейството. Тя заяви, че не трябва да допускаме да се стига до такава трагедия, защото когато този човек по някакъв начин е тръгнал по пътя на отказване на наркотиците, когато той изтрезнее от дрогата, това, което е направил, ще се изправи с огромна сила пред него и психиката му ще рухне. \r\nНатали СТЕФАНОВА", "date": "2018.11.14", "title": "Д-р Теменужка Любенова, ОбСНВ - Благоевград: Много е трудно за родителите да разпознаят, че детето им употребява хероин през първите 3 години от употребата му"}
{"url": "http://www.focus-news.net/news/2018/11/14/2590234/dragomir-stoynev-bsp-nyama-losho-hora-ot-biznesa-da-predostavyat-opit-na-studentite-no-izpitnite-komisii-tryabva-da-se-ostavyat-v-ratsete-na-tesnite-spetsialisti.html", "text": "Няма лошо хора от бизнеса да предоставят опит на студентите, но изпитните комисии трябва да се оставят в ръцете на тесните специалисти. Това каза заместник-председателят на ПГ на „БСП за България“ Драгомир Стойнев  по време на дебатите по промените в Закона за висшето образование, предаде репортер на Агенция „Фокус“.  „Това, че в нашата практика в парламента, синдикатите искат едно, представителите на бизнеса искат друго, означава ли, че всеки път трябва да се съобразяваме?  Ако да, защо не се съобразявате с искането на синдикатите за увеличаване на обезщетението при безработица. Това  също е едно тяхно искане и ние считаме, че е доста справедливо“, каза Стойнев. Той уточни, че ще подкрепи всяка инициатива, която ще даде възможност на българския студент да се докосне до практиката. „В крайна сметка трябва да правим разлика между дуалното образование и висшето учебно заведение. Няма нищо лошо в това хора от бизнеса да представят своят опит пред студентите, но да водят курсове, отиваме в една друга крайност. Почвам да си задавам въпроса кои са тези бизнесмени? Как ще ги изберем тези преподаватели?“, попита Стойнев и обърна внимание, че много успешни бизнесмени сега са на подсъдимата скамейка. Според него, когато става въпрос за комисията и изпита, трябва да се остави в ръцете на тесните специалисти. \r\nДеница КИТАНОВА", "date": "2018.11.14", "title": "Драгомир Стойнев, БСП: Няма лошо хора от бизнеса да предоставят опит на студентите, но изпитните комисии трябва да се оставят в ръцете на тесните специалисти"}
{"url": "http://www.focus-news.net/news/2018/11/14/2590230/the-jerusalem-post-ministarat-na-otbranata-na-izrael-podade-ostavka-zaradi-primirieto-s-hamas.html", "text": "Министърът на отбраната на Израел Авигдор Либерман подаде от оставка от позицията си след среща на партията „Наш Дом Израел“ („Израел Бейтену“ – фракция на десните рускоезични евреи – ционисти – бел. „Фокус“)в Кнесета в сряда, пише  електронното издание The Jerusalem Post . \r\n„Наистина съм тук, за да обявя оставката си от позицията министър на отбраната“, заяви Либерман на пресконференция веднага след заседанието на партията, чийто лидер е самият той. \r\n„Опитах се да остана верен член на кабинета и да озвуча друга гледна точка, дори и на високата електорална и политическа цена“, посочи вече бившият военен министър. Но постигнатото във вторник примирие с „Хамас“ „не може да бъде интерпретирано по никакъв друг начин, освен като предаване пред терора“, добасви той. „Това ще навреди много на сигурността ни в дългосрочен план“. \r\nИзданието отбелязва, че политическата битка за Министерството на отбраната вече е започнала, след като министърът на образованието Нафтали Бенет (Лидер на „Еврейски Дом“ (Баийт Йехуди) – религиозна дясна партия – бел. „Фокус“) и няколко министри от „Ликуд“ (дясна ционистка – бел „Фокус“) се обявиха за законни наследници на Либерман. \r\nНо, смята вестникът, има шанс премиерът Бенямин Нетаняху да предпочете провеждане на предсрочни избори веднага, за да запази мнозинството на коалицията. \r\nВисокопоставен източник от управляващата „Ликуд“ е заявил, че няма причина за провеждането незабавно на предсрочен вот и че министър-председателят ще поеме военното ведомство сам. \r\nJpost пропомня, че обявлението на Либерман дойде по-малко от 24 часа, след като кабинетът одобри примирието в Ивицата Газа, договорено с посредничеството на Египет. Докато от кабинета н а премиера заявиха, че министрите единодушно са се съгласили с решението, четирима министри обявиха, че са срещу споразумението – Либерман. Министърът по работите на Йерусалим и защитата на околната среда Зеев Елкин („Ликуд“), министъра на образованието Нафтали Бенет („Еврейски дом“)и министъра на правосъдието Айелет Шакед („Еврейски дом“). \r\n„Изявлението за предполагаемата подкрепа на министъра на отбраната Авигдор Либерман за спирането на атаките по газа са фалшиви новини“, съобщиха от канцеларията на бившия военен министър. „Позицията на министърът на отбраната  е последователна и той не я е променил“. \r\nСедмици по-рано по време на среща на „Наш Дом Израел“ Либерман призова за по-твърд поход към „Хамас“, отбелязва още изданието \r\n„Няма път към споразумение с „Хамас““, заяви той. „Няма да възстановяваме мира и тишината в Юга без да нанасяме най-тежките удари, на които сме способни“. \r\nПревод и редакция:", "date": "2018.11.14", "title": "The Jerusalem Post: Министърът на отбраната на Израел подаде оставка заради примирието с „Хамас“"}
{"url": "http://www.focus-news.net/news/2018/11/14/2590235/varna-stakleni-sadove-s-amfetamin-i-elektronna-vezna-sa-otkriti-v-doma-na-44-godishen-mazh-ot-devnya.html", "text": "На 12 ноември т.г., в град Девня, при претърсване в дома на Й. Й. (44 г.), са намерени и иззети електронна везна, стъклени съдове с кристали и прахообразни вещества. Направената експертна справка установява, че се касае за производни на амфетамин. Това съобщиха от  ОДМВР-Варна . По случая има образувано досъдебно производство, материалите са докладвани на прокурор от Районна прокуратура – Девня. Мъжът е задържан за срок до 24 часа. Повдигнато му е обвинение.", "date": "2018.11.14", "title": "Варна: Стъклени съдове с амфетамин и електронна везна са открити в дома на 44-годишен мъж от Девня"}
{"url": "http://www.focus-news.net/news/2018/11/14/2590233/milena-damyanova-gerb-v-sega-deystvashtoto-zakonodatelstvo-sashto-ima-vazmozhnost-vanshni-litsa-da-prisastvat-v-komisiite-za-darzhavni-izpiti.html", "text": "В сега действащото законодателство също има възможност външни лица да присъстват в комисиите за държавни изпити. Това каза народният представител от ПГ на ГЕРБ и председател на Комисията по образование Милена Дамянова по време на дебатите по промените в Закона за висшето образование, предаде репортер на Агенция „Фокус“.  Във връзка с несъгласието на БСП в комисиите за държавните изпити да се включват представители на бизнеса, Милена Дамянова обясни: „Това не са текстове, които ние като вносители сме си съчинили някак си ей така. Това са текстове, които са предложени от ректорите, от синдикатите  и които бяха единодушно подкрепени на Комисията на второ четене, на националното представителство на студентските съвети. По отношение на държавните комисии дадох примери с други държави. Тези от вас, които бяха в залата ги чуха. Много ми е неудобно обаче да припомням какво пише в сега действащия закон за висшето образование. И сега уважаеми колеги, се позволява в комисиите за държавни изпити да се включват и външни за висшето училище лица“, каза още Дамянова.  \r\nТя уточни, че по отношение на това дали бизнеса и хора от практиката имат право да оценяват младите хора, Дамянова обясни, че те оценяват младите хора още в момента, в който те излязат от висшето училище.  \r\nДеница КИТАНОВА", "date": "2018.11.14", "title": "Милена Дамянова, ГЕРБ: В сега действащото законодателство също има възможност външни лица да присъстват в комисиите за държавни изпити"}
{"url": "http://www.focus-news.net/news/2018/11/14/2590238/silviya-grigorova-ou-otets-paisiy-varna-glaven-prioritet-e-zadarzhaneto-na-uchenitsite-v-risk-i-reintegratsiyata-im-a-osnoven-instrument-rabota-s-roditelite-im.html", "text": "Главен приоритет е задържането на учениците в риск и тяхната реинтеграция, а основен инструмент – работа с родителите им. Това каза за образователното предаване „Всички в час“ на  Радио „Фокус“  Силвия Григорова, директор на ОУ \"Отец Паисий\" във Варна, където 100% от учениците са от ромски произход. Тя уточни, че учителите почти ежедневно посещават децата в техните домове, като резултатът е налице – реинтегрирани са 13 от над 150 посетени ученици. Училището за родители играе важна роля в комуникацията с отговорните за това най-малките ученици да са в класните стаи, обясни Силвия Григорова. Тя уточни, че среща съгласие децата да ходят на училище най-вече сред тези, които осъзнават високото ниво на неграмотност. По думите й събарянето на незаконните къщи, което тече в момента, и последващата нужда от преместване са сред основните причини някои родители да не пращат децата си на училище. „Извършваме доста дейности, за да се справим със задържането на учениците в риск и реинтеграцията им: поддържаме регистър на застрашените от изпадане ученици, изпращаме писмо до родителите при натрупани над 5 неизвинени отсъствия, извършваме ранно оценяване на риска  и идентифициране на обучителните затруднения индивидуално за всяко дете. Екипи за обща подкрепа за личностно развитие са сформирани за 13 ученици“, поясни Силвия Григорова. Директорът отбеляза, че обхождането по домовете и механизма за прибиране и задържане на децата е традиция още от създаването на училището, като в групите задължително има и полицай. „Важно е и това, че провеждаме допълнителни консултации по някои учебни предмети, сред които особено важни са часовете по български език, тъй като техният майчин език е турският. По време на учебния процес и в междучасията се говори само на български език – учим ги, че в България трябва да се говори само на него“, обясни Григорова. Тя не скри, че преподаването и усвояването на материала е сред водещите трудности, особено заради езиковата бариера, с която се борят ежедневно. Силвия Григорова разказа за някои успешни проекти, по които работи училището, сред които „Step in”. Благодарение на него вече повече от 15 години в училището се провеждат занимания по интереси, които играят ключова роля за задържането на децата в училище, допълни тя. Въпреки че се реинтегрират с изключително много усилия, трудът на учителите има видими резултати, каза още директорът на ОУ „Отец Паисий“.", "date": "2018.11.14", "title": "Силвия Григорова, ОУ \"Отец Паисий“ – Варна: Главен приоритет е задържането на учениците в риск и реинтеграцията им, а основен инструмент – работа с родителите им"}
{"url": "http://www.focus-news.net/news/2018/11/14/2590231/iskren-veselinov-obedineni-patrioti-tezi-koito-organizirat-kampaniya-sreshtu-balgarskite-stroiteli-ochevidno-rabotyat-za-chuzhdite.html", "text": "Тези, които правят организирана кампания срещу българските строители, очевидно работят за чуждите. Това каза пред журналисти в парламента зам.-председателят на ПГ на „Обединени патриоти“ Искрен Веселинов след среща с Камарата на строителите в България, предаде репортер на  Агенция „Фокус“ . „Политици, отговорни за различни стопански отрасли в страната, не трябва да си го позволяват“, заяви той и обяви, че уронването на стопанския имидж трябва да бъде наказуемо или да подлежи на сериозна имуществена санкция. „Формулирахме като основна задача защитата на доброто име на строителите и на отраслите в българската индустрия. Втората задача е образованието, третата е работната ръка“, обясни Искрен Веселинов. „Продължават усилията ни да облекчим достъпа на българи от българските диаспори до трудовия пазар в България“, коментира той. „Смятаме, че Камарата трябва да има инструменти да се саморегулира. Да има санкции към строителите с нарушения, които да се показват, когато си партнират с община или с държавата“, каза още Искрен Веселинов. \r\nБиляна ИВАНОВА", "date": "2018.11.14", "title": "Искрен Веселинов, „Обединени патриоти“: Тези, които организират кампания срещу българските строители, очевидно работят за чуждите"}
{"url": "http://www.focus-news.net/news/2018/11/14/2590239/deputatite-reshiha-fakultetnite-saveti-na-visshite-uchilishta-da-provezhdat-tselenasochena-politika-po-privlichane-na-izyaveni-spetsialisti-ot-praktikata.html", "text": "Депутатите решиха факултетните съвети на висшите училища да провеждат целенасочена политика по привличане на изявени специалисти от практиката. Това се случи след като депутатите приеха промени в Закона за висшето образование на второ четене, предаде репортер на  Агенция „Фокус“ . Законопроектът е внесен от председателя на Комисията по образование Милена Дамянова и група народни представители от ПГ на ГЕРБ. Съгласно приетите текстове след решение на съответния факултетен съвет до 10 % от общия хорариум на учебните часове от учебния план при обучението в образователно-квалификационна степен „бакалавар“ и до 20 % от общия хорариум на учебните часове на магистрите могат да бъдат провеждани от изявени специалисти от практиката. Вносителите смятат, че така ще се ще осигури по-бързото адаптиране на учебните програми на висшето училище към новите изисквания на икономиката и пазара на труда. \r\nДеница КИТАНОВА", "date": "2018.11.14", "title": "Депутатите решиха факултетните съвети на висшите училища да провеждат целенасочена политика по привличане на изявени специалисти от практиката"}
{"url": "http://www.focus-news.net/news/2018/11/14/2590241/opredeleni-sa-upravitel-direktor-i-zamestnik-direktor-za-stranata-ni-v-mezhdunarodnata-investitsionna-banka.html", "text": "Правителството определи заместник-министъра на финансите Маринела Петрова за управител за Република България в Съвета на управителите на Международната инвестиционна банка (МИБ); Гергана Беремска, директор на дирекция „Международни финансови институции и сътрудничество“ в Министерството на финансите, за директор за Република България в Съвета на директорите на МИБ и Йоана Захариева, началник на отдел „Международно развитие и сътрудничество“, дирекция „Международни финансови институции и сътрудничество“ в Министерството на финансите, за заместник-директор за Република България в Съвета на директорите на Банката. Това съобщиха от  правителствената информационна служба . \r\nРешението на правителството е във връзка с въвеждането на нова система за корпоративно управление, тъй като през август 2018 г. влизат в сила нови учредителни документи на МИБ, които внасят структурни и организационни промени с цел привеждане на дейността на Банката в съответствие със съвременната практика на функциониране на международните банки за развитие. \r\nМеждународната инвестиционна банка е многостранна финансова институция за развитие, учредена съгласно Споразумението за основаването на Международната инвестиционна банка, регистрирано на 10 юли 1970 г. в Секретариата на ООН и нейния устав. Дейността на МИБ се състои във финансиране и съфинансиране на икономически обосновани инвестиционни проекти и програми на страните-членки, които са с приоритетно значение за развитието и диверсификацията на икономиките на страните-членки, както и други проекти, които отговарят на целите на Банката. Страните-членки на МИБ са България, Виетнам, Куба, Монголия, Унгария, Румъния, Русия, Словакия и Чехия. Нашата страна е член на МИБ от създаването ѝ.", "date": "2018.11.14", "title": "Определени сa управител, директор и заместник-директор за страната ни в Международната инвестиционна банка"}
{"url": "http://www.focus-news.net/news/2018/11/14/2590242/tass-shindzo-abe-e-predlozhil-na-vladimir-putin-v-singapur-da-obsadyat-severna-koreya-i-miren-dogovor-mezhdu-rusiya-i-yaponiya.html", "text": "Министър-председателят на Япония Шиндзо Абе на срещата с руския президент Владимир Путин в Сингапур е предложил да отделят внимание не само на икономическите въпроси, но и на проблематиката около мирния договор между двете страни, предава  ТАСС . \r\n„Днес времето ни е ограничено (на срещата), но разчитаме на разговор не само по двустранните въпроси, включително и за икономиката, но и за международната ситуация, включително по севернокорейския въпрос. А освен това искаме да обсъдим по-конкретно въпроса за мирен договор“, е заявил Абе в началото на срещата с Путин. \r\n„Готов съм да отделя достатъчно време на тази тема – въпроса за мирния договор“, е добавил японският премиер. \r\nПревод и редакция:", "date": "2018.11.14", "title": "ТАСС: Шиндзо Абе е предложил на Владимир Путин в Сингапур да обсъдят Северна Корея и мирен договор между Русия и Япония"}
{"url": "http://www.focus-news.net/news/2018/11/14/2590243/izmenya-se-postanovlenieto-otnosno-pravilata-za-dopustimost-na-razhodite-po-dva-fonda.html", "text": "Правителството измени свое ПМС №190/2015 г. за приемане на детайлни правила за допустимост на разходите по Фонд „Убежище, миграция и интеграция“ и Фонд „Вътрешна сигурност“ за периода 2014 -2020 година. Документът е съобразен с всички дадени предписания от одитния доклад на Европейската комисия, след извършената в периода 11-14 октомври 2016 г. задълбочена ревизия на Системите за управление и контрол по двата фонда. Това съобщиха от  правителствената информационна служба . \r\nВъзприет е подходът да се запази размерът на фиксирания процент на непреки разходи, като той да не превишава 7 на сто от размера на преките допустими разходи, но само по отношение на проектите, изпълнявани в рамките на Фонд „Убежище, миграция и интеграция“ и Инструмента за финансово подпомагане на полицейското сътрудничество, предотвратяване и борбата с престъпността и управлението на кризи като част от Фонд „Вътрешна сигурност“. По отношение на проектите, изпълнявани в рамките на Инструмента за финансиране и подпомагане на външните граници и визите, процентът на непреките разходи е намален от 7 на 2.5 процента от размера на преките допустими разходи поради факта, че голяма част от тях се изпълняват основно чрез процедури за възлагане на обществени поръчки. В постановлението са прецизирани и текстове, ограничаващи размера на разходите за управление на проекти. \r\nОчакваните резултати от приетия документ са свързани основно с осигуряване и гарантиране на принципа за добро финансово управление на средства от Европейския съюз.", "date": "2018.11.14", "title": "Изменя се постановлението относно правилата за допустимост на разходите по два фонда"}
{"url": "http://www.focus-news.net/news/2018/11/14/2590244/veliko-tarnovo-bum-na-varitsela-otchitat-zdravnite-inspektori-samo-za-1-sedmitsa-sa-zaboleli-50-dushi-na-teritoriyata-na-obshtinata.html", "text": "Бум на варицела отчитат здравните инспектори във Велико Търново. Това съобщиха за  Радио „Фокус“ – Велико Търново  от Регионалната здравна инспекция. Само за последната седмица, от 5 до 11 ноември, заболелите в областта са 50. Всички случаи са на територията на община Велико Търново. За сравнение през предходната седмица са регистрирани 13 случая, което означава, че заболеваемостта се е увеличила почти четворно.  \r\nВарицелата е вирусна заразна болест, от която се заразяват главно деца до 10 години. Тя протича леко, с обрив по кожата, без да оставя следи. Инкубационният период е между 11 и 21 дни. \r\nВ седмицата от 5 до 11 октомври в Регионалната здравна инспекция са регистрирани по един случай на вирусен хепатит, ротавирусен гастроентерит и скарлатина. Двама са заболелите от туберкулоза. Пациентите с ентероколити са 14, а с остри респираторни заболявания – 13. \r\nНадежда КРЪСТЕВА", "date": "2018.11.14", "title": "Велико Търново: Бум на варицела отчитат здравните инспектори, само за 1 седмица са заболели 50 души на територията на общината"}
{"url": "http://www.focus-news.net/news/2018/11/14/2590245/iskren-veselinov-obedineni-patrioti-s-byudzhet-2019-g-izpalnyavame-obeshtaniyata-si-no-protsesat-e-s-horizont-do-kraya-na-mandata.html", "text": "С бюджет 2019 г. изпълняваме обещанията си, но процесът е с хоризонт до края на мандата. Това каза народният представител от ПГ на „Обединени патриоти“ Искрен Веселинов пред журналисти след среща с КНСБ, предаде репортер на  Агенция „Фокус“.   „Бюджет 2019 г. отговаря на основните посоки, които сме фиксирали – ръст на доходите, повече социални разходи и разходи за култура и всичко останало. Смятам, че ние изпълняваме обещанията си. Процесът на тяхното крайно изпълнение е все пак с хоризонт до края на мандата“, допълни още Веселинов \r\nДеница КИТАНОВА", "date": "2018.11.14", "title": "Искрен Веселинов, „Обединени патриоти“: С бюджет 2019 г. изпълняваме обещанията си, но процесът е с хоризонт до края на мандата"}
{"url": "http://www.focus-news.net/news/2018/11/14/2590248/parlamentat-reshi-na-parvo-chetene-za-muzikalnite-sastavi-na-bnr-da-se-otpuska-byudzhetna-subsidiya.html", "text": "Парламентът прие на първо четене промени в Закона за радиото и телевизията, предаде репортер на  Агенция „Фокус“ . „За“ гласуваха 84 народни представители. С промените изрично се уточнява, че БНР поддържа музикални състави и се установява минимален процент от бюджетната субсидия на радиото за тяхното поддържане. Към БНР има три музикални състава - Симфоничен оркестър, Биг Бенд и Оркестър за народна музика, както и три хора – Смесен хор, Детски радиохор и Радиодеца. Общественото радио е инициатор на промените. Според Министерството на културата промените ще спомогнат за генерирането на допълнителен приход по бюджета на БНР, което ще улесни дейността му. Съветът за електронни медии предлага с оглед справедливото овъзмездяване на труда на творците да бъде определен минимумът, а не максимумът на средствата за издръжка на съставите.  \r\nБиляна ИВАНОВА", "date": "2018.11.14", "title": "Парламентът реши на първо четене за музикалните състави на БНР да се отпуска бюджетна субсидия"}
{"url": "http://www.focus-news.net/news/2018/11/14/2590236/inzh-iliyan-terziev-kamara-na-stroitelite-ne-sme-protiv-proverkite-zhelanieto-ni-e-da-ne-se-govori-predi-da-ima-rezultat.html", "text": "Никога не сме поставяли въпроса, че не желаем проверки. Желанието ни е да не се говори преди да има резултат от проверките. Това каза пред журналисти в парламента председателят на УС на Камарата на строителите в България инж. Илиян Терзиев след среща с ПГ на „Обединени патриоти“ по повод внесеното от БСП искане за независима проверка на магистралите, предаде репортер на  Агенция „Фокус“ . „Ние не сме против проверките, каквито и да са те. Проверки е имало и по време на строителството и сега“, заяви той. „Бихме желали, ако може да не се шуми преди да се докаже, каквато и да е вина“, обясни инж. Терзиев. Той уточни, че на срещата с „Обединени патриоти“ Камарата е поставила много от проблемите си по отношение на законността, засегната е темата за фалшивите новини. „Не за първи път получаваме подкрепа от „Обединени патриоти“. Благодарим за ползотворната среща“, каза още Илиян Терзиев. \r\nБиляна ИВАНОВА", "date": "2018.11.14", "title": "Инж. Илиян Терзиев, Камара на строителите: Не сме против проверките, желанието ни е да не се говори преди да има резултат"}
{"url": "http://www.focus-news.net/news/2018/11/14/2590240/shumen-protestirashtite-provezhdat-sreshta-s-kmeta-na-obshtinata-lyubomir-hristov.html", "text": "Протестиращите провеждат среща с кмета на Шумен, предаде репортер на  Радио Фокус - Шумен . Разговорът продължава вече час и половина. Срещата е в зала 203 на Общината. Присъстват зам.-кметът Боян Тодоров, както и секретарят на Общината.  \r\nИвелина ИВАНОВА", "date": "2018.11.14", "title": "Шумен: Протестиращите провеждат среща с кмета на Общината Любомир Христов"}
{"url": "http://www.focus-news.net/news/2018/11/14/2590247/izmenya-se-postanovlenieto-otnosno-pravilata-za-dopustimost-na-razhodite-po-dva-fonda.html", "text": "Правителството измени свое ПМС №190/2015 г. за приемане на детайлни правила за допустимост на разходите по Фонд „Убежище, миграция и интеграция“ и Фонд „Вътрешна сигурност“ за периода 2014 -2020 година. Документът е съобразен с всички дадени предписания от одитния доклад на Европейската комисия, след извършената в периода 11-14 октомври 2016 г. задълбочена ревизия на Системите за управление и контрол по двата фонда. Това съобщиха от  правителствената информационна служба . \r\nВъзприет е подходът да се запази размерът на фиксирания процент на непреки разходи, като той да не превишава 7 на сто от размера на преките допустими разходи, но само по отношение на проектите, изпълнявани в рамките на Фонд „Убежище, миграция и интеграция“ и Инструмента за финансово подпомагане на полицейското сътрудничество, предотвратяване и борбата с престъпността и управлението на кризи като част от Фонд „Вътрешна сигурност“. По отношение на проектите, изпълнявани в рамките на Инструмента за финансиране и подпомагане на външните граници и визите, процентът на непреките разходи е намален от 7 на 2.5 процента от размера на преките допустими разходи поради факта, че голяма част от тях се изпълняват основно чрез процедури за възлагане на обществени поръчки. В постановлението са прецизирани и текстове, ограничаващи размера на разходите за управление на проекти. \r\nОчакваните резултати от приетия документ са свързани основно с осигуряване и гарантиране на принципа за добро финансово управление на средства от Европейския съюз.", "date": "2018.11.14", "title": "Изменя се постановлението относно правилата за допустимост на разходите по два фонда"}
{"url": "http://www.focus-news.net/news/2018/11/14/2590252/atanas-kostadinov-bsp-vav-viziya-za-balgariya-zalagame-na-zavrashtane-na-darzhavata-v-svoyata-osnovna-rolya-v-sotsialno-ikonomicheskiya-zhivot-na-balgariya.html", "text": "„Спрете демографската криза. Ако не го направим, нищо друго няма значение, изчезваме като нация“. С тези думи се обърнаха гражданите на Вършец към народните представители от ПГ на „БСП за България“, съобщиха от пресцентъра на  НС на БСП . Те подчертаха, че град Вършец е бил с население от над 10 000 души, а сега е едва 5 600. Като свои основни проблеми гражданите поставиха ниските доходи, лошата пътна инфраструктура, липсата на достъп до здравеопазване и до лекарства, закриване на учебни заведения в общината. „Не може да се остави всичко да се решава от пазара. Държавата да се върне при народа си и да се погрижи за него“, заявиха хората. Те поискаха държавна помощ за малките производители и за закупуване на продукцията им. След редица срещи с граждани, Областният съвет на БСП връчи на народните представители съставената по време на разговорите с гражданите Визия за Монтана.  \r\n„Държавата е в криза, а народът е в безпътица. Във „Визия за България“ залагаме на завръщане на държавата в своята основна роля в социално-икономическия живот на България“, заяви народният представител от левицата от региона Атанас Костадинов. Той подчерта, че ако продължи моделът на управление на ГЕРБ, ще ни трябват 40 години, за да достигнем средното ниво на Европа към 2018г. Чуждестранните инвестиции са спаднали 4 пъти, но и български фирми не искат да инвестират тук и търсят нормална среда навън. Костадинов коментира, че всяка държава има 5 - 7 конкретни предимства, които я правят уникална и тя трябва да развива приоритетно, за да се постигне догонващ растеж. „За България не бяха намерени към момента. Сега ние предлагаме“, заяви той и поясни, че става въпрос за зелена икономика, транспорт, енергетика, земеделие и туризъм. Костадинов обясни, че когато се определят и фиксират държавните приоритети, който и да дойде на власт, ще трябва да ги развива. По думите му това важи в още по голяма степен за регионите. Той подчерта, че във Визията е заложена помощ за изоставащите региони и намаляване на диспропорциите между отделните региони.  \r\nДепутатът д-р Илиян Тимчев подчерта, че все повече частни болници  се разкриват в близост до общинските и областните болници и ги обезкървяват. Като пример той посочи, че частната болницата в Монтана се е появила като специализирана болница за неврологични заболявания, по които България е на първо място и това ѝ осигурява повече средства отколкото на общинската болница в Берковица. По думите му с годините тя е започнала да прибавя отделения за скъпоструващо лечение, които да ѝ гарантират най-много ресурс от касата, както и кадри от общинските и областните болници. Социалистът подчерта, че не случайно болниците във Видин, Враца, Ловеч и други болници са в много тежко финансово състояние. Тимчев коментира, че като основни мерки за справяне с проблемите в здравеопазването БСП предлага: общинските и държавни болници да не са търговски дружества; създаване на здравна карта на регионален принцип, да се намали данъчната ставка на лекарствата на 9%, електронен регистър на лекарствата, предлагани у нас и наличността им, както и мерки за запазване на младите медицински кадри. \r\nПреди срещата за представянето на „Визия за България“, социалистите във Вършец, начело със своя председател Атанас Маджарски, откриха свой нов клуб на БСП.", "date": "2018.11.14", "title": "Атанас Костадинов, БСП: Във „Визия за България“ залагаме на завръщане на държавата в своята основна роля в социално-икономическия живот на България"}
{"url": "http://www.focus-news.net/news/2018/11/14/2590249/osigureni-sa-nad-35-miliona-za-dopalnitelni-vaznagrazhdeniya-na-direktori-na-uchilishta-i-detski-gradini-za-postignati-rezultati.html", "text": "Допълнителни средства в размер на 3 849 701 лв. одобри правителството за допълнителни възнаграждения за постигнати резултати на директорите на общинските детски градини, училища, центрове за подкрепа за личностно развитие и центрове за специална образователна подкрепа за 2018 г. Това съобщиха от  правителствената информационна служба . Средствата ще бъдат преведени по бюджетите на общините, за да се осигури необходимият финансов ресурс съгласно разпоредбите на Наредбата за нормиране и заплащане на труда, приета през април 2017 г. \r\nПредложеният проект на акт няма да доведе до пряко или косвено въздействие върху държавния бюджет, тъй като средствата са предвидени по бюджета на Министерството на образованието и науката за 2018 година.", "date": "2018.11.14", "title": "Осигурени са над 3,5 милиона за допълнителни възнаграждения на директори на училища и детски градини за постигнати резултати"}
{"url": "http://www.focus-news.net/news/2018/11/14/2590250/odobreni-sa-13-mln-leva-dopalnitelni-sredstva-za-natsionalnata-nauchna-programa-bioaktivmed.html", "text": "Правителството одобри допълнителни средства в размер на 1 300 000 лева за 2018 г. за изпълнението на национална научна програма „Иновативни нискотоксични биологично активни средства за прецизна медицина“ (БиоАктивМед). Това съобщиха от  правителствената информационна служба . \r\nЧрез изпълнението на програмата се цели преодоляване на фрагментацията в научноизследователската система, консолидиране на научноизследователския потенциал, концентрация на финансови ресурси за решаване на важни за обществото проблеми и избягване на двойното финансиране. \r\nИзследванията в рамките на програмата се очаква да доведат до създаване на нови и съществено подобрени продукти, получени от природни източници. Следва да се разработят нови методологии за изследване на биологично активни вещества и да се определи качеството и приложимостта им като нови продукти за целите на персонализираната и превантивната медицина. Успешното разработване на алтернативни подходи в борбата срещу инфекциозни, невродегенеративни и злокачествени заболявания ще допринесе за подобряване качеството на живот на населението. \r\nНеобходимите средства в размер на 1 300 000 лв. за 2018 г. са за сметка на предвидените средства по централния бюджет за 2018 г. и ще бъдат предоставени по бюджета на Министерството на образованието и науката.", "date": "2018.11.14", "title": "Одобрени са 1,3 млн. лева допълнителни средства за националната научна програма БиоАктивМед"}
{"url": "http://www.focus-news.net/news/2018/11/14/2590237/telma-makedoniya-makedonskiyat-parlament-oryaza-deputatskata-zaplata-na-nikola-gruevski-s-5.html", "text": "На координационна среща при председателят на македонския парламент Талат Джафери водачите на парламентарните групи са решили през следващите шест месеца бившият премиер Никола Груевски да взима с 5% по-малка депутатска заплата, както е предвидено в правилника за работата на народното събрание за неоправдано отсъствие за повече от три дни, съобщава  скопският телевизионен канал „Телма“ . \r\nСлед шест месеца неоправдано отсъствие ще се създадат условия за отнемане на мандата на Груевски, посочва медията. \r\n„Телма“ припомня, че миналата седмица парламента не успя да осигури нужното мнозинство от две трети, за да вземе мандата като депутат на Никола Груевски, който през почивните дни избяга в Унгария, където поиска политическо убежище. В петък бившият премиер трябваше да започне да излежава две-годишната си присъда в затвора в Шуто Оризари, която получи за неправомерно придобиване на луксозен автомобил с бюджетни средства. \r\nПревод и редакция:", "date": "2018.11.14", "title": "„Телма“ (Македония): Македонският парламент оряза депутатската заплата на Никола Груевски с 5%"}
{"url": "http://www.focus-news.net/news/2018/11/14/2590254/otpuskat-se-601-802-leva-za-tri-natsionalni-programi-za-razvitie-na-obrazovanieto.html", "text": "Правителството одобри отпускането на 601 802 лв. за финансово осигуряване на дейности по националните програми „Оптимизация на училищната мрежа“, „Осигуряване на съвременна образователна среда“ и „Без свободен час“. \r\nЗа НП „Оптимизация на училищната мрежа“ средствата за окончателно плащане на извършените разходи по проектите на 8 общини са 63 666 лв. Дейностите са започнали през 2017 г. и целят осигуряване на по-добри условия за обучение и възпитание на учениците след извършена оптимизация на мрежата от училища. Това съобщиха от  правителствената информационна служба . \r\nЗа НП „Осигуряване на съвременна образователна среда“ се предоставят средства по два модула. За модул „Модернизиране на системата на професионалното образование“ са отпуснати 172 638 лв. за окончателно плащане на осем училища. Финансираните дейности са ремонт и оборудване на учебни кабинети за професионална подготовка и учебно-производствени бази на училищата, осигуряване на учебни видеофилми и софтуерни продукти и транспортни средства за провеждане на училищни практики в реална работна среда. За втория модул „Музеите като образователна среда“ средствата са 119 659 лв. за одобрените проекти на 56 училища. Те са за провеждане на учебни часове в музеите за класовете от началния и прогимназиалния етап на основното образование. \r\nЗа НП „Без свободен час“ се предоставят 245 839 лв. за изплащане на реално взети учебни часове от учители, които са замествали отсъстващи от работа колеги в задължителното предучилищно и училищно образование и в трета и четвърта подготвителна група за периода 01.05.2018 г. - 30.06.2018 г. \r\nНеобходимите средства за изпълнение на националните програми за 2018 г. се осигуряват от бюджета на МОН.", "date": "2018.11.14", "title": "Отпускат се 601 802 лева за три национални програми за развитие на образованието"}
{"url": "http://www.focus-news.net/news/2018/11/14/2590251/kyustendil-422-narusheniya-sa-ustanoveni-ot-nachaloto-na-godinata-v-sektor-zemedelie-v-oblastta.html", "text": "422 нарушения са установени от началото на годината в сектор „Земеделие” в област Кюстендил. Това каза пред  Радио „Фокус” – Кюстендил  инж. Валентин Златински, директор на Дирекция „Инспекция по труда” – Кюстендил. По думите му в сектора са извършени 143 проверки, а установените при тях нарушения са 422. те са свързани най-вече с осигуряването на безопасна работна среда. До момента са издадени 319 еднодневни договора за краткотрайна сезонна селскостопанска работа.  \r\n„Беше въведена и възможност за предоставяне на образци на договори за половината от законно установеното работно време – четири часа. Ние сме издали 780 такива образци”, каза Валентин Златински. Около 200 еднодневни договора са заявени онлайн. Общо 54 земеделски стопани са искали еднодневни трудово договори. „Заявките са повече – над 80. Някои земеделски стопани взимат по няколко пъти”, каза Валентин Златински. По думите му еднодневните договори са само един от видовете договори за наемана на работници. За сравнение, за цялата 2017 година са издадени 1561 договора, но тогава е имало проблем с черешовата реколта. Най-много са издадените еднодневни трудови договори за прибиране на реколтата от череши – 2 345 броя. Следват договорите за прибиране на реколтата от картофи – 505. \r\nИнж. Златински посочи също, че до края на годината инспекторите по труда в Кюстендил ще акцентират върху проверките в земеделието и строителството. По думите му към момента все още се прибира реколтата от картофи и зеле, има и останали площи за реколтиране от ябълки. Поради тази причина проверките в сектор „Селско стопанство” ще продължат. До кроя на месец ноември работата на полето ще продължи. „Продължаваме проверките в строителството, както и в периодичен контрол в минния сектор”, каза Валентин Златински. По думите му ще се обърне внимание и на фирмите за пътно поддържане, ангажирани с почистването и обработката на пътищата през зимния сезон. \r\nВенцеслав ИЛЧЕВ", "date": "2018.11.14", "title": "Кюстендил: 422 нарушения са установени от началото на годината в сектор „Земеделие” в областта"}
{"url": "http://www.focus-news.net/news/2018/11/14/2590256/veliko-tarnovo-globa-ot-100-leva-e-nalozhena-na-26-godishen-mazh-hvarlyal-kamani-i-yaytsa-po-bager-v-oblastniya-grad.html", "text": "Глоба от 100 лева е наложена на 26-годишен мъж, хвърлял камъни и яйца по багер във Велико Търново, съобщиха от  Областна дирекция на МВР – Велико Търново . Вчера, в 13.22 часа, на тел. 112 е бил получен сигнал за нарушаване на обществения ред на адрес в областния град. Изпратеният на мястото полицейски екип е установил на адреса технически ръководител на строителен обект, който обяснил, че в обедната почивка непознат мъж е паркирал лекия си автомобил до багер и е започнал да хвърля камъни в кабината му. След това мъжът се оттеглил, а малко по-късно отново се върнал и започнал да хвърля яйца в кабината на багера, след което потеглил в неизвестна посока. От проведените действия по разследването извършителят е установен – 26-годишен от Велико Търново, известен на полицията и осъждан. Съставен му е акт по Указа за борба с дребното хулиганство.", "date": "2018.11.14", "title": "Велико Търново: Глоба от 100 лева е наложена на 26-годишен мъж, хвърлял камъни и яйца по багер в областния град"}
{"url": "http://www.focus-news.net/news/2018/11/14/2590253/b92-sarbiya-belgrad-kupuva-kitayski-boyni-dronove-za-30-miliona-dolara.html", "text": "Президентът на Сърбия Александър Вучич потвърди, че страната ще закупи китайски бойни дронове на стойност 30 милиона долара за нуждите на своята армия, предава  белградското радио „Б92“ . \r\nВучич съобщи още, че има възможност за разширяване на военното сътрудничество между Китай и Сърбия. \r\n„Вярвам, че ще вземем и още нещо от Китай, ще вземем нещо и ще платим за нещо, но ще го обявя, когато имам потвърждение от президента на тази страна“, заяви сръбският президент пред журналистите. \r\nТой отново поздрави сръбската армия за успешното провеждане на ученията (през почивните дни) по случай 100-годишнината от победата в Първата световна война и посочи, че броят на хората, които са гледали живото предаване показва огромната разлика от ситуацията преди пет години. \r\n„Бях министър на отбраната и знам какво наследих: един самолет в състояние на разпадане. А вчера бяха осем. Не в хангарите, а летящи. Да не говорим за униформите, проектът за екипиране на армията, домашно произведените камиони, гаубици“, заяви Вучич. \r\nПревод и редакция:", "date": "2018.11.14", "title": "„Б92“ (Сърбия): Белград купува китайски бойни дронове за 30 милиона долара"}
{"url": "http://www.focus-news.net/news/2018/11/14/2590246/teodora-tochkova-ivss-shte-prodalzhi-rabotata-si-za-izpalnenie-na-zalozhenite-kriterii-taka-che-ek-da-ima-osnovaniya-da-prekrati-nablyudenieto-na-balgariya-do-kraya-na-svoya-mandat.html", "text": "ИВСС ще продължи работата си за изпълнение на заложените критерии, така че ЕК да има основания да прекрати наблюдението на България до края на своя мандат. Това казва главният инспектор на ИВСС по Доклада на ЕК за напредъка на България по Механизма за сътрудничество и проверка Теодора Точкова, съобщиха от пресцентъра на  ИВСС . „Удовлетворена съм, че дейността на ИВСС е обективно оценена в Доклада на ЕК по Механизма за сътрудничество и проверка от 13 ноември 2018 г. и като резултат от напредъка по първия показател „Независимост на съдебната система“ наблюдението по този показател е временно прекратено. За да приеме, че относимата към ИВСС препоръка 3, за изпълнение на цитирания показател е почти изпълнена, Европейската комисия коректно е отчела резултатите на Инспектората по проверките за интегритет и имуществените декларации на магистратите. Прието е, че „системата за проверка на декларациите за имущество и интереси на около 4000 магистрати вече е напълно функционираща“, казва още Точкова. По думите ѝ са отчетени във връзка с проверките за почтеност несъвършенствата в законодателната уредба относно събирането на доказателства и „ограничените правомощия на ИВСС за провеждане на разследвания“. „Предвид новите правомощия, свързани с проверките за интегритет и ролята на ИВСС като инициатор на дисциплинарни производства Инспекторатът изпълни препоръката в Доклада на ЕК от януари 2017 г. да поиска външна помощ от Службата за подкрепа на структурните реформи към Европейската комисия. Целта на проекта е да помогне на ИВСС да продължи да развива своя капацитет по въпроси, свързани с почтеността на магистратите, като същевременно ползва опита на инспекторатите от други държави-членки на ЕС.  Изпълнението на проекта ще започне през декември 2018 г. и ще завърши през 2019 г.:, добави тя. По думите ѝ в този смисъл ИВСС е предприел всички необходими мерки с цел изпълнението в пълнота на относимата към него препоръка.  \r\n„В заключение, ИВСС ще продължи работата си за изпълнение на заложените критерии, така че Европейската комисия да има всички основания да прекрати наблюдението на България до края на своя мандат\", посочва Точкова.", "date": "2018.11.14", "title": "Теодора Точкова: ИВСС ще продължи работата си за изпълнение на заложените критерии, така че ЕК да има основания да прекрати наблюдението на България до края на своя мандат"}
{"url": "http://www.focus-news.net/news/2018/11/14/2590257/odobreni-sa-dopalnitelni-razhodi-po-byudzhetite-na-dve-ministerstva.html", "text": "Правителството одобри допълнителни разходи в размер на 4 374 000 лв. по бюджета на Министерството на земеделието, храните и горите за 2018 година за разплащане на доставени противоградови ракети. \r\nИзпълнителна агенция „Борба с градушките“ извършва дейности по защита на земеделската продукция в областите Видин, Монтана, Враца, Плевен, Пазарджик, Пловдив, Стара Загора и Сливен на площ над 17 милиона декара. В началото на активният сезон по градозащита за 2018 г. агенцията разполагаше с 8 608 противоградови ракети, от които 3 608 - остатък от сезон 2017 г. и 5 000 бяха доставени през месец април. Високата честота и интензивност на градовите процеси през този сезон наложиха изразходването на много по-голям брой ракети в сравнение с предходните години.  \r\nПрез 2018 г. до момента са заявени и доставени 14 068 броя ракети, чиято стойност е 10 128 960 лв. На изпълнителя по договора досега са платени 5 760 000 лева е ДДС. Остават дължими още 4 374 000 лева с ДДС, разпределени за противоградови ракети на стойност 4 368 960 лв. и за транспорт на ракетите през годината - 5 040 лв. \r\nС друго Постановление правителството одобри допълнителни разходи и/или трансфери по бюджета на Министерството на вътрешните работи за 2018 г. в размер до 8 000 000 лв. за финансиране извършени експертизи от вещи лица и преводачески услуги, свързани с работата по наказателни производства.  \r\nСредствата по двете правителствени постановления се осигуряват за сметка на преструктуриране на разходите и/или трансферите по централния бюджет за настоящата година.", "date": "2018.11.14", "title": "Одобрени са допълнителни разходи по бюджетите на две министерства"}
{"url": "http://www.focus-news.net/news/2018/11/14/2590255/d-r-temenuzhka-lyubenova-obsnv-blagoevgrad-prez-poslednite-18-godini-varvi-edno-valnoobrazno-dvizhenie-na-upotrebata-na-heroin.html", "text": "През последните 18 години върви едно вълнообразно движение на употребата на хероин. Това каза за  Радио „Фокус“ - Пирин  д-р Теменужка Любенова, председател на Общинския съвет по наркотичните вещества в Благоевград. Тя уточни, че това означава, че има години, в които употребата му се увеличава, както и години, в които употребата му намалява. „В разпространението на наркотиците има война между отделните групи, които предлагат различни видове наркотици, въпреки че в повечето случаи един и същи дилър предлага няколко вида наркотици. Почти няма случаи, в които да се предлага само един наркотик. Навремето в петричките села беше така: отглеждаше се нелегално основно канабис, докато сега дори и в тях можеш да си закупиш и синтетични наркотици, кокаин и дори хероин. В момента има един вълнообразен интерес, в зависимост от натиска, който се оказва“, посочи експертът. Д-р Любенова заяви, че по някакъв начин българските групи престъпници, свързани с разпространението на наркотици, имат по-голям интерес от разпространението на кокаина и на марихуаната и затова те се опитват да наложат на пазара предимно продажбата на марихуана, кокаин и синтетични наркотици. По думите ѝ за разлика от тях, групировките, които са извън рамките на страната, предпочитат да се наложи продажбата на хероина и в зависимост от това кой надделее на пазара употребата на хероин се увеличава или намалява. \r\nНатали СТЕФАНОВА", "date": "2018.11.14", "title": "Д-р Теменужка Любенова, ОбСНВ - Благоевград: През последните 18 години върви едно вълнообразно движение на употребата на хероин"}
{"url": "http://www.focus-news.net/news/2018/11/14/2590258/ministar-nikolina-angelkova-balgariya-i-turtsiya-shte-privlichat-turisti-ot-dalechni-pazari-s-obshti-marshruti-i-produkti.html", "text": "Двустранното партньорство между България и Турция в туризма и други сфери е изключително важно за нас и добрите отношения между двете страни са вече  традиция. Провеждането на първата сесия на смесената комисия за сътрудничество в туризма е доказателство за това. Това заяви министърът на туризма Николина Ангелкова при откриването на форума в София, съобщиха от пресцентъра на  Министерство на туризма . Тя посочи, че туризмът е хоризонтална политика и зависи от съвместната работа на цялото правителство, като изтъкна специално подкрепата на премиера Бойко Борисов за превръщането на отрасъла в приоритет. По думите ѝ през последната година двустранните контакти се задълбочиха и ръководителите на двете правителства демонстрират отлични отношения. „Силен знак за това е реставрацията на църквата „Св. Стефан“ в Истанбул. След възстановяването ѝ хиляди българи посетиха Истанбул\", изтъкна министър Ангелкова. \r\nДелегацията от турска страна се води от зам.-министъра на културата и туризма на Турция Йомер Аръсой. Форумът се провежда в навечерието на втория Международен конгрес на световните цивилизации и историческите маршрути, организиран от Световната организация по туризъм към ООН, чийто домакин за втора година е България.   \r\nБългарският министър акцентира, че особено важна за насърчаването на това сътрудничество е сферата на туризма, което е доказателство за доверието между двете държави. „Вярвам, че има голям потенциал България да бъде популяризирана още по-активно като дестинация пред Турция, както и за повече възможности за пътувания на българите в южната съседка. Чрез трансграничното сътрудничество и разработваните съвместни маршрути ще можем заедно да привличаме далечни и перспективни пазари като Китай, Близкия изток, САЩ и др., а в това отношение разчитаме и на сътрудничеството с турските авиолинии\", поясни тя. \r\nМинистър Ангелкова припомни инициираната от България идея за създаване на Общ балкански маршрут, обсъден през февруари тази година на международната кръгла маса за развитието на туризма в рамките на българското европредседателство. По думите ѝ маршрутът е свързан с културно-историческото наследство на страните в региона и обектите на ЮНЕСКО, което ще привлече допълнително още туристи.  \r\nМинистър Ангелкова информира, че над 636 хил. турски туристи са посетили България през миналата година, което е 12,5 на сто ръст спрямо предходната. Турция е била на четвърто място в класацията за входящ туризъм. За първите девет месеца на настоящата година отново се отчита  ръст. Потенциалът е още по-голям, посочи тя и увери, че работата на комисията ще даде възможност в експертен порядък да бъдат обсъдени мерки и да се вземат работещи решения за увеличаване на двустранния обмен на туристи.  \r\n„Турция е основен наш пазар за зимния туризъм и разчитаме представителите на специализираните ни курорти, а също и турският бизнес да споделят в детайли необходимото за засилване на потока туристи. Един от приоритетните въпроси пред нас и колегите от Министерството на външните работи е визовият режим. Мога да ви уверя, че всичко, което е в контекста на спазването на европейското и българското законодателство, се прави, за да бъде улеснено издаването на визи. В рамките на международното изложение WTM в Лондон обсъдихме тези въпроси с турския министър на културата и туризма Мехмет Ерсой\", допълни министър Ангелкова.  \r\n„Промотирането на възможностите на Бранд Черно море в туризма също е много важен акцент в нашата работа и ще се радвам да активизираме инициативи в това направление, посочи още тя, като обърна внимание, че в момента Турция председателства тематичната група за Черноморско икономическо сътрудничество. Много са възможностите също за съвместно промотиране на круизния туризъм и популяризиране на гурме спецификата на Черноморския регион\", каза още Ангелкова.   \r\nМинистър Ангелкова заяви, че приоритет на българското правителство е намаляване на административната тежест, което ще насърчи ползването на туристически услуги и продукти. По думите ѝ Министерството на туризма въвежда електронни услуги за всички регистрационни режими.  \r\nТя съобщи за споразумението за обучение на кадри за туризма, сключено между Министерството на туризма и Министерството на труда и социалната политика. „Партньорството с Турция може да е много полезно и за обучение на кадрите, защото  има сериозен опит в тази област. Разчитаме на експертизата на вашите специалисти и искаме да се възползваме от първото заседание на комисията, за да поканим ваши лектори в обученията, които ще провеждаме\", анонсира българският министър.  \r\nТурският зам.-министър на културата и туризма Йомер Аръсой приветства свикването на комисията и благодари на българските домакини за организацията. „Такива формати сме създали с много страни, но от голямо значение е работата със съседна и приятелска държава\", отбеляза той. „Основната ни цел е увеличаване на туристопотока между двете страни\", добави той. Като положителна практика зам.-министър Аръсой посочи и реставрирането на културно-исторически паметници в двете страни със съвместни усилия, което също ще стимулира притока на туристи. Зам.-министърът на културата и туризма на Турция предложи стажове в Турция за български кадри за туризма, както и да се организират Дни на културата и туризма на България в Турция и на Турция в България.  \r\nВ заседанието на смесената комисия за сътрудничество в туризма участват водещи представители на туристическия бизнес от двете държави.", "date": "2018.11.14", "title": "Министър Николина Ангелкова: България и Турция ще привличат туристи от далечни пазари с общи маршрути и продукти"}
{"url": "http://www.focus-news.net/news/2018/11/14/2590259/pravitelstvoto-se-razporedi-s-imoti.html", "text": "Правителството прехвърли недвижими имоти на „Летище София“ ЕАД за управление от Министерството на транспорта, информационните технологии и съобщенията, като те ще продължат да се използват от дружеството. Имотите са пряко свързани с осъществяването на дейности по обслужване на пътници, товари и въздухоплавателни средства. С решението на Министерския съвет имотите са обявени за публична държавна собственост. Това ще осигури необходимото ниво на защита на тези имоти, тъй като според българското законодателство съществуват забрани за разпореждане с имущество - публична държавна собственост, както и придобиването му по давност или възстановяване на собственост на трети лица. Това съобщиха от  правителствената информационна служба . \r\nС откриването на процедура за определяне на концесионер и възлагане на концесия на гражданско летище за обществено ползване София е описан обектът на концесията, концесионна територия и принадлежности към обекта на концесията. В обекта на концесията са включени поземлени имоти и построените върху тях сгради и съоръжения. В концесионната процедура е предвидено включване като част от обекта на концесия на гореописаните поземлени имоти, след издаване на актове за публична държавна собственост. \r\nСлед прехвърлянето на имотите капиталът на „Летище София“ ЕАД ще бъде намален със стойността на недвижимите имоти, като е предвидено капиталът на дружеството да се увеличи със същата стойност от собствени резерви по баланса на дружеството. \r\nСъгласно друго правителствено решение „Български пощи“ ЕАД ще продадат имот в село Подем, област Плевен. Обектът не се \r\nизползва от дружеството, а поддръжката му е свързана с неоправдани разходи. На търг с тайно наддаване ще бъдат предложени три стаи, два склада и сутерен. Продажбата на неоперативни активи, собственост на дружеството е продължение на политиката за понижаване на разходите и увеличаване на приходите. \r\nБезсрочно ограничено вещно право - сервитут върху част от имот - публична държавна собственост се учредява в полза на шуменското дружество „ЕЛЕТЕХ“ ООД за изграждане на захранващ водопровод към поливна система. Поземленият имот с площ 73,098 дка се намира в м. „Средна лъка“, в землището на село Реселец, община Червен бряг, област Плевен. За нуждата от напояване ще бъде изградено водовземно съоръжение в река Искър, подземен вододовеждащ водопровод от реката до смукателна шахта и помпена станция, както и водовземна шахта с утаечна камера. За напояване на трайни насаждения ще бъде изградена дъждовална система, състояща се от главни и второстепенни подземни тръбопроводи. Областният управител на област Плевен следва да състави акт за публична държавна собственост за имота, да издаде заповед за учредяване на безсрочно ограничено вещно право - сервитут върху имота, след заплащане на стойността на правото от титуляра, и да отрази промяната в акта за публична държавна собственост за имота. \r\nСграда, разположена в близост до жп гара Хасково, е обявена за частна държавна собственост. Правителството даде съгласие тя да бъде премахната за сметка на Национална компания „Железопътна инфраструктура“ поради отпаднала необходимост и лошо конструктивно състояние. \r\nСъгласно друго Решение правителството възложи на Агенция „Митници“ предприемането на действия за придобиване в полза на държавата на имоти. Закупуването им е във връзка с предстоящата реконструкция на ГКПП „Калотина“, с което ще бъде повишена пропускателната способност на граничния пункт, както и ще се осигурят необходимите условия за изпълнение на функциите и задачите на митническата администрация, свързани с контрол на стоки и товари. Средствата за придобиване на имотите са за сметка на бюджета на Агенция „Митници“, на която се възлага ангажиментът за премахване на сградите при реализиране на инвестиционното намерение.  \r\nМинистерският съвет предоставя също така безвъзмездно части от имот - публична държавна собственост за управление на Министерството на земеделието, храните и горите, за нуждите на Областна дирекция „Земеделие“ - Търговище, и на Министерството на правосъдието за нуждите на Главна дирекция „Изпълнение на наказанията“. По този начин ще се подобри административното обслужване на гражданите и бизнеса и ще се разшири сътрудничеството между структурите на ведомствата. Ще се удовлетвори нуждата от помещения за изпълнение на специфичната дейност на Областна служба „Изпълнение на наказанията“ - Търговище, сектор „Пробация“. Частите от имота - държавна собственост представляват помещения на първия и на третия етаж в триетажна административна сграда на ул. „Христо Ботев“ в гр. Търговище, заедно със съответните идеални общи части.", "date": "2018.11.14", "title": "Правителството се разпореди с имоти"}
{"url": "http://www.focus-news.net/news/2018/11/14/2590260/es-podpisva-sporazumenie-za-partnyorstvo-s-malayziya.html", "text": "Министерският съвет прие проект на Рамково споразумение за партньорство и сътрудничество между Европейския съюз и неговите държави-членки и правителството на Малайзия. Това съобщиха от  правителствената информационна служба . Споразумението съдържа разпоредби в областта на международния мир и сигурност, включително по отношение на правата на човека и противодействието на тероризма; търговията и инвестициите; правосъдието и вътрешните работи; науката, технологиите и иновациите.", "date": "2018.11.14", "title": "ЕС подписва споразумение за партньорство с Малайзия"}
{"url": "http://www.focus-news.net/news/2018/11/14/2590262/kabinetat-odobri-proekt-na-dopalnitelno-sporazumenie-za-poddrazhka-i-eksploatatsiya-na-cms-detektora-v-tsern.html", "text": "Правителството одобри проект на Допълнително споразумение към Меморандума за разбирателство за поддръжка и експлоатация на CMS детектора (един от големите детектори на елементарни частици в Големия адронен ускорител в ЦЕРН) между Министерството на образованието и науката и Европейската организация за ядрени изследвания (ЦЕРН) - Addendum № 10. Проектът по разширяването на CMS ще започне през 2018 г. и ще продължи до 2026 г. Това съобщиха от  правителствената информационна служба . От 1999 г. България участва в поддръжката и експлоатацията на CMS детектора. Интеграцията и сътрудничеството в изследване структурата на материята имат влияние за развитието на много научни области у нас, като физика на високите енергии, ядрена физика, информатика, електроника, медицина и др. \r\nРазходите по изпълнението на Допълнителното споразумение ще бъдат осигурени в рамките на утвърдения бюджет на Министерството на образованието и науката за съответната година.", "date": "2018.11.14", "title": "Кабинетът одобри проект на допълнително споразумение за поддръжка и експлоатация на CMS детектора в ЦЕРН"}
{"url": "http://www.focus-news.net/news/2018/11/14/2590261/sluzhitelite-na-stolichnata-obshtina-nyama-da-izpolzvat-avtomobili-v-denya-za-po-chist-vazduh.html", "text": "Служителите на Столична община няма да използват личните и служебните си автомобили в Деня за по-чист въздух – 16 ноември 2018 г. Очаква се примерът им да бъде последван от служители на министерства, районни администрации, Народното събрание и Министерския съвет. Това съобщиха от пресцентъра на  Столична община . Покани до всички администрации за включване в инициативата, която ще се реализира за първа година в България, вече са изпратени лично от столичния кмет Йорданка Фандъкова. \r\n„Каним всички граждани, институции, ученици, бизнеси, да се включат в този Ден за по-чист въздух, чрез отказ от личните и служебните си автомобили или чрез други, избрани от тях инициативи. Целта е всички заедно да покажем, че участието на всеки един от нас в преодоляване на този характерен за зимния период проблем, е много важно. Нито една мярка и нито една инициатива сама не може да се справи с предизвикателството „по-чист въздух“. Всички заедно – и институции, и граждани - можем“, коментира инициативата кметът Йорданка Фандъкова. \r\nУчастие в Деня за по-чист въздух до момента са заявили над 100 училища и детски градини в столицата, които ще го отбележат с различни инициативи, включително с тематични информационни инсталации, тематични „Час на класа“, засаждане на растителност в дворовете или писане на есета.  \r\nНаред с учениците, сред заявилите участие са представители на различни компании с голям брой служители, между които комуникационни оператори, вериги бензиностанции, банки, ИТ компании. За максимално улеснение на участниците, Столична община предоставя инструментариум с възможности за участие в Деня за по-чист въздух. Повече информация за инициативата е публикувана  .  \r\nИнициативата на Столична община се провежда с подкрепата на посолството на Великобритания в България. Идеята за отбелязване на Ден за по-чист въздух идва именно от Великобритания, където този ден се отбелязва всяка година в различни градове.", "date": "2018.11.14", "title": "Служителите на Столичната община няма да използват автомобили в Деня за по-чист въздух"}
{"url": "http://www.focus-news.net/news/2018/11/14/2590263/balgariya-i-kambodzha-shte-si-satrudnichat-v-sferata-na-turizma.html", "text": "Правителството одобри проект на Меморандум за разбирателство относно двустранно сътрудничество в областта на туризма между Министерството на туризма на Република България и Министерството на туризма на Кралство Камбоджа като основа за водене на преговори. Това съобщиха от  правителствената информационна служба . \r\nСред приоритетите на Министерството на туризма е позиционирането на България като целогодишна дестинация на далечни перспективни пазари чрез популяризиране на културно-историческия, спа и уелнес, религиозния, кулинарния, фестивалния и конгресен, както и други видове туризъм. \r\nПодписването на Меморандум за разбирателство с Кралство Камбоджа ще разшири съществуващия потенциал за двустранно сътрудничество в туризма. България и Камбоджа изразяват готовност да насърчават привличането на туристи и инвеститори в сектора. В проекта за меморандум се акцентира и върху възможностите туристически агенции и туроператори от двете държави да създадат туристическа бизнес мрежа и да разработват чрез нея разнообразни туристически продукти. \r\nБългария и Камбоджа ще обменят опит и добри практики в областта на рекламата, маркетинга и управлението на дестинации. Във фокуса на меморандума попада и развитието на човешкия капитал и професионалния капацитет в туризма, както при обучението за професионални умения, така и при академичното образование.", "date": "2018.11.14", "title": "България и Камбоджа ще си сътрудничат в сферата на туризма"}
{"url": "http://www.focus-news.net/news/2018/11/14/2590265/izmenya-se-pravitelstvenoto-reshenie-otnosno-konferentsiyata-na-palnomoshtnite-predstaviteli-na-mezhdunarodniya-sayuz-po-dalekosaobshteniya.html", "text": "Правителството измени свое решение от 23 октомври, с което одобрява позицията и състава на българската делегация за участие в Конференцията на пълномощните представители на Международния съюз по далекосъобщения. Събитието се провежда в периода 29 октомври - 16 ноември в Дубай, Обединени арабски емирства. Това съобщиха от  правителствената информационна служба . Конференцията е висшият ръководен орган на Съюза и има право да приема изменения на основните документи на организацията - Конституцията и Конвенцията, към които България се е присъединила чрез ратифицирането им. \r\nПо време на форума се обсъждат административни и финансови въпроси, както и стратегически план за следващия 4-годишен период.", "date": "2018.11.14", "title": "Изменя се правителственото решение относно Конференцията на пълномощните представители на Международния съюз по далекосъобщения"}
{"url": "http://www.focus-news.net/news/2018/11/14/2590264/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ на  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. Тази събота – 17 ноември, за поредна година Община Симитли ще се включи в Европейската инициатива „Нощ на театрите“, като за целта е подготвена богата и разнообразна програма, която ще започне още в 10.00 часа. За постановките, които ще се играят, но и за значението на самата инициатива ще разговаряме с Бранимир Митов, директор на Драматичен театър „Проф. Енчо Халачев“ и ръководител на театралната школа в Симитли. Акцент в предаването ще поставим и върху празника, посветен на св. Мина, който отбелязахме на 11 ноември. За жителите на симитлийското село Мечкул светеца е много важен, а причината е, че в района му се намира местността Амина или св. Мина. В края на предаването очаквайте и традиционния обзор на всичко по-важно, което се случи в Симитли през последните дни. Очакваме и Вас, нашите слушатели, на телефоните в студиото: 0885 303 373 и 073/ 88-55-81, или на е-майл: pirin@focus-news.net. На посочените контакти може да поставяте въпроси от различно естество, свързани с развитието на Симитли. От своя страна ние ще поемем ангажимента да ги сведем до вниманието на компетентните експерти в общината, за да може да получите най-точния и адекватен отговор. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места от общината. \r\nПредаването „Симитли – минало, настояще и бъдеще“ се излъчва на честотите на   всяка сряда, от 15.00 до 16.00 часа, с водещ Ливия Нинова.", "date": "2018.11.14", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/11/14/2590266/odobren-e-sastavat-na-balgarskata-delegatsiya-za-uchastie-v-konferentsiyata-po-klimata-v-katovitse.html", "text": "Правителството одобри състава на българската делегация за 24-та Конференция по изменение на климата, която ще се проведе от 2 до 14 декември в град Катовице, Полша. Президентът Румен Радев ще ръководи делегацията за участие в конференцията. Това съобщиха от  правителствената информационна служба .  \r\nМеждународният форум ще приеме правила за прилагане на Споразумението от Париж от 2015 г. Страните по Рамковата конвенция на ООН по изменение на климата ще набележат и дейности от техническо естество, които са необходими да се извършат след 2018. във връзка с международната политика в областта на климатичните промени. \r\nСлед откриването на Конференцията държавните глави и представителите на страните по Конвенцията ще представят позициите си, с които да се даде напредък на преговорите за финализиране на ръководството за прилагане на Парижкото споразумение. \r\nБългарската делегация ще представи позициите на страната по важни въпроси и приоритетни теми, свързани с изпълнението и отчитането на целите на Споразумението от Париж.", "date": "2018.11.14", "title": "Одобрен е съставът на българската делегация за участие в Конференцията по климата в Катовице"}
{"url": "http://www.focus-news.net/news/2018/11/14/2590270/balgaro-beloruskata-komisiya-za-targovsko-ikonomichesko-i-nauchno-tehnichesko-satrudnichestvo-shte-provede-osmata-si-sesiya-v-sofiya.html", "text": "Правителството одобри позицията и състава на българската делегация и разгледа въпроса за подготовката и провеждането на осмата сесия на Междуправителствената българо-белоруска комисия за търговско-икономическо и научно-техническо сътрудничество. Това съобщиха от  правителствената информационна служба . \r\nСесията ще се състои на 19-21 ноември в град София под председателството на заместник-министъра на икономиката на България Александър Манолев и заместник-министъра на външните работи на Беларус Олег Кравченко. \r\nВ рамките на сесията ще бъдат обсъдени въпроси свързани с двустранните търговско-икономически отношения, туризъм, селско стопанство, транспорт, информационни технологии и съобщения, образование и наука, отбрана и др.", "date": "2018.11.14", "title": "Българо-белоруската комисия за търговско-икономическо и научно-техническо сътрудничество ще проведе осмата си сесия в София"}
{"url": "http://www.focus-news.net/news/2018/11/14/2590272/balgarski-i-srabski-pozharnikari-shte-uchastvat-v-savmestno-pozharo-taktichesko-uchenie-za-gasene-na-gorski-pozhari-v-transgranichen-region.html", "text": "От 10.00 часа на 15 ноември на полигона за гасене на горски пожари, разположен в землището на село Трифоново, община Монтана, ще се проведе пожаро-тактическо учение. Това съобщиха от пресцентъра на  МВР . В тренировката, при която ще се придвижва специализирана техника и ще бъдат използвани звукови и светлинни сигнали, ще вземат участие над 20 пожарникари от РД „Пожарна безопасност и защита на населението“ - Монтана и 20 пожарникари от окръг Пирот от Сектора за извънредни ситуации при МВР на Сърбия.  \r\nУчението се провежда като част от дейностите по проект „Повишаване капацитета за управление на риска при големи горски пожари в трансграничния регион – координация, обучение, наблюдение, иновативни методи и технологии”. Проектът се изпълнява по Програмата ИНТЕРРЕГ - ИПП България - Сърбия 2014-2020 г. за трансгранично сътрудничество, финансирана от Европейския съюз, със средства по Инструмента за предприсъединителна помощ.  \r\nСлед тренировката ще се проведе пресконференция от 15.00 часа в Центъра за професионална квалификация на ГДПБЗН в Монтана (ул. „Сирма Войвода” №10).", "date": "2018.11.14", "title": "Български и сръбски пожарникари ще участват в съвместно пожаро-тактическо учение за гасене на горски пожари в трансграничен регион"}
{"url": "http://www.focus-news.net/news/2018/11/14/2590267/administrativniyat-sad-othvarli-zhalba-sreshtu-zapoved-na-direktora-na-odbh-burgas-za-otkaz-ot-izplashtane-na-obezshtetenie.html", "text": "Административният съд в Бургас отхвърли жалбата на собственик на животновъден обект в село Кости срещу заповед на директора на Областната дирекция по безопасност на храните (ОДБХ), с която е отказано изплащане на обезщетение на стопанина. Това съобщиха от пресцентъра на  БАБХ . Съдебните власти са взели решението, след като са се запознали с позициите и на двете страни.   \r\nНа 29 юни 2018 г. при изпълнение на мерките за ликвидиране на заболяването Чума по дребните преживни животни, ОДБХ – Бургас установява, че стопанинът на обект в село Кости е отглеждал 64 кози от различни възрастови групи, на които не е извършена официална идентификация. Това е задължение за собственика съгласно Закона за ветеринарномедицинската дейност (ЗВД). \r\nСлед констатиране на нарушението и при спазване на ветеринарномедицинското законодателство е извършено хуманно умъртвяване на всички 64 кози. Собственикът на животновъдния обект е подал заявление за обезщетение. Предвид установеното неспазване на Закона за ветеринарномедицинската дейност от негова страна, заявлението е отхвърлено със заповед от 30 август 2018 г. на директора на ОДБХ – Бургас, издадена на основание чл. 148, ал. 3 от ЗВД. Стопанинът на стадото обжалва заповедта и претендира изплащане на обезщетение за умъртвените кози.   \r\nНа 22 юни тази година, след подаден сигнал за заболели овце от друг животновъд в село Кости (община Царево, област Бургас) до официалния ветеринарен лекар на общината, служители от ОДБХ – Бургас незабавно посещават фермата. Установено е, че в стадото се отглеждат общо 184 овце и кози, като част от тях са с клиника на заболяване. Инспекторите от ОДБХ – Бургас извършват прегледи на всички животни и вземат проби за лабораторно изследване. На собственика е наложен акт за възбрана. \r\nНа 28 юни със заповед на изпълнителния директор на БАБХ е обявено първично огнище на Чума по дребните преживни животни в същото стадо. Предприети са мерки за контрол и ограничаване разпространението на заболяването съгласно действащото национално и европейско законодателство. В резултат в населеното място са умъртвени по хуманен начин и унищожени общо 538 дребни преживни животни в 7 животновъдни обекта, като по-голямата част от умъртвените овце са били и под селекционен контрол. \r\nСлед ликвидиране на заболяването в село Кости се пристъпва към процедура за обезщетение на собствениците на убитите животни в най-кратки срокове.", "date": "2018.11.14", "title": "Административният съд отхвърли жалба срещу заповед на директора на ОДБХ – Бургас за отказ от изплащане на обезщетение"}
{"url": "http://www.focus-news.net/news/2018/11/14/2590269/dzhumhuriet-es-ne-uspya-da-nameri-kade-sa-poharcheni-chast-ot-dadenite-na-turtsiya-parichni-sredstva-za-bezhantsi.html", "text": "ЕС е силно обезпокоен за използването на предоставените на Турция средства в размер на 3 млрд. евро за обгрижване на бежанците от Сирия, пише  вестник „Джумхуриет” . Сметната палата на ЕС не е успяла да установи къде точно са изразходвани 1.1 млрд. евро от тази финансова помощ. В рамките на постигнатото споразумение между ЕС и Турция през 2016 год. на Анкара бяха предоставени 3 млрд. евро. В доклада на сметната палата на ЕС се посочва, че „наблюдаваните проекти са осигурили помощ за бежанците, редица от тях са били успешни, но все още повече от половината от тях не са осигурили очаквания резултат”. Наблюдаващите от Брюксел са инспектирали 10 хуманитарни проекти на обща стойност 458 млн. евро.  Констатацията им е, че в рамките на установения срок не са приключени девет от всичките тези десет проекти. \r\nТемата за финансовата помощ на ЕС за Турция за бежанците е повод за сериозна  полемика между Анкара и Брюксел. Лично президентът Реджеп Тайип Ердоган реагира много остро: „Казаха ни, че ще ни дават на година по 3 млрд. евро. Не ги дадоха тези пари. Тези пари ще ми ги дадете да влязат в моя бюджет. Те ще бъдат изразходвани за тукашните потърпевши, за бежанците. Ако ще ги давате тези пари, дайте ги наистина”.  \r\nКъм договорените през 2016 год. 3 млрд. евро, през юни т.г. Брюксел одобри втори пакет от 3 млрд. евро като помощ за Турция за бежанците, посочва още „Джумхуриет”. \r\nПревод и редакция:", "date": "2018.11.14", "title": "„Джумхуриет”: ЕС не успя да намери къде са похарчени част от дадените на Турция парични средства за бежанци"}
{"url": "http://www.focus-news.net/news/2018/11/14/2590268/zam-kmetat-na-karlovo-danka-lyurtova-dalgogodishen-problem-svarzan-s-bezvodieto-v-selo-vasil-levski-e-na-pat-da-bade-reshen.html", "text": "Дългогодишен проблем, свързан с безводието в карловското село Васил Левски, е на път да бъде решен, благодарение на общите усилия на общинска и държавна власт. Това съобщи за  Радио „Фокус”-Пловдив  зам.-кметът на Карлово Данка Люртова. „Водоемът, който захранва селото, през лятото остава без вода, а есента се затлачва от паднали листа”, посочи Люртова. По думите й захранването спира и над 60% от населението остава без вода. До този водоем има друг, с помпена станция, които са собственост на Министерство на отбраната и са захранвали вече закритото военно поделение в село Марино поле. Още миналата година, през есента, Общината инициира искане до Министерството на отбраната този водоем да им бъде прехвърлен безвъзмездно. От своя страна Община Карлово трябва да го прехвърли на асоциацията ВиК. Така може да бъде решен проблема с безводието в село Васил Левски, тъй като новият водоем ще може да го захранва с вода. \r\nБлагодарение на упоритите действия на Общината и Областната администрация, както и лобирането на народния представител Константин Попов, миналата сряда, Министерският съвет е взел решение водоемът на военните да бъде прехвърлен на Община Карлово. „Очаква се, през ранната пролет на 2019 година село Васил Левски вече да бъде захранено с вода. Така ще бъде решен един дългогодишен проблем на жителите на селото“, каза Люртова. По думите и следват процедури по прехвърлянето от публично държавна в публично общинска собственост и сключване на договори, които ще отнемат няколко месеца. \r\nСело Васил Левски има около 1500 жители. То е включено и в големия проект на Община Карлово за подмяна на водопроводите. „2500 км водопроводи в селото са предвидени за подмяна. Това са тези места, където има най-чести аварии на водопроводи”, каза Данка Люртова. Народният представител Константин Попов е бил запознат с проблема от кмета на селото Доньо Стоянов и е оказал пълно съдействие за бързото придвижване на въпроса към министерството. В детайли с проблема е бил запознат и областния управител на Пловдив Здравко Димитров, както и управителя на ВиК- Пловдив Спартак Николов. \r\nПо думите на Данка Люртова, други селища в община Карлово, които имат проблеми с безводието, са село Христо Даново и село Кърнаре.  „За село Христо Даново проблемът ще се решава с ново прихващане, което ще бъде направено от ВиК. В село Кърнаре, от което се захранва и село Столетово, тръбите на водопроводите често аварират. Те се намират в самата река в Балкана. Там също ще решаваме въпроса напролет“, каза Данка Люртова и поясни, че от ВиК ще осигурят водопроводите, а Общината ще направи подмяната им. \r\nЦветана ТОНЧЕВА", "date": "2018.11.14", "title": "Зам.-кметът на Карлово Данка Люртова: Дългогодишен проблем, свързан с безводието в село Васил Левски, е на път да бъде решен"}
{"url": "http://www.focus-news.net/news/2018/11/14/2590271/odobrena-e-balgarskata-pozitsiya-za-dve-predstoyashti-zasedaniya-na-saveta-na-es.html", "text": "Правителството одобри позицията на страната ни за участие в заседанието на Съвета на Европейския съюз по икономически и финансови въпроси, формат „Бюджет“ (ЕКОФИН/Бюджет), което ще се проведе на 16 ноември в Брюксел. Министрите на финансите ще подготвят позицията на Съвета за преговорите с Европейския парламент (ЕП) по проектобюджета на ЕС за 2019 година. Това съобщиха от  правителствената информационна служба . Те ще се проведат в същия ден по време на заседание на Помирителния комитет, който се свиква в рамките на бюджетната процедура на ЕС, поради различие в позициите на Съвета и ЕП. Двете институции ще преговарят за постигане на споразумение по бюджета на ЕС за следващата финансова година. Страната ни ще изрази позицията, че ЕС има нужда от стабилен бюджет, който отговаря на реалните нужди и същевременно има капацитет за справяне с непредвидени обстоятелства. България ще съдейства активно за постигането на споразумение по проектобюджета за 2019 г., с цел неговото навременно приемане и осигуряване на необходимите финансови средства за изпълнение на политиките и програмите, както и за постигането на общите цели на Европейския съюз. \r\nОдобрена е също позицията на България за заседанието на Съвета на Европейския съюз по земеделие и рибарство, което ще се проведе на 19 ноември в Брюксел. Министрите ще обменят мнения по предложението за регламент относно финансирането, управлението и мониторинга на Общата селскостопанска политика и регламент за общата организация на пазара на селскостопански продукти. Очаква се Европейската комисия да информира министрите за актуалното състояние на пазарите на мляко и млечни продукти, захар и свинско месо. Комисията ще представи актуална информация и за работата на Оперативна група за селските райони на Африка, след което министрите ще проведат обмен на мнения по темата за текущите предизвикателства в областта на растителната защита. На заседанието на Съвета се очаква държавите-членки да постигнат политическо споразумение по предложението за регламент на Съвета за определяне на възможностите за риболов за 2019 и 2020 г. на някои запаси от дълбоководна риба.  \r\nНа провелото се на 15 октомври в Люксембург заседание на Съвета на ЕС по земеделие и рибарство Австрийското председателство представи доклад за напредъка в техническото разглеждане на предложението за регламент за Стратегическите планове на Общата селскостопанска политика. Комисията представи актуална информация за заболяването Африканска чума по свинете в ЕС, давайки повече подробности за епидемиологичната ситуация и предприетите мерки за контрол.  \r\nПравителството одобри и резултатите от неформалната среща на министрите на транспорт и околна среда на ЕС, която се проведе в периода 29-30 октомври в гр. Грац, Австрия. Съвместната сесия беше под наслов „Стартиране на нова ера: чиста, безопасна и достъпна мобилност за Европа“, като резултатите от срещата бяха обобщени в т. нар. „Декларация от Грац“.", "date": "2018.11.14", "title": "Одобрена е българската позиция за две предстоящи заседания на Съвета на ЕС"}
{"url": "http://www.focus-news.net/news/2018/11/14/2590273/opredeleni-sa-kontsesionerite-na-morskite-plazhove-burgas-tsentralen-i-sozopol-harmanite.html", "text": "След проведени конкурси правителството определи „БУЛГАРИЕН ДИРЕКТ РАЙЗЕН“ ЕООД за концесионер на морски плаж „Бургас- централен“ в община Бургас, а „АУТО ФАКТОР“ ЕООД за концесионер на морски плаж „Созопол-Харманите“ в община Созопол. Това съобщиха от  правителствената информационна служба . \r\nПо отношение на плажа „Бургас-централен“ за срока на концесията се предвижда да бъдат направени инвестиции за санитарно-хигиенна поддръжка в размер на 118 921 лв. В зоната за платени плажни принадлежности цената за 1 бр. чадър и за 1 бр. шезлонг ще бъде по 7 лв. Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 7% или 297 560 лв. без ДДС.  \r\nИнвестициите, които ще бъдат направени за развитие и опазване на облика на културно - историческото наследство на морския плаж Созопол-Харманите“ за срока на концесията, са в размер на 343 138 лв. В зоната за платени плажни принадлежности цената за чадър и шезлонг ще бъде по 8 лв. с ДДС. Размерът на концесионното плащане за всяка календарна година от срока на концесията е определен съгласно приетата от МС Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане (роялти) 8% без ДДС или 227 282 лв. без ДДС. \r\nС друго правителствено решение се прекратява процедурата за предоставяне на концесия за услуга за морски плаж „Каварна“, община Каварна, област Добрич. Причина за прекратяването е липса на оферта, чието съдържание да отговаря на изискванията, определени с конкурсната документация. Решението се взима след мотивиран доклад на министъра на туризма и ще бъде обнародвано в Държавен вестник.", "date": "2018.11.14", "title": "Определени са концесионерите на морските плажове „Бургас-централен“ и „Созопол-Харманите“"}
{"url": "http://www.focus-news.net/news/2018/11/14/2590275/odobren-e-proekt-na-zakon-za-izmenenie-i-dopalnenie-na-kodeksa-za-sotsialno-osiguryavane.html", "text": "Министерският съвет одобри проект на Закон за изменение и допълнение на Кодекса за социално осигуряване. С него се доразвива и усъвършенства регламентацията на допълнителното пенсионно осигуряване и се въвеждат изискванията на Директива (ЕС) 2016/2341 на Европейския парламент и на Съвета от 14 декември 2016 година относно дейностите и надзора на институциите за професионално пенсионно осигуряване, която отменя Директива 2003/41/ЕО (т.нар. IORP II). Това съобщиха от  правителствената информационна служба . В България осигуряването по професионални схеми е на доброволен принцип и те се управляват от пенсионноосигурителни дружества във фонд за допълнително доброволно пенсионно осигуряване по професионални схеми (фондове по професионални схеми), оперират на капиталовопокривен принцип и са с дефинирани вноски. \r\nПри транспонирането на директивата с предложените изменения са отчетени тези специфики, както и въведените през 2017 г. изисквания по отношение на системата на управление на пенсионноосигурителните дружества. С оглед на това с проекта не се въвеждат съществени изисквания относно дейността на пенсионноосигурителните дружества, а се доразписват текстове, необходими за цялостното и пълно въвеждане на директивата. \r\nСъс законопроекта се регламентират изцяло изискванията към възлагането на дейности на външни изпълнители, като не се допуска подобно възлагане по отношение на управление на инвестиции на пенсионните фондове и осъществяване на ключови функции, предвид принципното им значение за дейността на дружеството и фондовете, и високите изисквания към тях. Проектът регламентира прехвърлянето на професионална схема или част от нея от един в друг фонд по професионални схеми, както и от и към чуждестранни институции за професионално пенсионно осигуряване. \r\nПредложени са изменения във връзка с уеднаквяване режима на предлагане на услуги от страна на институциите за професионално пенсионно осигуряване в страната и в другите държави членки на ЕС. \r\nВ съответствие с изискванията на Директива 2016/2341 са извършени промени в режима на инвестиране на средствата на фондовете по професионални схеми. Въведени са принципни изисквания за отчитане на дългосрочните интереси на осигурените лица и пенсионерите, както и възможност за отчитане на екологичните, социални и управленски фактори при инвестиране. \r\nСъгласно Директива 2016/2341 е регламентиран процесът на надзорен преглед. На Комисията за финансов надзор се вменява принципното задължение за осъществяване на надзор, основан на риска, и извършването на стрес-тестове, което способства за оптимално разпределение на надзорните ресурси и навременно установяване на потенциални проблеми в сектора на допълнителното пенсионно осигуряване.", "date": "2018.11.14", "title": "Одобрен е проект на Закон за изменение и допълнение на Кодекса за социално осигуряване"}
{"url": "http://www.focus-news.net/news/2018/11/14/2590274/odobren-e-memorandum-za-obmen-na-informatsiya-mezhdu-finansovo-razuznavatelnite-zvena-na-balgariya-i-grad-darzhavata-vatikan.html", "text": "Правителството одобри проект на Меморандум за разбирателство между специализирана административна дирекция „Финансово разузнаване“ на Държавна агенция „Национална сигурност“ на Република България и Звеното за финансова информация на Светия престол на град-държавата Ватикан, като основа за водене на преговори. Това съобщиха от  правителствената информационна служба . С меморандума се уреждат условията и редът за обмен на информация между финансово-разузнавателните звена на Република България и град-държавата Ватикан, видовете информация, която ще бъде обменяна, условията за ползване на информацията, защитата на информацията, както и каналите за обмен на информация. \r\nМеморандумът ще бъде сключен от директора на специализирана административна дирекция „Финансово разузнаване“ на Държавна агенция „Национална сигурност“ без последващо утвърждаване и обнародване.", "date": "2018.11.14", "title": "Одобрен е меморандум за обмен на информация между финансово-разузнавателните звена на България и град-държавата Ватикан"}
{"url": "http://www.focus-news.net/news/2018/11/14/2590278/odobreno-e-izmenenie-i-dopalnenie-na-zakona-za-finansovoto-upravlenie-i-kontrol-v-publichniya-sektor.html", "text": "Министерският съвет одобри проект на Закон за изменение и допълнение на Закона за финансовото управление и контрол в публичния сектор - целта е усъвършенстване на законодателството в тази сфера и прецизиране на разпоредбите, като се отстраняват неясноти и премахват неприложими и дублирани текстове. Това съобщиха от  правителствената информационна служба . \r\nРазширен е обхватът на закона, като се включват търговските дружества, включително лечебните заведения с над 50 на сто държавно и/или общинско участие в капитала, както и търговските дружества, чиито капитал е изцяло тяхна собственост. С промяната се цели да се осигури по-добра защита на интересите на държавата и общината, както и по-добро управление на организациите чрез прилагане на модела за вътрешен контрол, който е утвърден като достатъчно ефективен. От обхвата на закона отпаднат „други организации, разпореждащи се със средства по силата на нормативен акт“, тъй като разпоредбата е твърде обща. \r\nПредвижда се редът и начинът за осъществяване на предварителен контрол за законосъобразност да се определят от ръководителите на организациите въз основа на оценка на риска и анализ на разходите и ползите. Ще се извършват „последващи оценки на изпълнението“, насочени към разкриване на възможни грешки и нередности на приключил процес, договор или стопанска операция, редът и начинът за които също ще се определят от ръководителя на организацията. Заложено е ръководителите на организации да осигурят въвеждането и прилагането на процедури за текущ контрол върху изпълнението на поети финансови ангажименти и сключени договори. \r\nВъвежда се изискване за задължително прилагане на методическите насоки и указания по прилагането на закона, които се издадени от министъра на финансите, от организациите, попадащи в обхвата на закона. Разширява се обхватът на организациите от публичния сектор, в които се извършва системно наблюдение от министъра на финансите по прилагането на закона и издадените въз основа на него актове, с цел установяване на обратна връзка и събиране на информация от по-широк кръг организации, като база за актуализиране и доразвиване на методологията по финансово управление и контрол. С цел постигане на по-добра ефективност по прилагане на Закона за финансовото управление и контрол в публичния сектор се предлага завишаване на размера на предвидената глоба за ръководителите на организации, които не представят на министъра на финансите в законовия срок годишен доклад за състоянието на системите за финансово управление и контрол в ръководените от тях организации. \r\nВ Заключителните разпоредби се предлагат и някои изменения в Закона за вътрешния одит в публичния сектор. Прецизира се разпоредбата за създаване на одитни комитети в организациите по решение на ръководството, в които има изградено звено за вътрешен одит, и се допълва една от функциите на одитния комитет - да разглежда и приема с решение и доклада за състоянието на системите за финансово управление и контрол, а не само годишния доклад за дейността по вътрешен одит, както е в сега действащата разпоредба. Разписана е дефиницията за „одитен комитет“ за изясняване на неговата роля и място в организациите от публичния сектор. \r\nВъвеждат се административнонаказателни разпоредби за неизпълнение на законовите задължения за изграждане на звено за вътрешен одит и за създаване на одитен комитет. Неизпълнението на тези изисквания е пречка за осигуряване на ефективна система за мониторинг на финансовото управление и контрол в организациите, както и за използване на възможностите, които предоставя изграденият одитен комитет. \r\nВъвежда се изискване към лицата, които притежават сертификат „вътрешен одитор в публичния сектор”, издаден от министъра на финансите преди повече от три години, и които не са извършвали дейност по вътрешен или външен одит повече от три години, преди назначаването им на длъжност вътрешен одитор или ръководител на вътрешния одит, да са преминали задължително не по-малко от три професионални обучения в областта на вътрешния одит. Предложението касае поддържането на професионалната компетентност и ограничаване на практиката за придобиване на сертификат, но без намерение да се упражнява професията „вътрешен одитор“ в организация от публичния сектор.", "date": "2018.11.14", "title": "Одобрено е изменение и допълнение на Закона за финансовото управление и контрол в публичния сектор"}
{"url": "http://www.focus-news.net/news/2018/11/14/2590283/5-chlenen-sastav-na-varhovniya-administrativen-sad-otmeni-pravila-na-kevr-za-opredelyane-na-potreblenieto-na-elektroenergiya-pri-povredeni-ili-lipsvashti-elektrouredi.html", "text": "5-членен състав на Върховния административен съд отмени окончателно правила на КЕВР в частта им, която касае определянето на потреблението на електроенергия за битови и фирмени потребители в случаите, при които има повредени или липсващи електромери. Това съобщиха от пресцентъра на  Върховен административен съд . С решение № 13691 от 8 ноември т.г. по адм. дело № 4785 от 2018 г. беше потвърдено решение на тричленен състав на ВАС от 1 февруари 2018 г.  \r\n5-членният състав смята, че разпоредбите са незаконосъобразни и следва да бъдат отменени. Отчетени са нарушения на основните принципи  на чл. 4, чл. 8 и чл. 12 от  Административно-процесуалния кодекс - за законност, равенство, достъпност, публичност и прозрачност.", "date": "2018.11.14", "title": "5-членен състав на Върховния административен съд отмени правила на КЕВР за определяне на потреблението на електроенергия при повредени или липсващи електроуреди"}
{"url": "http://www.focus-news.net/news/2018/11/14/2590280/odobreni-sa-taksite-koito-krs-shte-sabira-pri-reshavane-na-sporove-za-polzvane-na-infrastruktura.html", "text": "Правителството одобри тарифа за таксите, които Комисията за регулиране на съобщенията ще събира при разглеждане на спорове при предоставяне на достъп или съвместно ползване на физическа инфраструктура. Тази дейност е свързана с изпълнението на Закона за електронните съобщителни мрежи и физическа инфраструктура. Това съобщиха от  правителствената информационна служба . \r\nКомисията ще разглежда спорове, свързани със съвместно ползване на физическа инфраструктура, прилагането на условия и цени за достъп; разполагането на електронни съобщителни мрежи; предоставянето на информация за съществуващи мрежи, за планирани строежи и други. \r\nТаксата за разглеждане на спорове, свързани с физическа инфраструктура, разположена или изградена за нуждите на електронни съобщителни мрежи, е 900 лв., а за друг вид мрежи - 450 лв.", "date": "2018.11.14", "title": "Одобрени са таксите, които КРС ще събира при решаване на спорове за ползване на инфраструктура"}
{"url": "http://www.focus-news.net/news/2018/11/14/2590282/zam-ministar-valentin-yovev-shte-otkrie-konferentsiya-za-nasarchavane-razvitieto-na-ustoychiv-zhilishten-sektor.html", "text": "На 15 ноември заместник-министърът на регионалното развитие и благоустройството Валентин Йовев ще открие международна конференция „Моят град, моят дом, моят бизнес. Технологии, политики, регулация и международен опит“. Това съобщиха от пресцентъра на  Министерство на регионалното развитие и благоустройството . Конференцията на 15 ноември ще започне от 9.00 часа. Форумът за насърчаване развитието на устойчив жилищен сектор е съвместна инициатива на Министерството на регионалното развитие и благоустройството, Икономическата комисия на ООН за Европа, Програмата на ООН за населените места и Национално сдружение „Недвижими имоти“. Той ще се проведе на 15 и 16 ноември в Зала 6 на Националния дворец на културата.  \r\nУчастниците в конференцията ще коментират теми, свързани с жилищната политика, кадастъра, поддръжката и управлението на сградния фонд, енергийната ефективност, техническата паспортизация, устойчивото развитие на населените места, управлението на градската среда и други.", "date": "2018.11.14", "title": "Зам.-министър Валентин Йовев ще открие конференция за насърчаване развитието на устойчив жилищен сектор"}
{"url": "http://www.focus-news.net/news/2018/11/14/2590281/operativna-programa-razvitie-na-choveshkite-resursi-otvarya-protsedura-za-novi-sotsialni-uslugi-i-izvezhdane-na-680-detsa-ot-spetsializiranite-institutsii.html", "text": "На 21 ноември Управляващият орган на Оперативна програма „Развитие на човешките ресурси“ ще отвори за кандидатстване операция \"Продължаваща подкрепа за деинституционализация на децата и младежите - етап 2 - предоставяне на социални и интегрирани здравно-социални услуги за деца и семейства\". Това стана ясно по време на заседанието на Междуведомствената работна група по за управление и координация на процеса на деинституционализация на грижата за деца, съобщиха от пресцентъра на  Министерството на труда и социалната политика . \r\nДо 2021 г. от специализираните институции ще бъдат изведени останалите в тях 680 деца и младежи. С осигурените 74 млн. лева ще се осигури предоставянето на новите услуги, които ще подкрепят затварянето на останалите 30 институции за деца и младежи. Благодарение на средствата други 32 000 лица ще получат достъп до социални и здравно-социални услуги. \r\nПроцедурата ще се проведе в два компонента. По Компонент 1 право да кандидатстват имат 33 общини, получили финансиране по Оперативна програма \"Региони в растеж\" за изграждане на социална инфраструктура за новите услуги. Бюджетът на Компонент 1 е 55 605 196 лв., с които ще бъдат изградени Центрове за настаняване от семеен тип за деца, Преходни жилища за деца от 15 до 18 г., Наблюдавани жилища за младежи от 18 до 21 г. Ще бъдат осигурени услуги за спешен прием на деца и родители при кризисна ситуация. Планирано е изграждането на Дневни центрове за деца с увреждания, вкл. с тежки множествени увреждания. Ще бъдат осигурени средства за подбор и наемане на специалисти в новите услуги. \r\nС 18 444 864 лв. по Компонент 2 Министерството на здравеопазването ще изгради Центрове за специализирана здравно-социална грижа за деца с увреждания с потребност от постоянни медицински грижи, Центрове за специализирана здравно-социална грижа за деца с високо рисково поведение и потребност от специални здравни грижи. Средства ще бъдат насочени и към подбор, обучение и супервизия на персонала в новите услуги. По Компонент 2 ще бъде разработена нова услуга по предоставяне на патронажна грижа за деца и семейства във всичките 28 области в страната.  \r\nЦелта на операцията на ОПРЧР е да продължи подкрепата на процеса по деинституционализация на грижата за деца, настанени в Домовете за деца, лишени от родителска грижа и Домовете за медико-социални грижи за деца и закриване на тези институции. Управляващият орган на ОПРЧР вече стартира Национална информационна кампания \"Мисията е възможна\", която популяризира развитието на превантивни и алтернативни услуги за деца в процеса на деинституционализация на грижите за деца. Една от целите на кампанията е да подготви обществото за последният етап от деинституционализацията на грижата за деца в България. Националната кампания обхваща общини, в които предстои да се закриват стари институции и да се създават новите социални и здравно-социални услуги. \r\nПо време на заседанието на междуведомствената работна група беше представен анализ за ролята на резидентната грижа в системата от мерки за закрила на детето. \r\nДанните показват, че децата и младежите, настанявани в този тип услуги, имат редица комплексни потребности, изискващи многопосочна грижа, квалифицирана и последователна подкрепа и се нуждаят от интензивна допълнителна работа със специалисти. В анализа са направени предложения за подобряване на качеството и организацията на резидентната грижа и въвеждане на интегриран подход на ниво община при предоставянето й. Всички препоръки са адресирани в проекта на Закона за социалните услуги, с който ще се реализира реформата в сектора.", "date": "2018.11.14", "title": "Оперативна програма „Развитие на човешките ресурси“ отваря процедура за нови социални услуги и извеждане на 680 деца от специализираните институции"}
{"url": "http://www.focus-news.net/news/2018/11/14/2590286/blagoevgrad-vremenno-dvizhenieto-po-pat-19-simitli-bansko-se-osashtestvyava-v-edna-lenta-v-uchastaka-simitli-gradevo-poradi-razpilyan-tovar-na-patnoto-platno.html", "text": "Временно движението по път IІ-19 Симитли – Банско се осъществява в една лента в участъка Симитли - Градево поради разпилян товар на пътното платно. Това съобщиха от пресцентъра на  Агенция „Пътна инфраструктура“ . Водачите да се движат с повишено внимание и съобразена скорост в свободната лента. Движението се регулира от „Пътна полиция\".", "date": "2018.11.14", "title": "Благоевград: Временно движението по път IІ-19 Симитли – Банско се осъществява в една лента в участъка Симитли - Градево поради разпилян товар на пътното платно"}
{"url": "http://www.focus-news.net/news/2018/11/14/2590288/promenite-v-zakona-za-otbranata-i-vaorazhenite-sili-osiguryavat-po-visok-dohod-i-diferentsirane-na-zaplashtaneto-za-voennosluzheshtite.html", "text": "По-висок доход, нов класификатор, диференциране на заплащането, справедливо оценяване на труда, повишаване на мотивацията на военнослужещите в Българската армия. Това са промените в Закона за отбраната и въоръжените сили, които бяха приети днес в Народното събрание, съобщиха от  Комисията по отбрана .  \r\n“Мислим държавнически и работим за силна армия и отбрана”, това каза ген. Константин Попов, председател на Комисията по отбрана от парламентарната трибуна. \r\nПромените минаха на първо и второ четене и бяха подкрепени от всички парламентарно представени сили.", "date": "2018.11.14", "title": "Промените в Закона за отбраната и въоръжените сили осигуряват по-висок доход и диференциране на заплащането за военнослужещите"}
{"url": "http://www.focus-news.net/news/2018/11/14/2590279/vss-dokladat-na-ek-dava-pozitivna-otsenka-na-postignatite-rezultati-po-preporakite-svarzani-s-otstoyavane-na-nezavisimostta-na-sadebnata-vlast.html", "text": "С Доклада на Европейската комисия относно напредъка на България по механизма за сътрудничество и проверка от 13 ноември 2018 г. се дава позитивна оценка на постигнатите резултати по препоръките, свързани с отстояване на независимостта на съдебната власт и продължаване на съдебната реформа. Това се посочва в позиция на ВСС относно Доклада на Европейската комисия относно напредъка на България по механизма за сътрудничество и проверка от 13 ноември 2018 г., съобщиха от пресцентъра на  Висшия съдебен съвет . „Като положителна практика са посочени действията на колегиите на ВСС за обявяване и провеждане на конкурси на върховните нива на органите на съдебната власт при условията на прозрачност и с оглед заемане на свободните длъжности по законосъобразен начин.  \r\nОтносно напредъка по препоръката за постигане на равномерна натовареност в органите на съдебната власт като позитивна първа стъпка към по-широка реформа на съдебната карта са отчетени предприетите действия от страна Прокурорската колегия и Пленума на ВСС  за преструктуриране и окрупняване на 11 районни прокуратури\", посочват от ВСС. Според институцията в Доклада се отбелязва, че процесът на реформиране на съдебната карта на районните прокуратури в страната следва да продължи в посока към реализиране на приетия унифициран модел едновременно с развитието на електронното правосъдие.  \r\n„Прокурорската колегия на ВСС изразява удовлетвореност от дадената положителна оценка на постигнатите резултати по горепосочените показатели и препоръки. Прокурорската колегия заявява воля за продължаване на действията по оптимизиране на структурите на районните прокуратури, както и за активно осъществяване на всички законоустановени правомощия с оглед цялостното изпълнение на препоръките на ЕК\", се посочва още в позицията на ВСС.", "date": "2018.11.14", "title": "ВСС: Докладът на ЕК дава позитивна оценка на постигнатите резултати по препоръките, свързани с отстояване на независимостта на съдебната власт"}
{"url": "http://www.focus-news.net/news/2018/11/14/2590284/ministar-ekaterina-zaharieva-nikoy-nikoga-ne-e-prinuzhdaval-balgariya-da-se-prisaedinyava-kam-pakta-za-migratsiya-na-oon.html", "text": "Никой никога не е принуждавал България да се присъединява към пакта за миграция на ООН. Това каза министърът на външните работи Екатерина Захариева на съвместно заседание на парламентарните комисии по външна политика и по вътрешна сигурност и обществен ред, предаде репортер на  Агенция „Фокус“ . „Пактът за миграция на ООН е декларация, не конвенция. Не е обвързващ за страните документ, няма правно задължителен характер“, обясни тя. „Всяка страна има свободата да избира какви мерки да избере, за да решава възникналите въпроси“, уточни Екатерина Захариева. „Документът е преминал през няколко кръга преговори, през различно ниво на експертност“, посочи външният министър. „Австрия, не България предложи да координира усилията. Беше договорена обща позиция. Австрия се изказа пред ООН от името на 27 държави“, каза още тя. \r\nБиляна ИВАНОВА", "date": "2018.11.14", "title": "Министър Екатерина Захариева: Никой никога не е принуждавал България да се присъединява към пакта за миграция на ООН"}
{"url": "http://www.focus-news.net/news/2018/11/14/2590285/ministar-rosen-zhelyazkov-ima-predpostavka-za-neosigurenost-na-osnovnata-deynost-na-bdzh-i-za-narushavane-na-grafika-tay-kato-toy-e-tvarde-ambitsiozen-za-sastoyanieto-na-parka.html", "text": "Има предпоставка за неосигуреност на основната дейност на БДЖ и за нарушаване на графика, тъй като той е твърде амбициозен за състоянието на парка. Това каза министърът на транспорта, информационните технологии и съобщенията Росен Желязков в отговор на въпрос на председателя на Комисията по транспорт и депутат от ДПС Халил Летифов за случващото се в БДЖ, предаде репортер на  Агенция „Фокус“ . „Както се казва на фронта на БДЖ – нищо ново“, каза министърът. Росен Желязков даде информация за състоянието на подвижния състав. Той уточни, че към 30 септември БДЖ „Пътнически превози“ разполага с 289 локомотивни мотрисни влакове, като 95 броя са изведени в изолация, а 42 са в различни видове ремонт. Министърът уточни, че 30 броя електрическите мотрисни влакове са в експлоатация. „Пътническия вагонен парк разполага с 726 пътнически вагона“, допълни министърът и уточни, че 414 броя от тях са извън експлоатация.  \r\n„Неслучайно казвам тези цифри, за да е видно, че има предпоставки за неосигуреност на основната дейност на дружеството, за нарушаване на графика, тъй като той е твърде амбициозен за състоянието на парка. Нямаме симетрия между състоянието на парка и графика за движението“, посочи министърът и уточни, че или графикът трябва да е съобразен със състоянието на подвижния състав, или подвижният състав с графика. „Налице е забавяне на провеждане на обществени поръчки, свързани с осигуряване на ремонтната дейност на дружеството. Като пример всичко това, което казвам не са констатации от последните дни, а от извършения одит на одитиращия екип от „Холдинг БДЖ\" в \"БДЖ - Пътнически превози“, обясни още Росен Желязков.  \r\nДеница КИТАНОВА", "date": "2018.11.14", "title": "Министър Росен Желязков: Има предпоставка за неосигуреност на основната дейност на БДЖ и за нарушаване на графика, тъй като той е твърде амбициозен за състоянието на парка"}
{"url": "http://www.focus-news.net/news/2018/11/14/2590287/sliven-v-delovodstvoto-na-obshtinata-ne-sa-postapvali-zayavleniya-za-provezhdane-na-vecherni-protestni-deystviya.html", "text": "До момента в деловодството на Община Сливен не са постъпвали заявления за провеждане на вечерните протестни действия в Сливен. Това съобщиха за  Радио „Фокус“ – Сливен  от кметската администрация. \r\nОт началото на седмицата до 12.00 часа не е входирано нито едно писмо с датата и часа на провеждане на масови мероприятия, поясниха от администрацията. Уведомление е имало само за големия протест срещу високите цени на горивата в неделя. \r\nОт администрацията уточниха, че при провеждане на такова събитие е редно организаторите да входират уведомление в деловодството на Община Сливен, то да бъде резолюирано от кмета Стефан Радев, а след това по надлежния ред, уведомлението да бъде изпратено до органите на реда. ОДМВР – Сливен от своя страна след постъпване на такова уведомление се задължава да предприеме всички мерки за осигуряване на обществения ред и безпроблемното протичане на събитието. \r\nЛюдмила ЙОРГОВА", "date": "2018.11.14", "title": "Сливен: В деловодството на Общината не са постъпвали заявления за провеждане на вечерни протестни действия"}
{"url": "http://www.focus-news.net/news/2018/11/14/2590276/mok-nyama-da-se-provezhdat-sabitiya-v-ispaniya-dokato-ne-si-promeni-pozitsiyata-za-kosovo.html", "text": "Твърди се, че Международният олимпийски комитет (МОК) е призовал международните федерации да не провеждат събития в Испания, докато страната не гарантира достъп на всички състезатели, включително на атлети от Косово, съобщава  държавната „Радио и телевизия Косово (RTK)” . \r\nПредупреждението идва в светлината на споровете, предизвикани от забраната на испанското правителство да се допускат участници от Косово до Световното първенство по карате в Мадрид. \r\n„Ако испанското правителство не създаде условия, гарантиращи достъп не само на Косово, но и на всеки атлет, да се състава, ние трябва да предупредим всички МФ (Международни федерации), че, докато не бъде разрешен проблемът, те не трябва да провеждат международни състезания там“, е заявил директорът на МОК за връзките с Националните олимпийски организации Пере Миро, според цитата на Inside The Games. \r\nКосовските атлети получиха позволение да участват в Световното първенство по карате, но бяха задължени да носят „неутрални“ екипи без национален герб. Знамето на Косово също не трябва да се показва на състезанието \r\nКосово, което обяви независимост от Сърбия през 2008-а година, беше признато за член на МОК през 2014 година, получавайки правото да участва в международните спортни събития като независима държава. \r\nМедията отбелязва, че признаването на най-младата балканска страна е проблематичен въпрос за Испания, защото автономната провинция Каталуния гласува да се отдели от страната на несанкциониран референдум в края на 2017 година. \r\nПревод и редакция:", "date": "2018.11.14", "title": "МОК: Няма да се провеждат събития в Испания, докато не си промени позицията за Косово"}
{"url": "http://www.focus-news.net/news/2018/11/14/2590277/zoran-zaev-gruevski-shte-si-izlezhi-prisadata-izbyaga-kato-kukuvitsa-i-potvardi-che-e-vinoven.html", "text": "Македонският премиер Зоран Заев е оптимист, че бившият министър-председател на страната Никола Груевски рано или късно ще се върне в страната и ще си излежи присъдата, пише  македонският „Фокус“ . \r\nКакто посочи Заев, Унгария, като държава, няма да позволи нарушения на международните договори. \r\n„Дойде моментът да се поеме отговорността. Груевски избяга като кукувица извън Македония. Това е потвърждение, че е виновен, а наказанията трябва да бъдат излежани. Ние ще направим всичко, за да приберем обратно Груевски“, подчерта Заев на пресконференция в сряда. \r\nПревод и редакция:", "date": "2018.11.14", "title": "Зоран Заев: Груевски ще си излежи присъдата, избяга като кукувица и потвърди, че е виновен"}
{"url": "http://www.focus-news.net/news/2018/11/14/2590291/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на община Белово инж. Костадин Варев за ремонтите, които успяха да изпълнят през лятото, за реализираните проекти и за подготовката за зимното почистване и поддържането на улиците в общината. Ще продължим с разговор със Сийка Калайджийска, Сийка Калайджийска, управител и еколог на БД „Чистота“ в Община Белово за организацията, която е създадена в общината за почистване на населените места. Във втората част на предаването ще чуете повече за един интересен проект, който ще реализира читалището в село Дъбравите. Какво включва той ще разкаже председателят на културната институция Христина Паничарова.  Предаването „Белово – градът на трите планини“ се излъчва всяка сряда по  , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.11.14", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/11/14/2590292/blagorevgrad-kasi-bira-sa-padnali-na-patnoto-platno-na-vtoroklasen-pat-19-simitli-gotse-delchev-v-rayona-na-selo-gradevo.html", "text": "Движението на второкласен път 19 Симитли-Гоце Делчев в района на село Градево се осъществява в една лента заради паднали каси бира на пътното платно. Това съобщи за  Радио „Фокус“-Пирин  дежурният служител на Областно пътно управление-Благоевград. Касите са паднали от товарен автомобил, който е преминавал по пътя. В момента платното се разчиства. На място служители на „Пътна полиция“ регулират движението. \r\nНатали СТЕФАНОВА", "date": "2018.11.14", "title": "Благоревград: Каси бира са паднали на пътното платно на второкласен път 19 Симитли-Гоце Делчев в района на село Градево"}
{"url": "http://www.focus-news.net/news/2018/11/14/2590289/ministar-ekaterina-zaharieva-ako-reshim-da-se-prisaedinim-kam-pakta-za-migratsiya-na-oon-mozhem-da-kazhem-koe-schitame-za-prioritetno-za-balgariya.html", "text": "Ако решим да се присъединим към пакта за миграция на ООН, можем да кажем кое считаме за приоритетно за България. Бихме могли да кажем, че не се присъединяваме към друго. Това каза министърът на външните работи Екатерина Захариева на съвместно заседание на парламентарните комисии по външна политика и по вътрешна сигурност и обществен ред, предаде репортер на  Агенция „Фокус“ . „По всяко време една държава може да реши да се присъедини или не“, обясни тя. „Не мисля, че може да се преструваме, че проблемите на миграция са извън България“, коментира Екатерина Захариева. „България е външна граница на ЕС, към който се стремят мигранти от различни страни“, посочи тя. „Само две държави от ЕС са взели окончателно решение да не се присъединяват към пакта. Всички външни граници са заявили намерението си да се присъединят“, каза още външният министър. \r\nБиляна ИВАНОВА", "date": "2018.11.14", "title": "Министър Екатерина Захариева: Ако решим да се присъединим към пакта за миграция на ООН, можем да кажем кое считаме за приоритетно за България"}
{"url": "http://www.focus-news.net/news/2018/11/14/2590290/ministar-mladen-marinov-ako-se-prisaedinim-kam-pakta-na-oon-shte-razpolagame-s-dopalnitelni-dovodi-da-iziskvame-informatsiya-ot-strani-iztochnitsi-na-migranti.html", "text": "Ако България се присъедини към пакта за миграция на ООН, ще разполага с допълнителни доводи да изисква сътрудничество от държави, които са източници на мигранти. Това каза вътрешният министър Младен Маринов на съвместно заседание на парламентарните комисии по външна политика и по вътрешна сигурност и обществен ред, предаде репортер на  Агенция „Фокус“ . „Пактът за миграция на ООН не променя с нищо задълженията на България като външна граница на ЕС“, посочи той и допълни, че България и сега развива ефективно сътрудничество с други страни. „Пактът няма да промени прилагането на стриктна политика спрямо нелегалната миграция“, заяви Младен Маринов. „От началото на годината има над 30 случая, при които по наш сигнал, са задържани над 250 лица на гръцка и турска територия“, обясни вътрешният министър. „От началото на годината 131 са досъдебните производства за случаи на каналджийство“, каза още Младен Маринов. \r\nБиляна ИВАНОВА", "date": "2018.11.14", "title": "Министър Младен Маринов: Ако се присъединим към пакта на ООН ще разполагаме с допълнителни доводи да изискваме информация от страни, източници на мигранти"}
{"url": "http://www.focus-news.net/news/2018/11/14/2590293/deneshen-makedoniya-tsarstvoto-na-samuil-se-tretira-kato-balgarsko-no-tova-e-slozhen-emotsionalen-i-politicheski-vapros-obyasnyava-vodachat-na-makedonskiya-ekip-za-istoricheskite-pregovori-s-balgariya.html", "text": "Задачата на Съвместната българо-македонска комисия по исторически и образователни въпроси не е промяна на официалната история, а промяна на написаното в учебниците по историята от двете страни на границата, заяви професор Драги Горгиев, който оглавява македонският екип, пише  електронното издание на македонския вестник „Денешен“ . \r\n„В някои изявления и публикации ни наричаха дори и предатели, че предаваме македонската история, защото всичко, което е написано досега по отношение на македонската история ще бъде променено под диктата на България. Ние не променяме официалната македонска историография, защото нашата задача не е това. Задачата е да променим написаното в учебниците по история от двете страни на границата“, обясни професорът пред „бТВ“. \r\nСпоред Горгиев българската страна има забележки, че генерално в македонските учебници се чувства език на неприятелство към България. Запитан дали се съгласява с такива оценки, той посочи, че е съгласен с определени аргументи. Като пример ръководителят на македонският екип посочва, че няколко поколения деца в страната учат, че „българите са били монголо-татарско племе от турска етническа група и че като номадско племе са се занимавали с отглеждане на коне, лов и гражежи“. Това, както казва Горгев, за него е абсолютно неприемливо и ненужно да присъства в един учебник. \r\nМакедонските историци, от своя страна, имали повече забележки за написаното в българските учебници, че „генерално, започвайки от средните векове, Македония се третира като неосвободена българска територия“. \r\n„Започвайки от средните векове до Втората световна война се твърди, че тези територии трябва да се освободят и че са български територии. Тук в учебниците са включени и Тракия, и Добруджа. А настояването, че това е неосвободена българска територия предизвиква отрицание сред македонските граждани“, коментира професорът. \r\nВтората забележка от македонска страна се отнася до третирането на езика на Кирил и Методий в някои учебници в България като старобългарски език. \r\n„Има македонски учебници, в които този език е третиран като старомакедонски език. И нашата генерална забележка е, че не е необходимо да се национализират и съответно да се етнизират процесите, които са се случвали през средните векове“, посочва Горгиев. \r\n„Това, че Царството на Самуил се третира като българско царство присъства в нашата историография, но тълкуванията са различни. Въпросът е сложен и дългогодишен. Той е емоционален и дори политически, бих казал. За тези важни въпроси от миналата не трябва да се бърза с взимането на определени решения“, казва професорът, попитан за позициите на македонската страна по отношение на цар Самуил. \r\nСпоред него, не всичко, което македонците знаят за себе си е истина и е било така. Ако те отново се затворят в национализъм и в някоя етноцентрична и националистическа идеология, като например, че са потомци на Александър Македонски, тогава бъдещето им няма да е светло. За това е нужно време“, посочва Горгев. \r\nСъвместната българско-македонска комисия по исторически и образователни въпроси, която беше формирана съгласно Договора за добросъседство между двете страни досега проведе две срещи, а третата е насрочена за края на месеца. \r\nОт двете страни се оценява, че независимо от сериозните забележки по някои въпроси, атмосферата в комисията е конструктивна. \r\nПревод и редакция:", "date": "2018.11.14", "title": "„Денешен“ (Македония): Царството на Самуил се третира като българско, но това е сложен, емоционален и политически въпрос, обяснява водачът на македонския екип за историческите преговори с България"}
{"url": "http://www.focus-news.net/news/2018/11/14/2590295/elisaveta-kotova-natsionalna-asotsiatsiya-na-detsata-i-mladite-hora-s-diabet-ima-vsichki-medikamenti-za-diabetnobolni-no-dostapat-do-tyah-e-ogranichen-i-truden.html", "text": "Официално в България има всички медикаменти като инсулин, консумативи, които се ползват от диабетноболните в цяла свят. Причината обаче да се достигне до тях по най-лесния и правилен начин е доста ограничен и труден, което нарушава правилното лечение. Това каза за  Радио „Фокус“-Пловдив  Елисавета Котова, председател на Националната асоциация на децата и младите хора с диабет (НАДМХД). По думите й в страната има инсулин такъв, какъвто се ползва целия свят. „Не сме изостанали в това отношение. Това, което се наблюдава в последните месеци е, че има паралелна търговия на инсулин, който се изнася от България, и това нарушава ритъма и живота на хората, защото те без инсулин не могат да живеят. Започва се търсене, изчакване, а това влияе на техните рецепции, на тяхното получаване при следващо вземане и т.н. Това е много дълга процедура. Надявам се, че е крайно време да се намери регламент за този паралелен износ, по който да се работи и да не се позволява да липсва инсулин в страната. Нека да го изнасят, където искат, но да бъдат задоволени нуждите на пациентите така, както са направили в други държави“, каза още Котова.  \r\nПо думите й от тази година е променен регламентът за получаване на тест ленти за измерване на кръвната захар. „До 18 години децата имат прави на 1100 тест ленти годишно. Тази година успяхме да променим този регламент да не е до 18 години, а до 19. Навършвайки 19 години, получаването на тест ленти падат на 450. Нещо, което не е редно, защото инсулинозависимият диабет изисква преди всяко инжектиране на инсулин да бъде измервана кръвната захар“, каза още Котова. По думите й държавата е поела процент от рембурсирането  към деца и бременни жени, които ползват инсулинови помпи по предписание на лекуващия лекар. „Това е добре, но има още много неща, които могат да се направят за проследяването на нивото на кръвната захар. Има нов метод, който измерва кръвната захар, без убождане, на 14 дни се сменя. За съжаление, в България няма фирма, която да го е регистрирала, за да се финансира от Здравната каса. В момента такива апарати се купуват от чужбина. Факт е, че този сензор, който изследва постоянно кръвната захар на пациента, е нещо много добро за него и за лекаря. Има приложения към тези сензори и родителите могат да проследяват в реално време, без да са до детето. Надявам се да вървим в правилната посока и да дойде денят, в който всичко това да бъде ежедневие, което да не налага ограничения и да не налага напрежение дали можеш или не да имаш това, което всички други имат“, обобщи Котова. \r\nМария РУСЕВА", "date": "2018.11.14", "title": "Елисавета Котова, Национална асоциация на децата и младите хора с диабет: Има всички медикаменти за диабетноболни, но достъпът до тях е ограничен и труден"}
{"url": "http://www.focus-news.net/news/2018/11/14/2590296/varna-okrazhnata-prokuratura-zadarzha-za-srok-do-72-chasa-44-godishniya-mazh-ot-devnya-v-doma-na-kogoto-sa-otkriti-amfetamini.html", "text": "Окръжната прокуратура във Варна задържа за срок до 72 часа 44-годишния Йордан Й. Той е бил привлечен като обвиняем за разпространение на 18 пакетчета, съдържащи амфетаминопроизводни, и за държане без надлежно разрешително на високорискови наркотични вещества. Спрямо обвиняемия за престъпление прокуратурата ще внесе във Варненския окръжен съд искане за определяне мярка за неотклонение „Задържане под стража“. Това съобщиха от  Апелативна прокуратура – Варна . \r\nНа 12 ноември около 14.30 часа в Девня е спрян при полицейска проверка 20-годишният Д.Г. Установено било, че управлява МПС след употреба на наркотични вещества. При разпита станало ясно, че наркотиците са закупени от Йордан, който бил известен с прякора Професора. За шофиране след употреба на наркотици е образувано досъдебно производство срещу Д.Г. в Районната прокуратура в Девня. \r\nПри претърсване в дома на Йордан са открити колби, бутилки и други принадлежности за производство на амфетаминопроизводни със следи от наркотични вещества. Предстои спрямо него Окръжната прокуратура във Варна да повдигне обвинение и за производство на амфетамини. \r\nИскането на Окръжната прокуратура във Варна за вземане на постоянна мярка за неотклонение „Задържане под стража“ спрямо 44-годишния Йордан Й. ще бъде разгледано утре във Варненския окръжен съд.", "date": "2018.11.14", "title": "Варна: Окръжната прокуратура задържа за срок до 72 часа 44-годишния мъж от Девня, в дома на когото са открити амфетамини"}
{"url": "http://www.focus-news.net/news/2018/11/14/2590299/kuncho-gaydov-zam-kmet-na-pomorie-pri-nas-ima-nyakolko-mesta-kadeto-sa-vazmozhni-snegonavyavaniya-te-sa-predimno-v-niskite-rayoni-kato-selata-belodol-i-kosovets.html", "text": "При нас има няколко места, където са възможни снегонавявания, те са предимно в ниските райони като селата Белодол и Косовец. Това каза за  Радио „Фокус“ – Бургас  зам.-кметът на Поморие с ресор строителство, транспорт и инфраструктура Кунчо Гайдов. „Пробвали сме изграждането на постоянни снегозащитни огради там през минали години, но няма този ефекта, който се получава на други места, тъй като ветровете не са постоянни и не духа само от една посока“, отбеляза Гайдов. Според него и при североизточен, северозападен и западен вятър се получава навяване и няма как отвсякъде да бъдат поставени огради, за да има ефект. По думите му като цяло няма толкова голяма нужда от поставяне на снегозащитни огради, колкото от изкастрянето на храсти и клони, които правят снегозадържането край пътя. „На това акцентираме в момента, почистваме отводнителни окопи и канавки, за да може при снеготопенето и при пробутването на снега да има къде да се поемат на пътния банкет и в канавката“, заяви зам.-кметът на Поморие. \r\n„Приключилите сме с ремонтните дейности по общинската пътна мрежа извън урбанизираните територии“, посочи Кунчо Гайдов. „Изкъртени са пътищата Медово, Бата, Страцин, Порой, Гълъбец, Горица, както и пътя за Козичево и пътя за Белодол, където е също приключено“, уточни Гайдов. По думите му до края на годината не се предвижда да се работи по тези участъци, единствено остава да се работи в населените места. „Докато позволява времето ще работим, но по определени улици в населените места, което няма да бъде пречка при зимното поддържане и снгепочистване“, каза още зам.-кметът на Поморие по строителство, транспорт и инфраструктура. „Надяваме се да е хубаво времето, защото ако предвидените разходи не се реализират  по зимното поддържане, ще бъдат използвани за текущ ремонт и поддържане на пътищата, което е по-важно за нашите съграждани“, заяви Гайдов. \r\nДеница ДИМИТРОВА", "date": "2018.11.14", "title": "Кунчо Гайдов, зам.-кмет на Поморие: При нас има няколко места, където са възможни снегонавявания, те са предимно в ниските райони като селата Белодол и Косовец"}
{"url": "http://www.focus-news.net/news/2018/11/14/2590297/epzhena-na-voyna-pecheli-filmovata-nagrada-luks-na-evropeyskiya-parlament-za-2018-g.html", "text": "„Жена на война“, копродукция на Исландия, Франция и Украйна, е носителят на 12-ата награда за кино „ЛУКС“, обяви председателят на Европейския парламент Антонио Таяни в Страсбург в сряда, съобщава  пресслужбата на ЕП . \r\nПредседателят Таяни поздрави авторите и на трите филма финалисти и заяви: „Изключително се гордея с нашия филмов конкурс, който от 2007 г. насам е посветен на европейски филмови продукции с фокус върху теми, които са от фундаментално значение за нашия Европейски съюз: универсалност на европейските ценности, интеграция и толерантност, както и защита на културното многообразие. Определянето на носителя на наградата „ЛУКС“ никога не е било толкова трудно, колкото тази година. Номинациите в конкурса бяха изключителни както по отношение на оригиналността, така и по отношение на уместността на темите, които те представиха.  \r\nФилмите финалисти се занимават с три ключови теми за бъдещето на Европа: рисковете, свързани с крайния национализъм, неотложността на действията за опазване на околната среда и необходимостта от намиране на последователни и съгласувани отговори на въпроса за миграцията. Различни по жанр и тема, тези филми имат една важна обща черта: разказват истории за силни жени, които са решени да променят статуквото.“  \r\nПредседателят добави още: „От името на Европейския парламент бих искал да благодаря на присъстващите режисьори и сценаристи, както и на всички, които допринесоха за създаването на тези филми и за успеха на настоящото издание на наградата „ЛУКС“. Като ни показвате нови и лични гледни точки за нашата Европа, вие допринасяте значително за политическия дебат, който тече всеки ден в тази институция.“  \r\n„Жена на война“ (Kona fer í stríð) на исландския режисьор Бенедикт Ерлингсон е политически филм, феминистка сага и басня, разказващ историята на жена, която е учителка по музика, но живее двоен живот като запалена екологична активистка. Нейните политически убеждения са поставени на изпитание, когато планове ѝ за осиновяване на дете се сбъдват  \r\nДругите два филма, които се състезаваха за наградата през 2018 г., бяха „Стикс“ (Styx) на Волфганг Фишер (Германия/Австрия) и „Другата страна на всичко“ (Druga strana svega) на Мила Турайлич (Сърбия).  \r\nВ сряда, 14 ноември, в Страсбург от 15.00 ч. ще се проведе пресконференция с участието на заместник-председателя на ЕП Евелин Гебхард (С&Д, Германия), председателя на Комисията по култура и образование (CULT) Петра Камереверт (С&Д, Германия) и режисьорите на трите филма.  \r\nПовече информация за Наградата за кино „ЛУКС“ 2018 и официалната селекция от филми.  \r\nГледайте филмите финалисти – вход свободен  \r\nВ рамките на традиционните Филмови дни „ЛУКС“ в началото на месец декември в България предстоят прожекции с вход свободен на трите филма финалисти – „Стикс“, „Другата страна на всичко“ и „Жена на война“. Те ще бъдат представени пред българска публика в седем различни града. Прожекциите в Благоевград, Бургас, Варна, Плевен, Пловдив, София и Стара Загора се организират от Бюро на ЕП в България в партньорство с Международния София филм фест.  \r\n„Стикс“ можете да гледате на 30 декември в София (Дом на киното), на 3 декември в Благоевград (Cinemaxx) и на 11 декември в Стара Загора (Арена). „Другата страна на всичко“ ще бъде прожектиран в София на 1 декември (Дом на киното), във Варна на 4 декември (Фестивален и конгресен център) и в Пловдив на 10 декември (Лъки – Дом на киното). „Жена на война“ може да бъде видян на 2 декември в София (Дом на киното), на 5 декември в Плевен (Арена) и на 12 декември в Бургас (Cinema City).  \r\nПовече информация ще намерите, ако следите публикациите в страницата на Бюрото на ЕП и в профила ни във Facebook.", "date": "2018.11.14", "title": "ЕП:„Жена на война“ печели филмовата награда „ЛУКС“ на Европейския парламент за 2018 г."}
{"url": "http://www.focus-news.net/news/2018/11/14/2590300/zam-ministar-denitsa-sacheva-mon-shte-otpuska-prez-2019-godina-finansovi-stimuli-za-uchilishta-koito-vavezhdat-inovativnite-praktiki.html", "text": "Министерството на образованието и науката (МОН) ще отпуска през 2019 година финансови стимули за училища, които въвеждат иновативните практики в клас. Това съобщи в Пловдив заместник-министърът на образованието и науката Деница Сачева по време на форума „Световен образователен форум България”, предаде репортер на  Радио „Фокус”-Пловдив . „Министерството на образованието подкрепя иновативни училища”, каза още Сачева и посочи, че за миналата година те са били 294, като броят им е увеличен почти със 100, в сравнение с миналата година. Предстои на 3 декември да бъде направена голяма конференция, на която ще бъдат представени всички иновации, които в момента са налични в България. Зам.-министър Сачева отбеляза, че Пловдивска област е на второ място по брой на иновативните училища, които са 33, като 12 от тях са в град Пловдив. На първо място е София, където училищата са 77. „Държа да подчертая, че иновации се раждат не само в големите градове, такива има и в малките. Те са основно технологични, но има и организационни. Има и такива, които са социални иновации и представляват различни видове сътрудничество между образователни, културни и социални институции. Разнообразието е доста голямо”, каза Деница Сачева. Според нея, иновациите са много важни за съвременното образование, защото в момента в училище са деца от ново поколение, те имат своята специфика по отношение на начина, по който възприемат информацията, методите по които искат да им се преподава, начинът, по който запомнят информацията. От друга страна и очакванията към българското образование стават все по-големи, както от страна на работодателите, така и от страна на самите родители. Затова колкото повече иновации има в образованието, толкова повече то ще може да отговоря на тези очаквания. \r\nЗам.-министър Сачева съобщи също, че 25 технологичните иновации се използват в българското образование. Каталог на тези иновации  ще бъде представен на 3 декември, на специална конференция.  Именно тогава, ще бъде представен и мониторинговият доклад за първите 180 иновативни училища. „Трудно е само за една година практика да изведем големи изводи и да кажем, че иновациите са успешни”, посочи Сачева. Според нея, обаче, със сигурност се вижда, че има промяна в отношенията на децата и на родителите в такива училища, има повишена мотивация за това децата да ходят на училище и повишена мотивация от страна на родителите да съдействат на учителите. Има и промяна по отношение на привличането на млади учители в тези училища, в които са започнали иновациите. \r\n„Всички говорят за опита на Финландия, за сътрудничество между образование и бизнес. Мисля, че колкото повече образованието се отваря към такъв вид сътрудничество, толкова повече ще отговорим на тези високи очаквания”, каза Сачева. Тя посочи още, че много успешна е българската програма за това музеите да станат класни стаи и това е една иновация и нещо, което се прави в много други страни. Защото иновациите са свързани и с начина, по който изглеждат класните стаи и училищата. Все повече се отрича класна стая и начинът за подреждането на децата едно зад друго. По думите на зам.-министъра всяко училище трябва да намери своя подход, но е важно децата да бъдат в центъра на вниманието, с техните нужди и очаквания и това, което е полезно за тях. \r\n„Министерството подкрепа изграждането на позитивна среда и това е един от модулите, по които ще бъдат обучавани българските преподаватели през следващата година”, каза още Деница Сачева. Това е големият проект за квалификация на педагогически специалисти. Според нея най-важни са мярката и точността, тъй като прекаленото залитане в една, или друга посока също е вредна. Трябва да се създава среда за децата, която не бива да е прекалено изолирана от средата, която ги чака в живота. \r\nЦветана ТОНЧЕВА", "date": "2018.11.14", "title": "Зам.-министър Деница Сачева: МОН ще отпуска през 2019 година финансови стимули за училища, които въвеждат иновативните практики"}
{"url": "http://www.focus-news.net/news/2018/11/14/2590301/ek-komisaryat-mariya-gabriel-i-premierat-boyko-borisov-privetstvat-balkanski-lideri-na-sreshta-na-visoko-ravnishte-v-sofiya-za-startirashtite-predpriyatiya.html", "text": "Четвъртото издание на Startup Europe Summit ще бъде открито на 15 ноември (четвъртък) в Интер Експо Център от българския комисар по въпросите на цифровата икономика и общество Мария Габриел, министър-председателя Бойко Борисов и кмета на София Йорданка Фандъкова, съобщава  пресслужбата на Европейската комисия . \r\nТазгодишната среща на високо равнище за стартиращите предприятия ще бъде свързана с Програмата в областта на цифровите технологии за Западните Балкани, чието начало бе поставено по-рано тази година от Европейската комисия.  \r\nСред панелистите ще бъдат министър-председателите на Сърбия Ана Бърнабич, на бившата югославска република Македония Зоран Заев и на Черна гора Душко Маркович. Ще участват още вицепремиерът на Косово Енвер Ходжай, министри и представители на редица други държави от ЕС и региона. \r\nВ рамките на събитието ще има церемония по подписването на съвместна Декларация за подсилване технологичните предприемачески среди в Централна и Източна Европа и Западните Балкани. Наред с това експерти от Европейската комисия ще представят напредъка в създаването на политики за цифровия единен пазар и действията за подпомагане на растежа на стартъпите и новите иновативни компании.  \r\nМолим представителите на медиите да направят задължително предварителна регистрация тук. Нужно е първо да създадете свой профил с имейл адрес, след което да въведете лични данни, включително снимка.  \r\nРегистрацията започва от 8:00 ч. Моля, явете се на централния вход не по-късно от 9:15.", "date": "2018.11.14", "title": "ЕК: Комисарят Мария Габриел и премиерът Бойко Борисов приветстват балкански лидери на Среща на високо равнище в София за стартиращите предприятия"}
{"url": "http://www.focus-news.net/news/2018/11/14/2590294/ministar-rosen-zhelyazkov-otdavna-sa-otpadnali-osnovaniyata-bdzh-da-ima-holdingova-struktura-darzhavata-tryabva-da-ima-pryako-uchastie.html", "text": "Отдавна са отпаднали основанията БДЖ да има холдингова структура, държавата трябва да има пряко участие. Това каза министърът на транспорта, информационните технологии и съобщенията Росен Желязков за случващото се в БДЖ по време на Комисията по транспорт, предаде репортер на  Агенция „Фокус“.  По думите на министъра има положителна предпоставка за преструктуриране на дружеството. Той уточни, че въпросът с холдинговата структура не е задача, която е в непосредствено решение. \"Трябва да бъде направен анализ, за да могат да бъдат коментирани всички права и задължения, които ще произтекат от това. Логиката е, че по отношение на упражняването на контрол, държавата трябва да има пряко участие“, каза министърът.  \r\nТой уточни, че КЗК е открила нарушение в процедурата за нови мотрисни влакове и я връща в изходна позиция. „Това означава, че следва да бъде съобразено по категоричен начин становището на комисията“, допълни още министърът. По думите му това е по-бързият вариант, от колкото да се оспорва решението на КЗК, което според него би било положително потвърдено от ВАС. \r\nДеница КИТАНОВА", "date": "2018.11.14", "title": "Министър Росен Желязков: Отдавна са отпаднали основанията БДЖ да има холдингова структура, държавата трябва да има пряко участие"}
{"url": "http://www.focus-news.net/news/2018/11/14/2590306/haskovo-obshtinata-prevede-treti-transh-ot-subsidiyata-ot-blizo-400-000-leva-kam-sportnite-klubove.html", "text": "Община Хасково преведе третият транш за спортните клубове за подпомагане на детско-юношеския спорт. Средствата са по сметките на клубовете. Това съобщиха от  Община Хасково . \r\nТраншът е от 105 691 лева. Така е изпълнено решение на Общински съвет - Хасково за превеждане на субсидии на спортните клубове в общината в размер на 372 000 лева (общо от трите транша). Преведени са и по 2 000 лева за постигнати успехи на боксьорите Емирджан Мехмед и Горяна Стоева и щангистката Мария-Магдалена Кирилова. По решение на комисията, определена да разпредели средствата, остатъкът до 400 000 лева е оставен в резерв, от който са изплатени персоналните суми. В това число е и сумата от 8 000 лева за туризъм и за спорт на хора с     увреждания.", "date": "2018.11.14", "title": "Хасково: Общината преведе трети транш от субсидията от близо 400 000 лева към спортните клубове"}
{"url": "http://www.focus-news.net/news/2018/11/14/2590305/tsvetan-tsvetanov-gerb-deklaratsiyata-za-pakta-za-migratsiyata-na-oon-pokaza-dvoynoto-litse-na-bsp.html", "text": "Имаше декларация от БСП за пакта за миграция на ООН - това показа двойното лице на една партия. Това каза председателят на ПГ на ГЕРБ и зам.-председател на партията Цветан Цветанов на съвместно заседание на парламентарните комисии по външна политика и по вътрешна сигурност и обществен ред, предаде репортер на  Агенция „Фокус“ . „Само в рамките на дни чухме доста неистини“, посочи той. „Минаха се всякакви граници с твърдения, че евродепутатите от БСП не са гласували за пакта. Имаше директно опровергаване на думите ми, че са подкрепили пакта“, заяви Цветан Цветанов. „Петър Курумбашев е участвал в гласуването и вчера отправяше обвинения, че говоря несъстоятелни неща“, посочи той. „На 18 април в 12.13 часа Петър Курумбашев е направил гласуването си заедно със Сергей Станишев и Георги Пирински“, уточни Цветанов и благодари на ДПС за постоянната им позиция за пакта. „Петър Курумбашев може би ще намери възможност през медиите да се извини“, каза още той. \r\nБиляна ИВАНОВА", "date": "2018.11.14", "title": "Цветан Цветанов, ГЕРБ: Декларацията за пакта за миграцията на ООН показа двойното лице на БСП"}
{"url": "http://www.focus-news.net/news/2018/11/14/2590298/pg-na-obedineni-patrioti-e-protiv-balgariya-da-podpisva-pakta-za-migratsiya-na-oon.html", "text": "Категорично против сме България да подписва пакта за миграция на ООН. Това каза секретарят на ПГ на „Обединени патриоти“ Юлиан Ангелов на съвместно заседание на парламентарните комисии по външна политика и по вътрешна сигурност и обществен ред, предаде репортер на  Агенция „Фокус“ . „Всеки такъв документ ще доведе до това да се променят приоритетите на всички страни членки на ЕС“, посочи той. „Това не е полезно за България и за ЕС“, заяви Юлиан Ангелов. „Същата беше позицията ни за Истанбулската конвенция. За момента правителството защитава националния интерес, за което ги поздравявам“, каза още той. \r\nБиляна ИВАНОВА", "date": "2018.11.14", "title": "ПГ на „Обединени патриоти“ е против България да подписва пакта за миграция на ООН"}
{"url": "http://www.focus-news.net/news/2018/11/14/2590304/ministar-rosen-zhelyazkov-okonchatelnoto-mi-proiznasyane-po-ostavkite-v-rakovodstvoto-na-bdzh-shte-bade-sled-priklyuchvane-na-odita-na-ministerstvo-na-transporta-v-patnicheski-prevozi.html", "text": "Окончателното ми произнасяне по оставките в ръководството на БДЖ ще бъде след приключване на одита на Министерство на транспорта в „Пътнически превози“, който е в ход. Това каза министърът на транспорта, информационните технологии и съобщенията Росен Желязков за случващото се в БДЖ по време на Комисията по транспорт, предаде репортер на  Агенция „Фокус“.  По думите на министъра този одит ще бъде основание за освобождаване или не от отговорност.  „Появиха се най-различни спекулации. Искам да разсея отсега тази тема кой би бил следващият изпълнителен директор или следващият член на борда на холдинга. В момента няма номинация, защото няма произнасяне по въпроса. Освобождаването е въпрос и функция на одита“, каза още министърът. „Като принципал на „Холдинг БДЖ“ и респективно като имащ ангажимент на двете дъщерни дружества, не бях уведомен за каквито и да е съществуващи, налични предпоставки за бъдещи проблеми. Единственото изтъкнато притеснение беше забавянето на обществените поръчки за ремонта на локомотиви, с оглед обжалване, за доставката на нови мотрисни влакове. Обществена поръчка, която към онзи момент беше оспорена“, допълни министърът. Той уточни, че от медиите е научил, че съществуват доклади, които са по възлагане на изпълнителния директор на холдинга за проверка на „Пътнически превози“ и фактология, която на 8 ноември почти е успял да изясни. Министър Желязков цитира доклади, отговори, писма и заповеди в БДЖ, издавани за кратък период от време, което по думите му издава определена „нервност“ в холдинга и в дружеството.  \"Имаме богата кореспонденция, в която ако вие не сте се загубили, аз бях загубен. В нея по своя характер казва не се кой какво не е направил, а кой за какво не отговаря и не трябва да прави и има причини да не го направи. Поради тази причина поисках от председателя на Съвета на директорите да уведоми ръководството, че настоявам на този етап до окончателното произнасяне да бъде ангажирана личната им отговорност с подаване на заявление за предсрочно прекратяване на договорите им като членове на Съвета на директорите\", заяви още министърът.  \r\nДеница КИТАНОВА", "date": "2018.11.14", "title": "Министър Росен Желязков: Окончателното ми произнасяне по оставките в ръководството на БДЖ ще бъде след приключване на одита на Министерство на транспорта в „Пътнически превози“"}
{"url": "http://www.focus-news.net/news/2018/11/14/2590307/tsvetan-tsvetanov-gerb-pozitsiyata-ni-za-pakta-za-migratsiyata-na-oon-e-za-da-izbegnem-porednoto-spekulirane-ot-bsp.html", "text": "Позицията ни на Коалиционен съвет за пакта за миграцията на ООН е само, за да избегнем поредното спекулиране и заиграване със страховете на хората. Това каза председателят на ПГ на ГЕРБ и зам.-председател на партията Цветан Цветанов на съвместно заседание на парламентарните комисии по външна политика и по вътрешна сигурност и обществен ред, предаде репортер на  Агенция „Фокус“ . „Това заиграване ще ни превърне в партии, които не могат да защитават националните интереси на важни форуми“, коментира той. „Пактът е правнонеобвързващ, всяка държава изпълнява стриктно вътрешното си законодателство“, обясни Цветан Цветанов. „Позицията ни на Коалиционен съвет за пакта за миграцията на ООН е, за да не изпаднем в ситуация на обяснения на БСП“, посочи той и заяви, че политиката на БСП  няма нищо общо с политиката, която се води от европейските социалисти. \r\nБиляна ИВАНОВА", "date": "2018.11.14", "title": "Цветан Цветанов, ГЕРБ: Позицията ни за пакта за миграцията на ООН е, за да избегнем поредното спекулиране от БСП"}
{"url": "http://www.focus-news.net/news/2018/11/14/2590309/obshtina-blagoevgrad-poredno-spazeno-obeshtanie-na-kmeta-kambitov-zapochna-izgrazhdaneto-na-svetofarna-uredba-na-ulitsa-slavyanska.html", "text": "Започна изграждането на светофар при кръстовището на улиците „Славянска“, „Дойран“ и  „Александър фон Хумболт“ в Благоевград. Това съобщиха от пресцентъра на  Общината . С монтирането на светлинната уредба ще бъде регулирано движението на моторни-превозни средства и ще бъде улеснено преминаването на пешеходци по една от най-натоварените артерии в града.  \r\nВ края на миналата година, на място, бяха изградени изкуствени неравности на уличните платна по продължение на улица „Славянска“. Беше направена и нова повдигната пешеходна пътека, срещу Второ студентско общежитие. \r\n По улицата бяха поставени допълнителни светлинни знаци с автономно ел. захранване, указващи, наличието на пешеходни пътеки. Около кръстовището беше монтирано и видеонаблюдение.", "date": "2018.11.14", "title": "Община Благоевград: Поредно спазено обещание  на кмета Камбитов - започна изграждането на светофарна уредба на улица „Славянска“"}
{"url": "http://www.focus-news.net/news/2018/11/14/2590308/valeri-zhablyanov-bsp-razlichnoto-glasuvane-v-evropeyskiya-i-v-balgarskiya-parlament-e-obichayna-praktika-otnasya-se-i-za-gerb.html", "text": "Различното гласуване в европейския и в българския парламент е обичайна практика. Това се отнася и до ПГ на ГЕРБ. Това каза депутатът от ПГ на БСП Валери Жаблянов на съвместно заседание на парламентарните комисии по външна политика и по вътрешна сигурност и обществен ред, предаде репортер на  Агенция „Фокус“ . „Да не спекулираме с позициите на европейските депутати“, призова той. „Не се позовавайте на популизма, а се вгледайте в некачествената работа на изпълнителната власт за такива важни решения като пакта за миграцията на ООН“, посочи Валери Жаблянов към ГЕРБ. „Няма необходимост България да подкрепя пакта през декември“, обяви той. „Днешната дискусия е в резултат на декларацията на БСП от парламентарната трибуна в петък. Ако това не се беше случило днешното заседание нямаше да го има. Българската декларация в Мароко щеше да подкрепи документа“, коментира депутатът от БСП. „Не може такава позиция да се изработва в последния момент, под напора на обстоятелствата“, обяви Валери Жаблянов. „Документът е противоречив като съдържание. Стремейки се да гарантира правата на човека, ограничава правомощията на националните държави“, каза още той. \r\nБиляна ИВАНОВА", "date": "2018.11.14", "title": "Валери Жаблянов, БСП: Различното гласуване в европейския и в българския парламент е обичайна практика, отнася се и за ГЕРБ"}
{"url": "http://www.focus-news.net/news/2018/11/14/2590302/spetsializiranata-prokuratura-privleche-dvama-dushi-kato-obvinyaemi-po-kazusa-dzhi-pi-grup.html", "text": "Специализираната прокуратура повдигна обвинения на две двама души по казуса „Джи пи груп“. Те са привлечени като обвиняеми за това, че от началото на 2014 г. до 7 октомври 2018 г. са се сговорили (престъпление по чл. 321, ал.6) да извършват данъчни и финансови престъпления с цел получаване на имотна облага в особено големи размери. Това съобщиха от пресцентъра на  Апелативната специализирана прокуратура . На единия от привлечените е повдигнато обвинение за пране на пари. \r\nДосъдебното производство е образувано, след пресичане на опит на съдружник във фирмата да нареди 14 млн. евро по банкова сметка в чужбина. \r\nСумата бе запорирана от прокуратурата. Парите са акумулирани от различни банкови сметки в лична сметка на единия от обвинените - съдружник в \"Джи пи груп\",който наредил превеждането им в друга негова лична сметка в чужбина. \r\nНа обвинените са наложени мерки за неотклонение „Парична гаранция“ в размер, съответно, на 30 000 лв. и 15 000 лв.", "date": "2018.11.14", "title": "Специализираната прокуратура привлече двама души като обвиняеми по казуса „Джи пи груп“"}
{"url": "http://www.focus-news.net/news/2018/11/14/2590303/api-vnesenoto-iskane-ot-bsp-e-sashtoto-ot-minalata-sedmitsa.html", "text": "Внесеното днес от БСП искане за извършване на полеви изпитвания на настилката на участъци от републиканските пътища е същото, каквото постъпи през миналата седмица. Единствената разлика е, че под предишното са се подписали 21 народни представители от парламентарната група на социалистите, а сега от 79. Това съобщиха от пресцентъра на  Агенция „Пътна инфраструктура“  (АПИ) по повод запитвания от медии каква е разликата между двете постъпили искания. \r\nИсканата проверка е за участъци, построени както през последните години, така и за отсечки от АМ „Тракия“ и АМ „Хемус“, изграждани в предишни периоди, включително и за участъка между Чирпан и Стара Загора на АМ „Тракия“, построен в периода 2005-2007 г. и за чийто ремонт сега ще са необходими около 60 млн. лв. \r\nВ момента АПИ подготвя отговор до депутатите като се проверяват всички закони и нормативни документи, регламентиращи проверка от външни лица. Предстои в следващите дни отговорът да бъде изпратен.", "date": "2018.11.14", "title": "АПИ: Внесеното искане от БСП е същото от миналата седмица"}
{"url": "http://www.focus-news.net/news/2018/11/14/2590313/inzh-ivan-ivanov-inspektsiya-po-truda-varna-intsidentat-pri-koyto-zagina-58-godishen-strelochnik-e-trudova-zlopoluka.html", "text": "Инцидентът в района на Стара гара във Варна, при който загина 58-годишен стрелочник, е трудова злополука. Това каза за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. Инж. Иванов посочи, че институцията веднага е била уведомена са инцидента, като на място е извършена проверка. Събрана е достатъчно информация за наличие на трудово правоотношение на пострадалия работник с неговия работодател. Снети са сведения в писмен вид от останалите участници в инцидента. Работодателят е призован да предостави съответните документи пред Инспекцията по труда във Варна. „Събрана е първичната информация, която по-нататък ще бъде допълнена с документалната, предоставена от работодателя“, заяви инж. Иван Иванов. „Фокус“ припомня:  Окръжната прокуратура във Варна ръководи досъдебно производство по повод смъртта на работник. Инцидентът е станал на 13 ноември на релсите в района на Стара гара във Варна, около 11.30 часа. Загиналият 58-годишен мъж е работил като стрелочник-маневрист. Той  разкачил локомотив от два вагона, които излизали от ремонтното депо. Последвал удар, при който 58-годишният работник е паднал и е загинал. \r\nМарияна ВАЛЕНТИНОВА", "date": "2018.11.14", "title": "Инж. Иван Иванов, Инспекция по труда – Варна: Инцидентът, при който загина 58-годишен стрелочник, е трудова злополука"}
{"url": "http://www.focus-news.net/news/2018/11/14/2590314/zam-kmetat-na-plovdiv-stefan-stoyanov-do-kraya-na-godinata-vsichki-52-obshtinski-uchilishta-v-grada-shte-imat-aktivirani-profili-za-oblachni-tehnologii.html", "text": "До края на годината всички 52 общински училища в Пловдив ще имат активирани профили за облачни технологии. Това каза заместник-кметът на Пловдив Стефан Стоянов при откриването на „Световен образователен форум България“ за иновациите в класната стая, предаде репортер на  Радио „Фокус”-Пловдив . „Това означава, че през 2019 година над 3000 ученика ще имат имейли за достъп до облачната система на училището с лични профили, така че да могат да работят с нея и с възможностите, които тя предоставя – домашни, класни работи, групови и проектни задачи, контакти с учителите, работа в интернет“, допълни заместник-кметът Стоянов. По думите му, броят на иновативните училища в Пловдив се увеличава с всяка година. „Вече имаме цели учебни заведения, в  които от 1 до 7 клас  часовете са организирани в работа по групи, а учителите все повече застават до децата, а не на катедрата“, каза още Стефан Стоянов. \r\nДнешният форум се провежда за четвърти път със съдействието на Община Пловдив и ПУ „Паисий Хилендарски“. В него участие взеха 220 специалисти по образованието от 50 населени места, които обмениха опита си от внедряване на иновациите в класната стая. Гостуват лектори от Финландия, Холандия, Белгия, а ръководна роля в първия панел от програмата е на Тон Дайф – президент на Световен образователен форум и експрезидент на Европейската асоциация на училищни директори. Как да се модернизира образователната система, така че да е адекватна на бързопроменящата се среда бе основно дискутираната тема. \r\nПо думите на заместник-кмета Стефан Стоянов трябва да се работи на няколко нива – как променяме класната стая, как правим часовете по-интерактивни и интересни за децата, работа по групи и внедряване на технологии, които да подпомогнат образователния процес да напред, давайки на децата важни умения, които те да имат и да използват в бъдеще. „Идеята е да се предоставят повече възможности на децата, които да им бъдат полезни и да получат необходимите дигитални умения. Във всички училища в Пловдив има интернет, подпомагаме ги за изграждане на мрежи, закупуване на устройства, интерактивни дъски. Желанието ни е догодина в поне едно училище всяко дете да има устройство:, заключи Стоянов. По думите му трябва да „променим класните стаи, начина на преподаване, да внедрим умни технологии и да дадем повече свобода на учителите“, добави зам.-кметът. \r\n„Пловдив не само се очертава като град, в който се развива една нова икономика на дигиталните-информационни технологии, но и град, където иновациите в образованието стоят на първо място“, каза председателят на Синдиката на българските учители Янка Такева, която също бе на форума. \r\nВ Пловдив има 12 иновативни училища. Община Пловдив трета година работи по реализиране на Монтесори педагогиката в 6 детски градини, където са обхванати над 700 деца. От тази учебна година в „Св. Св. Кирил и Методий“ пилотно стартира и първият 1-и клас за обучение по метода на Мария Монтесори. \r\nЦветана ТОНЧЕВА", "date": "2018.11.14", "title": "Зам.-кметът на Пловдив Стефан Стоянов: До края на годината всички 52 общински училища в града ще имат активирани профили за облачни технологии"}
{"url": "http://www.focus-news.net/news/2018/11/14/2590312/ministar-rosen-zhelyazkov-oditat-v-bdzh-shte-priklyuchi-do-kraya-na-mesetsa.html", "text": "Одитът в БДЖ ще приключи до края на месеца. Това каза пред журналисти министърът на транспорта, информационните технологии и съобщенията Росен Желязков, предаде репортер на  Агенция „Фокус“.  Министър Желязков обясни, че смяната на ръководството на БДЖ зависи от одита в дружеството. „Въпросът за смените не е самоцелен, той е свързан с намирането на подходящи хора, с преценката дали да се освободят всички или някои от членовете на директорите и най-вече с констатации по отношение на одита, който е възложен и трябва да даде план за действие и перспективи пред развитието на дружеството“, каза още министърът. \r\nДеница КИТАНОВА", "date": "2018.11.14", "title": "Министър Росен Желязков: Одитът в БДЖ ще приключи до края на месеца"}
{"url": "http://www.focus-news.net/news/2018/11/14/2590315/blagoevgrad-prokuraturata-predade-na-sad-57-godishen-mazh-za-bludstveni-deystviya-sas-7-godishno-momiche.html", "text": "Районна прокуратура – Петрич е предала на съд обвиняемия С.С. (на 57 години) за блудствени действия със седемгодишно момиче – престъпление по чл. 149, ал. 1, пр. 2 и пр. 2 от Наказателния кодекс. Това съобщиха от пресцентъра на  Апелативна прокуратура София . \r\nОбвиняемият С. живеел със съпругата си и семейството на дъщеря си в гр. Петрич в двуетажна къща с избено помещение. Една от внучките му била в приятелски отношения със съседското седемгодишно момиче – А.-М. Децата ежедневно се виждали, играели заедно.  \r\nНа 16.06.2018 г. А.-М., която била в лятна ваканция след завършен с отличие първи клас, отново играела с приятелката си, основно в двора на къщата на обвиняемия С.С. Той също се намирал там, като пиел алкохол от 11 ч. Около 14 ч. мъжът взел няколко царевични кочана и ги дал на внучката си, за да отиде и ги нарони на отглежданите зад къщата кокошки, което детето изпълнило. Използвайки, че вече е останал насаме с малолетната А.-М., той пренесъл детето в избеното помещение, съблякъл го, след което извършил блудствени действия спрямо него без съвкупление.  \r\nМеждувременно внучката на обвиняемия С. се върнала и се насочила към прозореца на избеното помещение, където станала свидетел на случващото между нейния дядо и приятелката й, плачеща със свалени дрехи.  \r\nПострадалата А.-М. също я видяла и й махнала с ръка, след което по най-бързия начин изтичала към дома си, където разказала на майка си какво й е направил „дядо С“.  \r\nБил подаден сигнал в РУ на МВР – Петрич, а малолетното момиче било прегледано от лекар, който констатирал одрасквания със зачервявания по интимните й части.  \r\nПред разследващия орган обвиняемият С.С. категорично не се признал за виновен, дал кратки обяснения, като заявил, че близките му „скалъпили“, че е извършил престъпление.  \r\nПредстои делото да продължи в съда.", "date": "2018.11.14", "title": "Благоевград: Прокуратурата предаде на съд 57-годишен мъж за блудствени действия със 7-годишно момиче"}
{"url": "http://www.focus-news.net/news/2018/11/14/2590316/vratsa-s-hilyada-leva-e-bila-globena-mayka-za-grubo-otnoshenie-kam-maloletnata-si-dashterya.html", "text": "С хиляда лева е била глобена майка за грубо отношение към малолетната си дъщеря. Това съобщиха от пресцентъра на  Апелативна прокуратура София .  Окръжен съд – Враца е потвърдил решението на Районен съд – Козлодуй, с което В.П. е била призната за виновна за извършено престъпление против младежта.  \r\nЖената е била обвинена от Районна прокуратура – Козлодуй за изтезаване на малолетната си дъщеря, намираща се под нейни грижи. В един от случаите тя хвърлила в лицето на момичето гърне с урина. Друг път майката нанесла побой на детето си (родено през 2004 г.), което получило оток и синина под дясното око. Поводът за това станало късното прибиране от училище, в което учило в 6-ти клас, без да остава на занималня. Жената държала момичето да се прибира по-рано, за да се грижи за малолетните си братя и сестри.  \r\nПо искане на прокуратурата В.П. е била освободена от наказателна отговорност и й било наложено административно наказание, а именно - глоба в размер на хиляда лева.", "date": "2018.11.14", "title": "Враца: С хиляда лева е била глобена майка за грубо отношение към малолетната си дъщеря"}
{"url": "http://www.focus-news.net/news/2018/11/14/2590318/vratsa-zadarzhan-e-mazh-demonstriral-tsinichno-povedenie-na-publichno-myasto-v-grada.html", "text": "Задържан е мъж, демонстрирал цинично поведение на публично място в града. Това съобщиха от пресцентъра на  Апелативна прокуратура София .  \r\nРайонна прокуратура – Враца е привлякла в качеството на обвиняем Р.Д. за извършени от него непристойни действия, грубо нарушаващи обществения ред и изразяващи явно неуважение към обществото.  \r\nОколо 14.30 часа на 31.10.2018 г., в парк – спортен комплекс „Христо Ботев“ в гр. Враца, обвиняемият Д. демонстративно показал и пипал интимните си части пред лице от женски пол.  \r\nДеянието му се отличава с изключителен цинизъм и дързост, като е било извършено от него при условията на опасен рецидив.  \r\nПо искане на Районна прокуратура – Враца съдът е определил мярка за неотклонение „Задържане под стража“ спрямо обвиняемия Р.Д.", "date": "2018.11.14", "title": "Враца: Задържан е мъж, демонстрирал цинично поведение на публично място в  града"}
{"url": "http://www.focus-news.net/news/2018/11/14/2590310/protothema-gartsiya-formira-se-obshtnost-na-gyulenistite-v-gartsiya.html", "text": "След неуспешния опит за държавен преврат в Турция през юли 2016 година Гърция даде убежище на осемте военнослужещи от западната си съседка, които бяха обвинени в родината си, че са участвали в опита за сваляне на президента Реджеп Таийп Ердгоан. Хиляди турци, основно гюленисти, пристигат в Гърция по всякакви начини, искат да получат убежище и се установяват в страната, пише  онлайн изданието на гръцкия ежедневник Protorthema . \r\n27 месеца изминаха от неуспешния опит за преврат и през този период 5876 турци, повечето от които обвинени в родината си, че са членове на ФЕТО (Фетулахистката терористична организация), поискаха убежище в Гърция, отбелязва изданието. Броят им нараства бързо, като само през октомври 706 турци са пристигнали в Гърция и са поискали убежище, докато в периода януари-октомври общата им бройка е била 3807 и повече от тях живеят в Атина. \r\n„Прототема“ пише, че числата показват, че потокът нараства всеки месец. През 2013 година само 17 души са поискали убежище в Гърция, докато през 2014 са 41, 2015 – 42. През 2016 година, след осуетения опит за държавен преврат, молбите през годината не са надхвърлили 176, въпреки факта, че хиляди граждани бяха арестувани в Турция, обвинени, че са участвали в заговора по един или друг начин. \r\nПрез 2017 година обаче е била ключова година, отбелязва вестникът. Това е заради решението на гръцките съдии да не екстрадират осемте турски офицери, които избягаха в Гърция с военен хеликоптер. Чрез това е „изпратено послание“ на гюленистите да искат убежище в страната. Откакто гръцките съдии са одобрили молбите на турските военнослужещи, е станало ясно, че ще бъде дадено убежище на всеки, който успее да се добере до страната. \r\nПревод и редакция:", "date": "2018.11.14", "title": "Protothema (Гърция): Формира се „общност“ на гюленистите в Гърция"}
{"url": "http://www.focus-news.net/news/2018/11/14/2590311/premierat-na-irlandiya-sreshtata-na-varha-na-es-za-brekzit-mozhe-da-se-sastoi-na-25-noemvri.html", "text": "Извънредната среща на върха на Европейския съюз за одобряване на сделката между Лондон и Брюксел за Брекзит може да се състои на 25 ноември, съобщи премиерът на Ирландия Лео Варадкар в сряда, цитиран от  AFP . \r\nАко кабинетът на британския премиер Тереза Мей се съгласи на предложението, тогава ЕС може да излезе със съобщение по-късно в сряда за „вероятен съвет на ЕС на 25 ноември“, заяви Варадкар пред ирландските депутати. \r\nПревод и редакция:", "date": "2018.11.14", "title": "Премиерът на Ирландия: Срещата на върха на ЕС за Брекзит може да се състои на 25 ноември"}
{"url": "http://www.focus-news.net/news/2018/11/14/2590320/dps-podkrepya-pakta-za-migratsiya-na-oon.html", "text": "Позицията ни е да подкрепим пакта за миграция на ООН. Това каза депутатът от ПГ на ДПС Имрен Мехмедова на съвместно заседание на парламентарните комисии по външна политика и по вътрешна сигурност и обществен ред, предаде репортер на  Агенция „Фокус“ . „Документът е консултиран повече от 2 години“, обясни тя. „Пактът не е правнообвързващ. Документът е с добри практики, за защита на мигрантите ни“, заяви Имрен Мехмедова. \r\nБиляна ИВАНОВА", "date": "2018.11.14", "title": "ДПС подкрепя пакта за миграция на ООН"}
{"url": "http://www.focus-news.net/news/2018/11/14/2590317/ministar-rosen-zhelyazkov-holdingat-na-bdzh-vidno-ne-e-dovolen-ot-rabotata-na-direktora-na-patnicheski-prevozi-i-mnogo-yasno-i-kategorichno-tryabva-da-se-proiznese-v-ramkite-na-deystvashtiya-mandat.html", "text": "Холдингът на БДЖ видно не е доволен от работата на директора на „Пътнически превози“ и много ясно и категорично трябва да се произнесe в рамките на действащия мандат. Това каза пред журналисти министърът на транспорта, информационните технологии и съобщенията Росен Желязков за случващото се в БДЖ по време на Комисията по транспорт, предаде репортер на  Агенция „Фокус“.  На въпрос дали е доволен от шефа на \"БДЖ-Пътнически превози\", защото той е възложител на спряната поръчка към КЗК и дали той ще бъде сменен, министърът коментира: „Не би трябвало аз да съм доволен или не от управител на дъщерно дружество. Това е работа на Съвета на директорите на холдинга. Холдингът видно от всички документи не е доволен от работата на управителя, но не е вземал отношение по тази тема. В момента те много ясно и категорично трябва да се произнесат в рамките на действащия мандат“. Той уточни, че от сегашното ръководство очаква доклад.  \r\n„БДЖ достигна до онова ниво, до което като няма воденичен камък на шията, който да го държи с невъзможност да се развива поради прекормерни задължения, няма идея как да се развива. Това е нивото. Няма идея за интензивното развитие, освен въпроси, свързани с доставката на нови влакове, които както виждате са в процеси на оспорване. От друга страна инфраструктурата се развива изпреварващо, колкото и да е по-бавен процесът. Процедурите вървят стегнато и стройно. Виждаме, че е въпрос на мениджмънт, а не въпрос на възможности“, допълни министърът.  \r\nДеница КИТАНОВА", "date": "2018.11.14", "title": "Министър Росен Желязков: Холдингът на БДЖ видно не е доволен от работата на директора на „Пътнически превози“ и много ясно и категорично трябва да се произнесe в рамките на действащия мандат"}
{"url": "http://www.focus-news.net/news/2018/11/14/2590322/pp-ataka-podkrepyame-maykite-podkrepyame-pravoto-na-protest.html", "text": "На 13 ноември 2018 г. във вечерно развлекателно предаване в национален ефир бе разпространена абсолютно невярна информация, че „агитки на „Атака” хвърляли димки на протеста на майките на деца с увреждания”. Това е лъжа! Очевидно някой е подвел гостенката в предаването. Това съобщиха от пресцентъра на  ПП „Атака”  и посочиха също, че който е измислил тази лъжа и я разпространява, иска да внесе политическа интрига, а истината е, че „Атака” има ясна позиция, която многократно е изразявала - партията на Волен Сидеров подкрепя исканията на родителите на деца с увреждания. \r\n„От всички политически партии първата заявена публично позиция бе на народния представител от „Атака” Миглена Александрова в ефира на бтв.  \r\nАлександрова осъди изявленията на Валери Симеонов и поиска неговата оставка. Лидерът на „Атака” Волен Сидеров зае публично същата позиция. \r\nОчевидно някой е подвел с лъжи гостенката в предаването, която е представител на протестиращите майки. ПП „Атака” остава твърдо в подкрепа на исканията на българските майки на деца с увреждания и се разграничава от  всички действия и актове, насочени срещу протеста им”, заявяват още от партията.", "date": "2018.11.14", "title": "ПП „Атака”: Подкрепяме майките, подкрепяме правото на протест"}
{"url": "http://www.focus-news.net/news/2018/11/14/2590327/ministar-neno-dimov-do-kraya-na-mesetsa-shte-imame-obyaven-tseliyat-resurs-na-operativna-programa-okolna-sreda-2014-2020.html", "text": "Ще имаме обявен целият ресурс на Оперативна програма „Околна среда“ 2014-2020. Това каза по време на заседанието на Комисията по европейските въпроси и контрол на европейските фондове министърът на околната среда и водите Нено Димов във връзка с текущото състояние и напредъка по Оперативна програма „Околна среда 2014-2020 г.“, предаде репортер на  Агенция „Фокус“ . „Към днешна дата обявените процедури, обявеният бюджет е 99 %. Фактически почти целият бюджет. Оста 5, която е свързана с качеството на атмосферния въздух, се очаква в рамките на този месец също да бъде обявена, така че ще имаме обявен целият ресурс на оперативната програма. До момента са сключени 99 договора, което представлява около 40 % от бюджета\", каза Димов и обясни, че очаква до края на годината той да надхвърли 50 %. Министър Димов уточни, че платените суми на ПУДООС са около 11,7 % към момента, като очаква да са повече в края на годината.    \r\nДеница КИТАНОВА", "date": "2018.11.14", "title": "Министър Нено Димов: До края на месеца ще имаме обявен целият ресурс на Оперативна програма „Околна среда“ 2014-2020"}
{"url": "http://www.focus-news.net/news/2018/11/14/2590325/afp-hamas-obyavi-ostavkata-na-liberman-za-pobeda-za-gaza.html", "text": "Ислямистката групировка „Хамас“ обяви оставката на ираелския министър на отбраната Авигдор Либерман в сряда за „победа за Газа“, предава  AFP. \r\nЛиберман обяви обявеното примирие между Израел и „Хамас“, с което бе сложено край на най-тежката ескалация между двете страни от 2014 година, за „капитулация пред терора“ и обяви, че подава оставка. \r\nПревод и редакция:", "date": "2018.11.14", "title": "AFP: „Хамас“ обяви оставката на Либерман за „победа за Газа“"}
{"url": "http://www.focus-news.net/news/2018/11/14/2590324/gl-inspektor-dimitar-kikyov-protestirashtite-tryabva-da-uvedomyavat-obshtina-sliven-za-svoite-namereniya-a-politsiyata-se-angazhira-da-osiguri-mirnoto-protichane-na-protestnite-deystviya.html", "text": "Мерките за осигуряване на обществения ред по време на протестите са били обсъдени на среща между ръководството Областната дирекция  на МВР и Община Сливен. Това съобщи пред  Радио \"Фокус\" - Сливен  началникът на Районното управление на МВР в  Сливен главен инспектор Димитър Кикьов.  \r\nГл. инстектор Кикьов призова участниците в протеста предварително да уведомяват Община Сливен за своите действия, за да може и полицията своевременно да осигури охрана са събитието и да бъдат информирани гражданите, Бърза помощ и Противопожарната служба за предстоящия маршрут на протестните шествия. Главен инспектор Кикьов предупреди, че дори и при липса на уведомление, полицията ще осигури охрана, но Общината може да прекрати протестите, в случай на възникнали безредици. Той изрази надежда, че в Сливен това няма да се случи, а полицията полага всички усилия общественият ред да не бъде нарушаван.  \r\nИнспектор Кикьов коментира и случая със санкционираните шофьори, участници в протеста срещу високите цени на горивата тази неделя. Той припомни, че от над 200 протестиращи, само 26 са били глобени. Наказателни постановления са издадени на тези шофьори, които са оставили автомобилите си на места, забранени за паркиране и затрудняващи придвижването на останалите участници в движението.  Предвидената санкция в закона е от 20 до 150 лв. \"Сами се запитайте защо дори самият организатор на протеста не е глобен. Неговият автомобил бе паркиран извън пътя и не възпретятсваше движението. Наложили сме наказания само на онези, които пречеха със спрелите си автомобили, или ги бяха паркирали на моста на село Крушаре, което противоречи на закона\", посочи Кикьов.  Той допълни, че шествия по пътни артерии се организират по съответния ред след надлежащо уведомление до собственика на пътя, Общината и органите на реда.  \r\nПо повод предстоящия идната неделя протест срещу високите цени на горивата гл. инспектор Кикьов припомни, че съгласно ЗДП е забранено организирането на демонстрации и други шествия.  \r\nЛюдмила ЙОРГОВА", "date": "2018.11.14", "title": "Гл. инспектор Димитър Кикьов: Протестиращите трябва да уведомяват Община Сливен за своите намерения, а полицията се ангажира да осигури мирното протичане на протестните действия"}
{"url": "http://www.focus-news.net/news/2018/11/14/2590329/vitsepremierat-ekaterina-zaharieva-kato-predsedatel-na-ochis-balgariya-shte-zalozhi-na-proektno-orientiraniya-i-biznes-podhod.html", "text": "Радвам се, че в началото на следващата година България ще поеме председателството на Организацията за черноморско икономическо сътрудничество. Това един от най-важните формати за регионално сътрудничество, който обединява страни членки на ЕС и страни извън Съюза. Трябва да използваме максимално добре капацитета, който Организацията има. Това заяви вицепремиерът и министър на външните работи Екатерина Захариева на среща с генералния секретар на Постоянния международен секретариат на Организацията за Черноморско икономическо сътрудничество (ОЧИС) Майкъл Христидис, съобщиха от пресцентъра на  Министерството на външните работи .  \r\nБългария ще поеме ротационното председателство на Организацията за периода от 1 януари до 30 юни 2019 г., а Министерството на външните работи ще ръководи и координира дейностите по реализиране на програмата и заложените в нея приоритети на Председателството.  \r\nМинистър Захариева благодари на своя гост за сътрудничеството и подкрепата по подготовката и провеждането на предстоящото българско председателство. „Очакваме вашето председателство, предишното беше много успешно. Сигурен съм, че заедно с българските експерти ще подготвим календар със събития и срещи, който ще има много добри резултати“, заяви генералният секретар.  \r\nЕкатерина Захариева и Майкъл Христидис бяха единодушни относно необходимостта от активизиране и укрепване на сътрудничеството между ОЧИС и ЕС в по-практическа и проектно-ориентирана посока. „Вярвам ,че като председател на ОЧИС трябва да се фокусираме върху по-малко, но по-конкретни теми, за да постигнем видими резултати“, заяви първият ни дипломат. Захариева допълни, че желанието на България е по време на председателството на ОЧИС да постави акцент върху областите, които са важни и обединяват всички страни-членки на Организацията като енергетика, туризъм, култура. „Трябва да се фокусираме върху по-практичния и бизнес-ориентиран подход“, подчерта още външният министър.", "date": "2018.11.14", "title": "Вицепремиерът Екатерина Захариева: Като председател на ОЧИС България ще заложи на проектно-ориентирания и бизнес подход"}
{"url": "http://www.focus-news.net/news/2018/11/14/2590321/makfaks-makedoniya-liderat-na-aliansa-na-albantsite-chast-ot-pravitelstvoto-iska-ostavkata-na-zaev-zaradi-byagstvoto-na-gruevski.html", "text": "Лидерът на „Алианса на албанците“ Зиядин Села поиска премиерът на Македония да си подаде оставката и веднага да се формира служебно правителство, след бягството на бившия министър-председател Никола Груевски в Унгария. Села поиска отговорност да поемат всички засегнати институции, а от Специализираната прокуратура поиска да открие дело за всички, които са знаели, че за организирането на бягството на Груевски и за тези, които са го подпомогнали, съобщава  македонската агенция „Макфакс“ . \r\n„Днес всички граждани, които вярваха в правосъдната система за разочаровани от тази власт. Ние много пъти сме казвали, че вмроизираното правосъдие няма да стане сдсмизирано и това днес е реалност. Искаме Заев и правителството да подадат оставка. Веднага да се формира служебно правителство, което да се фокусира върху реформите в правосъдната система и отговорност от всички съдии за скандалите, на които сме свидетели. Бягството на Груевски не е първият случай, всички, които трябва да отговарят за престъпленията си избягаха. Например Груйовски, Бошковски, Кочан...“, заяви Села на пресконференция в сряда. \r\nТой поиска и предсрочни парламентарни избори, които да се организират заедно с президентските (през пролетта на 2019 година – бел. „Фокус“). \r\nПодобни искания имат и от опозиционното крило на партия Беса, което се ръководи от Билал Касами. От там заявиха, че правозащитните органи са допуснали Груевски да избяга и трябва да носят отговорност, че днес вместо в затвора в Шуто Оризари, бившият премиер е в Будапеща. \r\n„Това е много важен въпрос за институциите и държавата, които, за съжаление, допуснаха един значителен пропуск, защото не става въпрос за обикновен гражданин, който има проблем със закона, а за бившия премиер, за който тук, в парламента, дори имаше предложение за взимане на мандата и човек, който управляваше държавата 11 години“, заяви депутатът от фракцията Фадил Зендели. \r\nПревод и редакция:", "date": "2018.11.14", "title": "„Макфакс“ (Македония): Лидерът на „Алианса на албанците“, част от правителството, иска оставката на Заев заради бягството на Груевски"}
{"url": "http://www.focus-news.net/news/2018/11/14/2590323/dmitriy-peskov-putin-deystvitelno-e-potvardil-gotovnostta-na-moskva-da-podkrepi-sporazumenie-mezhdu-sarbiya-i-kosovo.html", "text": "Президентът на Русия в разговора си с президента на Косово Хашим Тачи в Париж действително е потвърдил, че Русия ще подкрепи споразумение между Белград и Прищина, ако такова бъде постигнато, предава  ТАСС . \r\nТова съобщи пред журналистите прессекретарят на руския лидер Дмитрий Песков, коментирайки думите на Тачи. \r\n„Естествено, Путин обърна внимание на необходимостта първо да се постигне консенсус със Сърбия“, отбеляза представителят на Кремъл, „И той каза, че тази договореност, която бъде постигната между страните, ще бъде подкрепена от нас“. \r\nПесков отбеляза, че Путин и Тачи са говорили накратко по време на мероприятията по случай 100-годишнината от края на Първата световна война, които се проведоха в Париж на 11 ноември. По неговите думи, това е била беседа в кулоарите, където руският лидер е контактувал също и с много други високопоставени участници в мероприятията. \r\nРуската агенция припомня, че Тачи по рано съобщи, че в Париж е обсъдил с Путин отношенията между Белград и Прищина. „В Париж се срещнах с президента на Русия Владимир Путин и ни се съсредоточихме върху диалога за нормализация на отношенията между Косово и Сърбия за всестранно, задължително споразумение. По този въпрос позицията на президента Путин беше твърда: „Ако вие (Косово и Сърбия) постигнете мирно споразумение, Русия ще го подкрепи“, написа Тачи в „Туитър“. \r\nПревод и редакция:", "date": "2018.11.14", "title": "Дмитрий Песков: Путин действително е потвърдил готовността на Москва да подкрепи споразумение между Сърбия и Косово"}
{"url": "http://www.focus-news.net/news/2018/11/14/2590326/ministar-krasimir-valchev-provede-sreshta-s-rakovodstvoto-na-ban.html", "text": "Министърът на образованието и науката Красимир Вълчев проведе среща с председателя на Българската академия на науките (БАН) акад. Юлиан Ревалски, по време на която обсъдиха актуални теми, свързани със съвместната дейност между двете институции. Това съобщиха от пресцентъра на  Министерството на образованието и науката  (МОН). Срещата се проведе в Академията по покана на председателя на БАН и с участието на зам.-председателя на БАН чл.-кор. Константин Хаджииванов и главния научен секретар проф. Евдокия Пашева.  \r\nПо време на разговорите представителите на ръководството на БАН информираха министъра, че са предприети всички стъпки, които са необходими за безпроблемното излизане на Националния институт по метеорология и хидрология (НИМХ) от БАН и осигуряване на оперативната му дейност, съобразно нормативните актове на Академията и действащото законодателство.  \r\nМинистърът на образованието пое ангажимент новосъздаденото научно звено в БАН да бъде финансирано чрез корекция в бюджета на МОН, както и да предложи експерти от МОН, които заедно със сформираната експертна комисия от БАН да разгледат всички въпроси, включително от имуществен характер. \r\nБеше отбелязана ролята на учени от Академията, които работят по проекти с висока обществена значимост, възложени от Министерския съвет като: Мерки за преодоляване на демографската криза, Въвеждане на съвременни методи в образованието и работата с младите таланти и др. \r\nПо време на срещата беше подчертан и приносът на  БАН в изпълнение на Националната стратегия за научните изследвания, Националните научни програми, Програмата за млади учени и новите програми за реинтеграция и задържане на учени.", "date": "2018.11.14", "title": "Министър Красимир Вълчев проведе среща с ръководството на БАН"}
{"url": "http://www.focus-news.net/news/2018/11/14/2590328/ministar-mladen-marinov-na-protestite-prisastvat-litsa-koito-provokirat-ili-politsaite-ili-ostanalite-uchastnitsi.html", "text": "В групите присъстват хора, които явно под някакъв мотив или с друга цел, или провокират полицаите или останалите участници в протеста. Намесваме се, за да запазим мира. Това каза пред журналисти вътрешният министър Младен Маринов за протестите срещу високите цени на горивата преди изслушването му във парламентарната комисия по вътрешна сигурност и обществен ред, предаде репортер на  Агенция „Фокус“ . „На много места става въпрос за протести, които не са организирани съгласно закона. Реално там няма организатор, няма с кого да се води диалог“, заяви той. Попитан притеснява ли се МВР от протестите и вярно ли е, че в протестите участват криминални лица Младен Маринов посочи: „Всяко нещо, което е свързано с обществено напрежение ни притеснява. Задачата ни е да опазим обществения мир“. \r\nБиляна ИВАНОВА", "date": "2018.11.14", "title": "Министър Младен Маринов: На протестите присъстват лица, които провокират или полицаите, или останалите участници"}
{"url": "http://www.focus-news.net/news/2018/11/14/2590319/shumen-sledvashtoto-sadebno-zasedanie-po-deloto-hitrino-e-nasrocheno-za-15-noemvri.html", "text": "Следващото съдебно заседание по НОХД № 349/2017г. („Хитрино“) на Окръжен съд - Шумен е насрочено за 15 ноември 2018 г., от 09.30 часа. Това съобщиха от пресцентъра на  съда . Предстои да бъдат изслушани вещи лица изготвили заключения по допълнителна пожаро-техническа експертиза, назначена от съда, техническа експертиза за дерайлиране на железопътната композиция и комплексна техническа жп експертиза. \r\nЗа нуждите на делото по допуснатите разпити на свидетели – чужди граждани, чрез изпълнение на европейски заповеди за разследване, от Висшия съдебен съвет е осигурена техника за видеоконферентна връзка със съдилищата в съответните държави.   \r\nРедовната дата за това заседание, определена от съда, е 11 декември 2018 г., в 10.00 часа и 14.00 часа. Резервните са съответно на 18 декември 2018 г. и 9 януари 2019 г., като часовете се запазват същите.", "date": "2018.11.14", "title": "Шумен: Следващото съдебно заседание по делото „Хитрино“ е насрочено за 15 ноември"}
{"url": "http://www.focus-news.net/news/2018/11/14/2590331/yordan-yordanov-kmet-na-dobrich-obshtinata-se-obrashta-s-apel-kam-protestirashtite-grazhdani-da-se-spazva-zakona-i-da-se-protestira-pri-ustanoveniya-red.html", "text": "Община град Добрич се обръща с апел към протестиращите граждани да се спазва закона и да се протестира при установения ред. Това заяви на брифинг кметът на Добрич Йордан Йорданов, предаде кореспондентът на  Радио „Фокус” . Преди брифинга при кмета е проведена работна среща с участието на директора на ОДМВР в Добрич ст. ком. Никола Панчев, началника на отдел „Пътна полиция“ Жулиян Минев и представители на Общинския съвет (ОбС) от различни политически партии, също и председателя на ОбС Иво Пенчев. За вчера и днес няма разрешение за провеждане на протест в града, съобщи секретарят на Общината Ася Кръчмарова. Тя допълни, че в Общината са постъпили уведомления за протести на 15 и 18 ноември. Кметът Йордан Йорданов призова желаещите да протестират да го правят при установения законов ред – подаване на уведомление в установения срок, заявяване на дата, място, час и евентуални действия, които ще бъдат предприети. Вчерашният протест в Добрич е бил незаконен. За днес също не е постъпило уведомление за протест.  \r\nСт. комисар Панчев посочи, че на днешната среща е уточнено, че всеки има право да протестира, но при установени нарушения, ще се предприемат мерки според нормативната уредба. В понеделник по време на протеста, посочи ст. ком. Панчев, не е спазен маршрута, посочен в уведомлението до Общината, имало е за кратко блокиране на пътя за Варна. Органите на реда са съставили 12 акта за нарушение, още един е в процес на съставяне. Санкцията за нарушения е административна глоба в размер от 50 до 300 лв. Полицията призовава да няма провокации както към органите на реда, така и към отделни граждани по време на протестите, каза ст. ком. Панчев. Той отбеляза също, че до момента в Добрич не са използвани физическа сила и помощни средства от органите на реда по време на протестите. При вчерашния протест не е допуснато нарушение от гражданите, но Общината не е била уведомена за протеста, следователно е бил незаконен.  \r\nЖулиета НИКОЛОВА", "date": "2018.11.14", "title": "Йордан Йорданов, кмет на Добрич: Общината се обръща с апел към протестиращите граждани да се спазва закона и да се протестира при установения ред"}
{"url": "http://www.focus-news.net/news/2018/11/14/2590334/ministarat-na-obrazovanieto-i-naukata-krasimir-valchev-naznachi-vremenno-izpalnyavasht-dlazhnostta-rektor-na-tehnicheskiya-universitet-vav-varna.html", "text": "Министърът на образованието и науката Красимир Вълчев назначи проф. д-р инж. Розалина Стефанова Димова за временно изпълняващ длъжността ректор на Техническия университет – град Варна. Това съобщиха от пресцентъра на  министерството . До момента проф. Димова бе заместник–ректор по научната, научно-приложна и проектна дейност в университета. Тя е преподавател по „Комутация и мултиплексиране в телекомуникациите“, „Телекомуникационни мрежи“ и „Цифрови преносни системи“. Проф. Димова ще изпълнява длъжността до избирането на нов ректор, като ще има всички правомощия и задължения на ректор на висшето училище, включително да освободи от академична длъжност предшественика си и да организира провеждането на предсрочни избори за нов ректор.", "date": "2018.11.14", "title": "Министърът на образованието и науката Красимир Вълчев назначи временно изпълняващ длъжността ректор на Техническия университет във Варна"}
{"url": "http://www.focus-news.net/news/2018/11/14/2590332/ministar-mladen-marinov-ima-obrazuvani-dosadebni-proizvodstva-za-huliganstvo-po-vreme-na-protestite.html", "text": "Имаме образувани досъдебни производства за хулиганство и административни преписки по Закона за движение по пътищата. Това каза пред журналисти вътрешният министър Младен Маринов за протестите срещу високите цени на горивата преди изслушването му във парламентарната комисия по вътрешна сигурност и обществен ред, предаде репортер на  Агенция „Фокус“ . „Има нормален ред, по който хората да протестират. Когато го спазват, ще им осигурим всички възможности да протестират нормално и да няма затруднения за останалите граждани“, посочи Младен Маринов. „Полицаите си вършат работата, както е по закон“, заяви вътрешният министър. \r\nБиляна ИВАНОВА", "date": "2018.11.14", "title": "Министър Младен Маринов: Има образувани досъдебни производства за хулиганство по време на протестите"}
{"url": "http://www.focus-news.net/news/2018/11/14/2590336/vitsepremierat-ekaterina-zaharieva-vrachi-zlatna-lavrova-klonka-na-poslanika-na-vietnam-u-nas-nguen-thi-hong-oan.html", "text": "Вицепремиерът и министър на външните работи Екатерина Захариева удостои посланика на Социалистическа република Виетнам у нас Нгуен Тхи Хонг Оан с почетния знак на Министерството на външните работи „Златна лаврова клонка“ за заслугите й в развитието на двустранните отношения по време на нейния мандат в България. Това съобщиха от пресцентъра на  министерството . \r\n„За мен е чест и радост да връча най-високото отличие на МВнР като израз на благодарност на българското правителство и българските граждани за личния Ви принос в повишаването на политическия диалог между нашите две страни - каза Екатерина Захариева. – Надявам се, че ще продължаваме да работим заедно за увеличаване на търговските връзки и инвестициите помежду ни.“  \r\nВицепремиерът Захариева оцени високо съдействието на посланик Нгуен Тхи Хонг Оан за организирането на посещението на нейния колега Фам Бин Мин през юли т.г., което беше първата визита на виетнамски министър на външните работи в България от повече от 30 години. Тя сподели, че след поканата, отправена от премиера Бойко Борисов в Ню Йорк към премиера на Виетнам, България очаква неговото посещение, както и това на президента на страната. Министър Захариева благодари също така и за поканата, отправена към нея, за визита във Виетнам.   \r\n„За мен е чест да получа това високо отличие. България и българският народ оставиха у мен прекрасни впечатления – каза Нгуен Тхи Хонг Оан. - Благодаря за високата оценка, която дадохте на мен и екипа ми, за приноса в задълбочаването на нашите взаимоотношения. Убедена, че те ще продължават да се развиват.“", "date": "2018.11.14", "title": "Вицепремиерът Екатерина Захариева връчи Златна лаврова клонка на посланика на Виетнам у нас Нгуен Тхи Хонг Оан"}
{"url": "http://www.focus-news.net/news/2018/11/14/2590333/gl-komisar-hristo-terziyski-gd-natsionalna-politsiya-za-protestite-150-sluzhiteli-na-zhandarmeriya-sa-komandirovani-v-kyustendil-blagoevgrad-pernik-i-plovdiv.html", "text": "До момента командированите служители от „Жандармерия“ са 50 в областите Кюстендил и Благоевград, в област Перник- 50, в област Пловдив също 50. Това каза директорът на ГД „Национална полиция“ гл. комисар Христо Терзийски за протестите срещу високите цени на горивата на заседание на парламентарната комисия по вътрешна сигурност и обществен ред, предаде репортер на  Агенция „Фокус“ . „Организацията, която създаваме за обезпечаване на протестите, е доста гъвкава. Всеки ден правим разчет на силите и командироваме до 200 служители от „Жандармерия“ на местата, на които се очаква събирането на повече хора“, обясни той. „В последните дни се организират нерегламентирани протести в социалните мрежи. Ние не можем да направим оценка за присъствието, нямаме конкретен организатор, за да проведем разговори и да обезпечим маршрути“, посочи гл. комисар Терзийски. „Организацията ни е да не допуснем ескалиране на напрежението и сериозно нарушаване на обществения ред“, заяви той. \r\nБиляна ИВАНОВА", "date": "2018.11.14", "title": "Гл. комисар Христо Терзийски, ГД „Национална полиция“: За протестите 150 служители на „Жандармерия“ са командировани в Кюстендил, Благоевград, Перник и Пловдив"}
{"url": "http://www.focus-news.net/news/2018/11/14/2590330/ria-novosti-vuchich-e-uveren-che-vizitata-na-putin-v-belgrad-shte-bade-maksimalno-plodotvorna.html", "text": "Президентът на Сърбия Александър Вучич изказа увереност, че очакваната през януари визита на руския лидер Владимир Путин в Белград ще стане „най-плодотворната по съдържание и брой подписани документи“, предава  РИА Новости . \r\nВ сряда сръбският държавен глава проведе среща с посланика на Русия в Белград Александър Чепурин. На части от разговора, посветен включително и на посещението на руския президент в Сърбия, присъства националната телевизия „РТС“. \r\n„Уверен съм, че неговата визита ще стане най-плодотворната досега по смисъл, брой споразумение и тяхното съдържание в различни сфери от живота на обществото, които ние ще подпишем“, цитира думите на президента телевизионният канал. \r\nВучич отбеляза, че за Сърбия особено значение имат енергетиката, инфраструктурните проекти, иновационните технологии и други отрасли, в които двете страни имат добро сътрудничество. \r\n„Още веднъж искам да благодаря на руския президент и на вас за подкрепата, която оказвате на сръбския народ и Сърбия в защитаването на териториалната й цялост и че подкрепяте усилията й за постигане на компромисно решение (по косовския въпрос), а не решение в резултат от натиск и шантаж“, заяви сръбският лидер. \r\nВучич също изрази удовлетворение, от ноемврийската визита на вицепремиера на Русия Юрий Борисов в Сърбия и срещата с него. \r\nПревод и редакция:", "date": "2018.11.14", "title": "РИА Новости: Вучич е уверен, че визитата на Путин в Белград ще бъде максимално плодотворна"}
{"url": "http://www.focus-news.net/news/2018/11/14/2590337/ministar-rumen-porozhanov-zapochvame-kampaniya-v-podkrepa-na-balgarskite-proizvoditeli.html", "text": "Желаем в този месец и половина до Коледа да акцентираме върху нашите постижения, върху българското земеделско производство и  българските храни. Целта е да  надградим постигнатото, за да може да продължим по правилния път. Това каза министърът на земеделието, храните и горите Румен Порожанов по време на кръгла маса, с която се даде старт на кампания в подкрепа на производителите на български храни под мотото „Аз подкрепям българските производители, подкрепи ги и ти“, съобщиха от пресцентъра на  МЗХГ . \r\nВъв връзка с инвестициите, които са направени и модернизацията на предприятията,  България вече има един добър опит като земеделска и производителка на храни страна, каза министър Порожанов.  Положителна тенденция се наблюдава с  ръст в производството на бели и червени меса:  \r\nСамо за първите 8 месеца на тази година, съпоставени с 8-те месеца на миналата година има увеличение при производството на бели меса с 18.4%, на червените меса – 7.6%.  Същата тенденция се отнася и за потреблението на готови млечни продукти и яйца. Делът на българското производство в общото потребление при киселото мляко, кравето сирене, кашкавала и яйцата е около или над 90%.  За  периода януари-август 2018 г. се запазва тенденцията на увеличение на обема на произведените млечни продукти, като най-голям ръст бележи производството на пресни млека (40%) и сирена (33%). Същевременно производството на имитиращи продукти с растителни мазнини намалява:   \r\nс около 17%, след като се  предприеха промените в нормативната уредба и забраната за използването им в млекопреработвателните предприятия, подчерта министърът.  По предварителни данни за първите 6 месеца на тази година износът на селскостопански стоки, където се включват и  храните, нараства с 13,5% спрямо 2017 г. и достига 1,9 млрд евро. По думите на Румен Порожанов очакванията са износът да надхвърли 4 млрд евро.  \r\nТой съобщи, че е направено проучване в 5-те най-големи хранителни вериги  в страната за това какъв е делът на българските и вносните хранителни  стоки и резултатите показват, че има значителен ръст в продажбата на български стоки. В малките хранителни магазини от семеен тип българските стоки също преобладават.  \r\n„Делът на хляб и хлебни изделия от българските производители  в големите хранителни вериги е между  77% и 100%. В една от тях се продават само български  хлебни изделия. По отношение на деликатесите и колбасите съотношението е между 55  и 80 на сто, а при млечните продукти то е между 57% и 75%. При сертифицираните български биопродукти се забелязва сериозен ръст през последната година, като една от веригите декларира ръст от над 167%“ , посочи министър Порожанов.  \r\nНад 2 млрд. лв. ежегодно се отделят за подкрепа на земеделските стопани. Министър Порожанов подчерта, че финансирането за следващата година в област земеделие ще бъде балансирано между всички сектори.", "date": "2018.11.14", "title": "Министър Румен Порожанов: Започваме кампания в подкрепа на българските производители"}
{"url": "http://www.focus-news.net/news/2018/11/14/2590340/api-ot-0900-do-1700-chasa-dvizhenieto-po-am-lyulin-v-platnoto-za-sofiya-pri-9-ti-km-shte-se-izvarshva-v-izprevarvashtata-lenta-na-15-noemvri.html", "text": "На 15 ноември от 09.00 до 17.00 часа движението по АМ „Люлин“ в платното за София при 9-ти км ще се извършва в изпреварващата лента. Това съобщиха от пресцентъра на  Агенция \"Пътна инфраструктура\"  (АПИ). Преминаването в активната и аварийната лента ще бъде ограничено, поради довършителни дейности по укрепване на ската над магистралата.  \r\nНеобходимо е шофьорите да спазват временната организация на движение, да карат внимателно и със съобразена скорост.", "date": "2018.11.14", "title": "АПИ: От 09.00 до 17.00 часа движението по АМ „Люлин“ в платното за София при 9-ти км ще се извършва в изпреварващата лента на 15 ноември"}
{"url": "http://www.focus-news.net/news/2018/11/14/2590338/ministar-predsedatelyat-boyko-borisov-shte-se-sreshtne-s-premiera-na-republika-makedoniya-zoran-zaev.html", "text": "Премиерът Бойко Борисов ще се срещне с министър-председателя на Република Македония Зоран Заев, който е на посещение в България. Това съобщиха от  правителствената информационна служба . Двамата ще разговарят в Министерския съвет утре, 15 ноември. \r\nФокус на срещата ще бъде задълбочаването на двустранното сътрудничество между България и Република Македония в различни области, както и развитието на инфраструктурните проекти в региона.", "date": "2018.11.14", "title": "Министър-председателят Бойко Борисов ще се срещне с премиера на Република Македония Зоран Заев"}
{"url": "http://www.focus-news.net/news/2018/11/14/2590339/ministar-rumen-porozhanov-predprieti-sa-seriozni-merki-na-mestata-kadeto-e-konstatiran-ptichi-grip.html", "text": "Определено кусур си имат и самите земеделски производители в птицевъдния сектор от гледна точка на тяхната биосигурност. Това каза пред журналисти министърът на земеделието, храните и горите Румен Порожанов във връзка с информацията за ново огнище на птичи грип в Старозагорска област, предаде репортер на  Агенция „Фокус“.  „Стандартни са мерките при поява на огнище на птичи грип. Те са описани във всяка една заповед. Агенцията по харните може да каже по-компетентно, не ме правете ветеринар. Направих опити да коментирам едно или друго и вече съм си взел урока“, посочи министър Порожанов. „Да, има проблем. Затова имаше и среща с производителите на водоплаващи птици миналата седмица, и не само с тях. Предприети са сериозни мерки там, където има открити антитела и заболяване, включително се проследява от къде са докарани партиди с патици за гушене, за да може да се спре зареждането. Да се направи дезинфекция, да се изчисти за няколко месеца и този проблем постепенно да се реши“, обясни министърът.", "date": "2018.11.14", "title": "Министър Румен Порожанов: Предприети са сериозни мерки на местата, където е констатиран птичи грип"}
{"url": "http://www.focus-news.net/news/2018/11/14/2590335/ministar-mladen-marinov-ne-moga-da-spodelya-informatsiya-dali-protestite-sa-plateni-proveryavame-signali.html", "text": "Не мога да споделя информация дали протестите са платени. Това каза вътрешният министър Младен Маринов на заседанието парламентарната комисия по вътрешна сигурност и обществен ред, предаде репортер на  Агенция „Фокус“ . „Работим по различни сигнали, които се проверяват“, заяви той. „Продължаваме да работим и по отношение на лица, които провокират органите на реда“, каза още вътрешният министър. \r\nБиляна ИВАНОВА", "date": "2018.11.14", "title": "Министър Младен Маринов: Не мога да споделя информация дали протестите са платени, проверяваме сигнали"}
{"url": "http://www.focus-news.net/news/2018/11/14/2590342/ministar-neno-dimov-resursat-v-op-okolna-sreda-za-chistotata-na-atmosferniya-vazduh-e-krayno-nedostatachen-shte-bade-nasochen-kam-7-obshtini-po-6-kriteriya.html", "text": "Ресурсът в ОП „Околна среда“ за чистотата на атмосферния въздух е крайно недостатъчен, ще бъде насочен към 7 общини по 6 критерия. Това каза по време на заседанието на Комисията по европейските въпроси и контрол на европейските фондове министърът на околната среда и водите Нено Димов във връзка с текущото състояние и напредъка по Оперативна програма „Околна среда 2014-2020 г.“, предаде репортер на  Агенция „Фокус“ . „Ресурсът, който се разполага в момента е около 110 млн. лв. Той е крайно недостатъчен, за да се реши проблемът със замърсяването на въздуха“, каза министър Димов.  \r\nПо думите му извън оперативната програма има редица инструменти, от които общините могат да се възползват. Димов даде пример с програма LIFE, към която две български общини София и Бургас са направили проекти и са кандидатствали. „В голяма степен е вероятно да бъдат одобрени. Казвам го, защото това е единственият инструмент на ЕС в рамките на следващата бюджетна програма, който ще бъде удвоен като ресурс“, допълни още министърът. По думите му този инструмент като че ли не се използва от общините. Министърът обърна внимание и на Норвежката програма. „Има ресурс, който не се търси от българските общини“, допълни още Нено Димов.  \r\nДеница КИТАНОВА", "date": "2018.11.14", "title": "Министър Нено Димов: Ресурсът в ОП „Околна среда“ за чистотата на атмосферния въздух е крайно недостатъчен, ще бъде насочен към 7 общини по 6 критерия"}
{"url": "http://www.focus-news.net/news/2018/11/14/2590345/liderat-na-aliansa-na-albantsite-ziyadin-sela-funktsioneri-ot-pravitelstvoto-pomognaha-na-gruevski-da-izbyaga.html", "text": "Представители на политическите партии на координационната среща при председателя на македонския парламент Талат Джафери са говорили за бягството на бившия премиер на страната Никола Груевски в Унгария. Те са решили отсъствието му от народното събрание да се води като неоправдано и за всеки пропуснати три заседания заплатата му да се намалява с 5%, предава  скопският телевизионен „Канал 5“ . \r\nСпоред правилника за работата на парламента, след шест месеца отсъствие парламентът има право да започне процес за отнемане на депутатския мандат на Груевски. \r\nЛидерът на „Алианса на албанците“ Зиядин Села поиска оставката на премиера Зоран Заев заради бягството на бившия премиер. Според него има информации, че политически дейци са помогнали на Груевски да напусне държавата.ю \r\nОт ДСИ (Демократическия съюз за интеграция) са отрекли каквото и да е участие в бягството на бившия премиер. \r\nОтговори кой и защо е позволил на Груевски да напусне страната са поискали и от БЕСА. \r\nПревод и редакция:", "date": "2018.11.14", "title": "Лидерът на „Алианса на албанците“ Зиядин Села: Функционери от правителството помогнаха на Груевски да избяга"}
{"url": "http://www.focus-news.net/news/2018/11/14/2590344/horata-ot-georgi-damyanovo-pred-bsp-imame-strategiya-za-severozapada-da-vleze-vav-viziya-za-balgariya.html", "text": "Жителите от село Георги Дамяново представиха на народните представители от ПГ на „БСП за България” проф. Светла Бъчварова и Славчо Велков Стратегия за развитие на Северозапада и настояха да влезе в проекта на левицата „Визия за България”. Това съобщиха от пресцентъра на  НС на БСП . Пред Славчо Велков те обясниха, че местният полицейски участък работи от 09.00 сутринта до 16.00 ч. следобед, като това не може да гарантира сигурността им. Той се ангажира да сезира вътрешния министър още утре. Пред проф. Светла Бъчварова хората сигнализираха за нагласените и престъпни търгове за общинска земя, като настояха да бъде сезирана прокуратурата. Като следващ, абсурден проблем те посочиха ненужното инвестиране на средства в инфраструктурни проекти. В околните села са били построени четири стадиона, като в тях няма изобщо деца, а същевременно пътищата в района се разпадат. Хората от Георги Дамяново  поискаха да бъде оправен пътя Ботевград – Монтана – Видин.", "date": "2018.11.14", "title": "Хората от Георги Дамяново пред БСП: Имаме стратегия за Северозапада – да влезе във „Визия за България”"}
{"url": "http://www.focus-news.net/news/2018/11/14/2590347/ministar-rumen-porozhanov-balgariya-ima-edin-dobar-oblik-kato-zemedelska-strana-i-proizvoditel-na-hrani.html", "text": "България има един добър облик като земеделска страна и производител на храни във връзка с направените инвестиции и модернизацията на предприятията. Това каза министърът на земеделието Румен Порожанов на откриването на кръгла маса, с която се дава старт на кампания в подкрепа на производители на български храни, предаде репортер на  Агенция “Фокус”.  “Този облик винаги трябва да се надгражда, за да можем да сме конкурентоспособни на международния пазар, който е безмилостен. Положителна тенденция се наблюдава в ръста на бели и червени меса, само за тази година. Говоря за данни, които са за първите осем месеца, съпоставени с първите осем месеца на миналата година - има увеличение на производството на бяло месо с 18,4 %, а на червените - с 7,6”, каза министърът. “За същия период в млекопреработвателните предприятия е преработено с 11.2 % повече мляко спрямо същия период миналата година. Отчита се нарастване в производството на пресни пакетирани млека с 22%, на масло с 18 %, на краве сирене с 15%. Същевременно производството на имитиращи продукти с растителни мазнини намалява около 17% след като предприехме промените в нормативните наредби и забраната за ползване им в млекопреработвателните предприятия”, обясни Порожанов. “За първите шест месеца на тази година износът на селскостопански стоки нарастна с 13.5 % спрямо същия период на 2017 година и достига 1.9 милиарда”, допълни министърът.  \r\nТеодора ПАТРОНОВА", "date": "2018.11.14", "title": "Министър Румен Порожанов: България има един добър облик като земеделска страна и производител на храни"}
{"url": "http://www.focus-news.net/news/2018/11/14/2590348/burgas-zam-kmetat-d-r-loris-manuelyan-shte-nagradi-sportisti-s-golemi-postizheniya-na-15-noemvri.html", "text": "Световният шампион по кикбокс Атанас Божилов от СК \"Самурай\", седемте медалисти от Световното първенство по шотокан карате до и Световната Кохай купа в Молдова от СК \"Ронин\" и деветкратната златна медалистка за деца от международния турнир по плуване \"Замората\" - Десислава Белова от клуб \"Черноморец\" ще бъдат приети и наградени от зам.-кмета на Бургас д-р Лорис Мануелян. Това съобщиха от пресцентъра на  Общината . \r\nСрещата ще се проведе от 11.00 часа на 15 ноември (четвъртък) в Заседателната зала на Община Бургас. Със спортистите ще бъдат и личните им треньори - съответно Николай Атанасов от СК \"Самурай\", Иван Тодоров от СК \"Ронин\" и Люба Панайотова от плувен клуб \"Черноморец\".", "date": "2018.11.14", "title": "Бургас: Зам.-кметът д-р Лорис Мануелян ще награди спортисти с големи постижения на 15 ноември"}
{"url": "http://www.focus-news.net/news/2018/11/14/2590346/ministar-neno-dimov-s-shest-pati-sme-namalili-riskat-ot-zaguba-na-sredstva-po-op-okolna-sreda.html", "text": "С шест пъти сме намалили рискът от загуба на средства по ОП „Околна среда“. Това каза по време на заседанието на Комисията по европейските въпроси и контрол на европейските фондове министърът на околната среда и водите Нено Димов във връзка с текущото състояние и напредъка по Оперативна програма „Околна среда 2014-2020 г.“, предаде репортер на  Агенция „Фокус“ .  По думите му това е направено за една година. „Загубата на средства - на практика ние стартирахме с потенциален риск“, каза още министърът. Той изброи, че са предприети редица мерки, за да се намали рискът от загуба на средства. По отношение на кандидатстването на ВиК операторите по програмата и мерките за тяхното насърчаване, министър Нено Димов коментира, че има уверението, че 6 ВиК дружества са в напреднала фаза и още 6, които се очакват да подадат документи до края на декември.  \r\nДеница КИТАНОВА", "date": "2018.11.14", "title": "Министър Нено Димов: С шест пъти сме намалили рискът от загуба на средства по ОП „Околна среда“"}
{"url": "http://www.focus-news.net/news/2018/11/14/2590351/balgariya-shte-bade-domakin-na-vtoriya-mezhdunaroden-kongres-na-svetovnite-tsivilizatsii-i-istoricheskite-marshruti.html", "text": "На 15 и 16 ноември 2018 г. България ще бъде домакин на втория Международен конгрес на световните цивилизации и историческите маршрути, организиран от Световната организация по туризъм (СОТ) към ООН. Той ще се проведе в столичния „София хотел Балкан“. Това съобщиха от  пресцентъра на Министерството на туризма.  За форума в София се очакват над 500 участници от България и други страни - министри и ръководители на туризма, представители на публичния и частния сектор в отрасъла и свързаните с него индустрии, международно признати експерти в областта на културата и опазването на културното наследство. \r\nПо време на дискусиите ще бъдат обсъдени общи инициативи за развитие на културно-историческия туризъм, както и мерки за опазване и популяризиране на материалното и духовното богатство на човечеството от древността до наши дни. Ще бъдат анализирани възможностите за развитие на туристически проекти, свързани с устойчивостта на културните маршрути и транснационалното сътрудничество за тяхното осъществяване. Сред основните теми ще бъдат също добрите практики като инициативата на СОТ „Западният път на коприната“. \r\nВ рамките на събитието Министерството на туризма организира и двудневно туристическо изложение в Античния културно-комуникационен комплекс „Сердика“ (зона Ларгото), на което ще бъдат представени български традиционни продукти. То ще бъде открито на 15 ноември в 14.00 часа.  \r\nПървият конгрес на световните  цивилизации, организиран от Световната организация за туризъм, бе проведен също в България през ноември 2016 г.", "date": "2018.11.14", "title": "България ще бъде домакин на втория Международен конгрес на световните цивилизации и историческите маршрути"}
{"url": "http://www.focus-news.net/news/2018/11/14/2590349/blagoevgrad-obshtestveniyat-posrednik-dots-d-r-valentin-vasilev-napravi-darenie-ot-knigi-na-yuzu-neofit-rilski.html", "text": "Общественият посредник на Благоевград доц. д-р Валентин Василев направи дарение на лична специализирана литература в полза на Университетската библиотека на ЮЗУ „Н.Рилски“, съобщиха от  пресцентъра на Община Благоевград. Той дари 95 книги и 21 периодични издания в областта на публична администрация, право, обществено управление и икономика. С направеното дарение доц. д-р Василев се надява както да подпомогне обучението на студентите в Университета, така и да даде пример на преподаватели и общественици за включване в подобни каузи и инициативи в бъдеще. \r\nВ рамките на следващите седмици доц. Василев ще направи второ дарение на специализирана литература и ще организира кампания с подобна насоченост сред общественици и изявени дейци на културата и образованието, като с тази инициатива ще се опита да насочи обществената енергия в посока на повишаване на гражданската инициативност и целенасоченото поведение в посока на повишаване на качеството на образователната услуга в ЮЗУ Н.Рилски и Благоевград.", "date": "2018.11.14", "title": "Благоевград: Общественият посредник доц. д-р Валентин Василев направи дарение от книги на ЮЗУ „Неофит Рилски“"}
{"url": "http://www.focus-news.net/news/2018/11/14/2590350/ministerstvoto-na-zdraveopazvaneto-otbelyazva-mezhdunarodniya-den-bez-tyutyunopushene-15-noemvri.html", "text": "Министерството на здравеопазването, Регионалните здравни инспекции (РЗИ), Националното сдружение на общините на Република България и Общинските съвети по наркотични вещества ще отбележат Международния ден без тютюнопушене на 15 ноември 2018 г. с редица прояви в страната срещу тютюневата зависимост и за мотивация на активните пушачи за отказване от нея. Това съобщиха от пресцентъра на  министерството . \r\nТози ден по традиция се отбелязва всеки трети четвъртък на месец ноември. Според данни от изготвения от Европейската комисия  , българското население е най-високо в ЕС и е с почти седем процентни пункта над средното за ЕС. Не по-малко от 28 % от възрастното население, включително повече от един на всеки трима (35 %) мъже, пушат ежедневно. Равнищата на тютюнопушене сред младежите са сходни: разпространението на тютюнопушенето сред 15-годишните момчета е второто най-високо в ЕС (21 %, след Хърватия), а при 15-годишните момичета 30 % са редовни пушачи, което е най-високото равнище в ЕС. Съгласно оценките на Световната банка цената, която плаща здравната система на дадена държава за последствията за здравето от употребата на тютюневи изделия съставлява между 0.1% и 1.1% от брутния вътрешен продукт в различните страни.  \r\nТютюнопушенето е една от водещите предотвратими причини за болестност и смъртност сред населението. Данните в България показват, че 13.5% от всички болести и 12.4% от смъртните случаи възникват вследствие употребата на тютюневи изделия. Изчислено е, че в Европейски мащаб всяка година приблизително 650 000 активни и пасивни пушачи умират преждевременно.  \r\nВъв връзка с това Министерството на здравеопазването определя за мото на кампанията на 15 ноември 2018 г.: „Спри сега за по-добро здраве утре”.    \r\nОсновната цел на кампанията е активните пушачи да преустановят употребата на тютюневи и свързаните с тях изделия.  \r\nИнициативите за популяризиране на Международния ден без тютюнопушене започнаха в цялата страна още в началото на месец ноември. Те са насочени и към младите хора, родители и деца за реализиране на ефективни превантивни дейности за ограничаване на пасивното тютюнопушене. Кампанията цели и да информира населението относно ефективните методи за отказване от поведенческа и никотинова зависимост, вследствие употребата на цигари. Министерството на здравеопазването припомня, че през цялата година в Кабинетите за консултиране и отказване от тютюнопушенето всеки пушач може да се консултира безплатно как да откаже тютюнопушенето. Тези кабинети са разположени в Регионалните здравни инспекции в областните градове.  \r\nСдружение „България без дим“ и тази година ще се присъедини към отбелязването на Международния ден без тютюнопушене, като организира Национална акция под надслов: „Да спечелим заедно: един ден без цигари!“  \r\nМинистерството на здравеопазването подкрепя тази инициатива. С нея Сдружението апелира всички граждани да се включат в отбелязването на Международния ден без тютюнопушене, като спрат да пушат поне на 15 ноември.", "date": "2018.11.14", "title": "Министерството на здравеопазването отбелязва Международния ден без тютюнопушене - 15 ноември"}
{"url": "http://www.focus-news.net/news/2018/11/14/2590354/predsedatelyat-na-pg-na-gerb-tsvetan-tsvetanov-shte-uchastva-v-konferentsiya-preventsiya-i-borba-sreshtu-nasilieto-i-seksualnata-eksploatatsiya-na-detsata-na-15-noemvri.html", "text": "Председателят на ПГ на ГЕРБ и председател на Комисията по вътрешна сигурност и обществен ред Цветан Цветанов ще участва в конференцията „Превенция и борба срещу насилието и сексуалната експлоатация на децата“ на 15 ноември 2018 г., съобщиха от  пресцентъра на партията.  В рамките на форума Цветан Цветанов ще направи изказване в 10.30 часа. Събитието ще се проведе в хотел „Новотел“ в София (бул. „Цариградско шосе“ 115 N) и се организира съвместно от Сдружение „Пренебрегнати деца“- ЕСРАТ България и Национална мрежа за децата. \r\nВ конференцията участие ще вземат 45 експерти от България и още 12 от Албания, Босна и Херцеговина, Гърция, Македония, Турция, Румъния и Сърбия.", "date": "2018.11.14", "title": "Председателят на ПГ на ГЕРБ Цветан Цветанов ще участва в конференция „Превенция и борба срещу насилието и сексуалната експлоатация на децата“ на 15 ноември"}
{"url": "http://www.focus-news.net/news/2018/11/14/2590353/zhiteli-na-chiprovtsi-kam-bsp-ot-profesionalna-gimnaziya-sas-700-uchenitsi-sega-imame-uchilishte-s-edva-70-detsa.html", "text": "Преди години в Чипровци имахме Професионална гимназия по художествен текстил и килимарство. Сега е останало училище, в което има само 70 деца. Градът изчезва заради лошата демографска политика. Това казаха пред народните представители от ПГ на „БСП за България” Веска Ненчева и Йордан Младенов хората по време на представянето на „Визия за България”, съобщиха от пресцентъра на  БСП . Те подчертаха, че в момента населеното място буквално изчезва, а чипровските килими ще останат в историята, защото няма на кого да бъде предаден занаятът. „Младите хора отиват в големите градове, а тук оставаме само пенсионери, които едва свързваме двата края”, алармираха още хората. Според тях, заради лошия климат есенните насаждения няма да дадат добра реколта. Народните представители се ангажираха да отправят на парламентарен контрол питане към земеделския министър- каква е грижата на държавата за хляба на българина. Чипровци бяха категорични още, че здравеопазването е в пълен колапс. Веска Ненчева представи пред тях промените, които предлага левицата за стабилизиране на здравеопазването и грижата за здравето на всеки българин. Йордан Младенов сподели с тях намерението на левицата да бъдат подпомогнати малките производители. Чипровци са обърнали особено внимание на депутатите, че е време да бъдат актуализирани списъците за гласоподаватели в ГРАО.", "date": "2018.11.14", "title": "Жители на Чипровци към БСП: От професионална гимназия със 700 ученици, сега имаме училище с едва 70 деца"}
{"url": "http://www.focus-news.net/news/2018/11/14/2590355/veliko-tarnovo-obnovyavane-na-mezhdublokovo-prostranstvo-reshava-dalgogodishen-problem-na-desetki-velikotarnovski-semeystva.html", "text": "На финал е ремонтът на междублоковото пространство пред жилищната сграда на ул. „Полтава“ №7, намираща се във великотърновския квартал „Колю Фичето“. Това съобщиха от пресцентъра на  Община Велико Търново . Дейностите са възложени от Общината и решават проблем на десетки семейства, който съществува от десетилетия. Инвестицията е от общинския бюджет. \r\nВече е възстановена отводнителната система - близо 60-метровият канал, който се оказа затлачен с битови отпадъци, бе почистен и възстановен. Така стичащите се повърхностни води вече са отвеждани директно в канализацията.  \r\nОформена е нова пътна основа в пространството край блока, положена е и нова асфалтова настилка, изграден е нов подход откъм ул. „Полтава“ за обслужване на входовете. Работи се по изграждането на нова пешеходна алея, а полагането на павираната настилка е в напреднала фаза. \r\nОбщина В. Търново изготвя цялостно решение за вертикалната планировка на квартал „Колю Фичето“ и за синхронизация на съществуващите разработки за междублоковите пространства. Общата визия ще даде параметрите на благоустройствените дейности и нужните видове строително-монтажни работи. Част от концепцията са и дейностите в района на ул. „Полтава“.", "date": "2018.11.14", "title": "Велико Търново: Обновяване на междублоково пространство решава дългогодишен проблем на десетки великотърновски семейства"}
{"url": "http://www.focus-news.net/news/2018/11/14/2590357/valeriya-kalcheva-op-okolna-sreda-obyavili-sme-7-protseduri-za-kandidatstvane-za-predostavyane-na-bezvazmezdna-finansova-pomosht-na-obshta-stoynost-1-9-mlrd-lv.html", "text": "Към днешна дата сме обявили 7 процедури за кандидатстване за предоставяне на безвъзмездна финансова помощ на обща стойност 1,9 млрд. лв. Това каза Валерия Калчева, главен директор на Главна дирекция \"Оперативна програма околна среда\" по време на заседанието на Комисията по европейските въпроси и контрол на европейските фондове, във връзка с текущото състояние и напредъка по Оперативна програма „Околна среда 2014-2020 г.“, предаде репортер на  Агенция „Фокус“.    „99 проекта имаме в рамките на оперативната програма. Сключените договори през 2018 г. са в размер на 552 млн. лв.“,  допълни още Калчева. По думите й изплатените суми само през 2018 г. са 218 млн. лв. „Верифицираните от 1 януари до момента възлизат на 197 млн. лв. почти“, допълни още Калчева. „Към днешна дата сме обявили седем процедури за кандидатстване за предоставяне на безвъзмездна финансова стойност на обща стойност 1,9  млрд. лв. Четири от тях са в сектор „Води“. Най-голямата от 1,35 млрд.лв., която обявихме на 20 юли е за предоставяне на консолидираните територии, обслужвани от 14 ВиК оператори, чиито предпроектни регионални прединвестиционални проучвания се разработват от МРРБ“, каза Калчева.  \r\nДеница КИТАНОВА", "date": "2018.11.14", "title": "Валерия Калчева, ОП „Околна среда“: Обявили сме 7 процедури за кандидатстване за предоставяне на безвъзмездна финансова помощ на обща стойност 1, 9 млрд. лв."}
{"url": "http://www.focus-news.net/news/2018/11/14/2590356/ministarat-na-zdraveopazvaneto-kiril-ananiev-provede-sreshta-s-koordinatorite-po-donorstvo-i-rakovoditelite-na-darzhavnite-mnogoprofilni-bolnitsi.html", "text": "Проблемите, свързани с донорството в страната, мерките за преодоляването им, добрите практики при реализирането на донорски ситуации и кондиционирането на донорите бяха обсъдени на среща между ръководството на Министерството на здравеопазването, координаторите по донорство и директорите на многопрофилните болници с над 50% държавно участие. Това съобщиха от пресцентъра на  министерството . Министър Ананиев запозна присъстващите с действията, предприети от министерството за насърчаване на донорството. В момента тече подготовка на Национална програма за донорството и Пътна карта към нея. „Работим и по изменението на Наредба № 29, която урежда финансирането на трансплантациите. В постоянен контакт сме с най-добрите центрове по трансплантология в Европа за обмяна на опит и обучение на наши специалисти“, посочи здравният министър. Кирил Ананиев обясни, че очаква през месец декември Негово Светейшество Патриарх Неофит и Светия синод да излязат с официално становище относно донорството. Предстои среща и с Националния съвет на религиозните общности в България.  \r\n„Броят на хората, които чакат за органи се увеличава, а броят на донорите, съответно и на трансплантациите, намалява. Имаме проблем и не можем да си затваряме очите. Ето защо е важно да работим не само на национално ниво, но и по места чрез вас, координаторите по донорство“, беше категоричен министърът на здравеопазването. С негова заповед ще бъдат създадени и три работни групи, които да предложат по-добър механизъм за организация на процесите по донорство на ниво областни структури, както и да изработят препоръки, ръководства и насоки за работата на координаторите по донорство.  \r\nПодготвя се и въвеждането на система за автоматизация и контрол на дейността относно оповестените в Изпълнителната агенция по трансплантации донори – какъв е донорът, къде се намира, кой и как го кондиционира и т.н., посочи зам.-министър Бойко Пенков.  \r\nМинистерството на здравеопазването работи по изготвянето и утвърждаването на медицински стандарт по донорство, който да стъпи на добрите европейски практики.  \r\nКоординаторите по донорство призоваха за провеждането на повече и регулярни обучения с цел подобряване качеството и организацията на тяхната работа. Ръководството на МЗ пое ангажимент за периодичност на срещите с координаторите по места и надграждане на постигнатите до момента резултати.", "date": "2018.11.14", "title": "Министърът на здравеопазването Кирил Ананиев проведе среща с координаторите по донорство и ръководителите на държавните многопрофилни болници"}
{"url": "http://www.focus-news.net/news/2018/11/14/2590341/ria-novosti-vuchich-e-uveren-che-vizitata-na-putin-v-belgrad-shte-bade-maksimalno-plodotvorna.html", "text": "Президентът на Сърбия Александър Вучич изказа увереност, че очакваната през януари визита на руския лидер Владимир Путин в Белград ще стане „най-плодотворната по съдържание и брой подписани документи“, предава  РИА Новости . \r\nВ сряда сръбският държавен глава проведе среща с посланика на Русия в Белград Александър Чепурин. На части от разговора, посветен включително и на посещението на руския президент в Сърбия, присъства националната телевизия „РТС“. \r\n„Уверен съм, че неговата визита ще стане най-плодотворната досега по смисъл, брой споразумение и тяхното съдържание в различни сфери от живота на обществото, които ние ще подпишем“, цитира думите на президента телевизионният канал. \r\nВучич отбеляза, че за Сърбия особено значение имат енергетиката, инфраструктурните проекти, иновационните технологии и други отрасли, в които двете страни имат добро сътрудничество. \r\n„Още веднъж искам да благодаря на руския президент и на вас за подкрепата, която оказвате на сръбския народ и Сърбия в защитаването на териториалната й цялост и че подкрепяте усилията й за постигане на компромисно решение (по косовския въпрос), а не решение в резултат от натиск и шантаж“, заяви сръбският лидер. \r\nВучич също изрази удовлетворение, от ноемврийската визита на вицепремиера на Русия Юрий Борисов в Сърбия и срещата с него. \r\nПревод и редакция:", "date": "2018.11.14", "title": "РИА Новости: Вучич е уверен, че визитата на Путин в Белград ще бъде максимално плодотворна"}
{"url": "http://www.focus-news.net/news/2018/11/14/2590343/afp-pravitelstvoto-na-velikobritaniya-reshava-za-brekzit.html", "text": "Министрите от правителството на Великобритания се събраха в сряда, за да решат съдбата на споразумението за Брекзит, предложено от преговарящите екипи на ЕС и Обединеното кралство, предава  AFP . \r\nПроектопредложението бе посрещнато с тежки критики от радикалните „брекзитъри“ в  Консервативната партия на Тереза Мей. \r\nПревод и редакция:", "date": "2018.11.14", "title": "AFP: Правителството на Великобритания решава за Брекзит"}
{"url": "http://www.focus-news.net/news/2018/11/14/2590358/veliko-tarnovo-doktorant-ot-stopanska-akademiya-svishtov-e-pobeditel-v-natsionalniya-konkurs-na-memorialen-fond-za-prisazhdane-na-nagradi-d-r-ilko-eskenazi-2018-v-oblast-ikonomika.html", "text": "Докторант от Стопанска академия „Димитър А. Ценов”-Свищов е победител в националния конкурс на мемориален фонд за присъждане на награди „Д-р Илко Ескенази” 2018, в област „Икономика”. Това съобщиха от пресцентъра на  висшето учебно заведение . Победителят в тазгодишното издание на конкурса е Теодор Тодоров – редовен докторант към катедра „Финанси и кредит”, с научен ръководител доц. д-р Марин Маринов.   \r\nМемориален фонд „Д-р Илко Ескенази” към Международна фондация „Св.св. Кирил и Методий” е учреден през 1994 г. с идеята да стимулира изявени млади учени в областта на икономиката и правните науки. Самият д-р Илко Ескенази е по професия  юрист. През 1992 г. е заместник министър-председател в правителството на Филип Димитров. Посвещава дълги години от своя живот на процеса за интеграция на България към Европейския съюз. Именно това е основната причина през 2005 г. мемориалният фонд да вземе решение за провеждане на ежегоден национален конкурс за присъждане на награди „Д-р Илко Ескенази” – България и Европейския съюз – право и икономика. Конкурсът има за цел да отличи по един писмен труд в областите „Право” и „Икономика”, свързан с интегрирането на България и нейното членство в ЕС, като е предназначен за млади хора до 35 годишна възраст. Към днешна дата, членовете на фонда наброяват сто души, изявени специалисти в областта на икономическите и правните науки. \r\nВ тазгодишното издание на конкурса, организаторите обявиха четири тематични направления за икономисти. В конкуренция на десетки студенти и докторанти от цяла България, свищовският докторант спечели конкурса с научна студия на тема „Проблеми и предизвикателства на България по пътя към Еврозоната”. Теодор Тодоров получи своята награда – грамота и 2500 лв. на церемония в София. Победителят в направление „Икономика” бе  награден от Димитър Радев, управител на БНБ. Теодор Тодоров е първият свищовски докторант, отличен с престижната награда от конкурса на мемориален фонд „Д-р Илко Ескенази”. \r\nТеодор Тодоров е роден в град Свищов. Завършва в Стопанска академия бакалавърска степен по специалност „Финанси” и магистърска програма „Финансов мениджмънт”. Неговите изследователски интереси са в областта на техническия анализ, инвестиционния анализ, финансовите пазари, финансовата иконометрия, финансовия анализ, портфейлния мениджмънт и оценяването на финансови деривати. Зачислен е в докторантура на 01.05.2016 г., а темата на дисертационния му труд е „Прецизиране спекулативните решения на FOREX пазара”. През 2017 г. докторантът заема призовото трето място в конкурса, посветен на д-р Иванка Петкова, организиран от „Института за икономическа политика”.  \r\nВеднага след церемонията по награждаване в София за тазгодишния конкурс, носителят на наградата „Д-р Илко Ескенази” в област „Икономика” изказва своята благодарност и признателност към състава на катедра „Финанси и кредит” при Стопанска академия за цялостната подкрепа и доверие, оказвани му през всичките години на следване. Теодор Тодоров не скри и гордостта си от факта, че получава тази награда именно като докторант в свищовското висше училище, което има 82-годишна история и над 150 000 възпитаници.", "date": "2018.11.14", "title": "Велико Търново: Докторант от Стопанска академия-Свищов е победител в националния конкурс на мемориален фонд за присъждане на награди „Д-р Илко Ескенази” 2018, в област „Икономика”"}
{"url": "http://www.focus-news.net/news/2018/11/14/2590362/kardzhali-izdirva-se-izcheznal-56-godishen-mazh-ot-selo-rogozche.html", "text": "56-годишният Камен Анреев (с турско име Кямил) от село Рогозче, община Джебел, е обявен за общодържавно издирване на 6 ноември 2018 г. като безследно изчезнал. Това съобщиха от  ОДМВР-Кърджали . За последно мъжът е бил видян на 27 октомври 2018 г., около 17.00 часа, в село Овчево, след което следите му се губят. Без резултат са останали претърсванията, организирани от РУ-Джебел и с участието на местни хора, в районите на селата, където мъжът би могъл да се намира. \r\nИздирваният е на видима възраст 55-60 години, среден на ръст (161-170 см), слабо телосложение, прегърбен, с кафяви очи. Към момента на изчезването е бил облечен с тъмносин дънков панталон, тъмно на цвят сако и с бели летни обувки, тип еспадрили. \r\nПолицията умолява гражданите, които могат да дадат информация за издирваното лице, да позвънят на телефони: 0361/ 69 017; 0361/ 69 030 или в най-близкото управление на МВР при гарантирана анонимност.", "date": "2018.11.14", "title": "Кърджали: Издирва се изчезнал 56-годишен мъж от село Рогозче"}
{"url": "http://www.focus-news.net/news/2018/11/14/2590352/telma-makedoniya-vmro-dpmne-poiska-da-se-poeme-otgovornost-za-byagstvoto-na-gruevski-zaev-otreche-da-ima-propuski.html", "text": "ВМРО-ДПМНЕ поиска правителството да поеме отговорност за бягството на бившия македонски премиер Никола Груевски и посочи, че политическият театър в понеделник се е случил, за да се прикрие слабостта и неспособността на властта, предава  скопският телевизионен канал „Телма“ . \r\nВ отговор на това, премиерът Зоран Заев заяви, че не е имало никакви пропуски в действията на Министерството на вътрешните работи и че се е действало в съответствие със законите. Той посочи, че е имало информация, че някой ще бяга, но не е било възможно да се предприеме нищо, защото все още не е било издадено решение за принудително вкарване в затвора на Груевски. Министър-председателят отрече и твърдението, че бягството на бившия премиер е част от т.нар. помирение“. \r\nЗаев очаква от Унгария да екстрадира Груевски и да не защитава престъпниците, които са нанесли вреди на Македония. \r\nТой лично не е говорил с унгарския премиер Виктор Орбан, а е разговарял само с министрите на вътрешните работи на двете страни. От македонските власти е поискана информация за наказателното дело, по което е осъден Груевски, Според Заев очакванията са той да се върне обратно и да излежи присъдата си. \r\nПревод и редакция:", "date": "2018.11.14", "title": "„Телма“ (Македония): ВМРО-ДПМНЕ поиска да се поеме отговорност за бягството на Груевски, Заев отрече да има пропуски"}
{"url": "http://www.focus-news.net/news/2018/11/14/2590360/vitseprezidentat-iliyana-yotova-v-edinenieto-na-naroda-e-silata-i-moshtta-na-edna-darzhava.html", "text": "Изпитанията пред българите винаги са били тежки. По-силни от тях обаче са волята и стремежът към свобода, справедливост и правда. Това заяви вицепрезидентът Илияна Йотова в село Баня на тържественото отбелязване на 140 години от Кресненско-Разложкото въстание, съобщиха от  прессекретариата на държавния глава .  \r\n„140 години въстанието ни казва какво е да обичаш Род и Родина, учи ни, че няма свобода, ако дори един българин остане поробен. И най-важното – че в единението на народа е силата и мощта на една държава. Днес тези завети са по-живи от всякога“, отбеляза вицепрезидентът.  \r\nИлияна Йотова посочи, че скоро след извоюваната свобода Берлинският конгрес потъпква идеала на българския народ. „С документи, конгреси, конференции може да се разделят територии, но не може да се раздели народ и да се изтръгне желанието му за обединение“, заяви вицепрезидентът.  \r\n„500 години окови не сломиха волята за свобода и единение, те са в кръвта ни, в това да си българин“, посочи в приветствието си Илияна Йотова. „Без хората, родени по тези земи и платили висока цена за саможертвата си, нямаше да бъдат възможни съединението и независимостта на България“, отбеляза вицепрезидентът. „Пред всички тях даваме една клетва – да бъдем достойни за паметта им“, изтъкна Илияна Йотова.", "date": "2018.11.14", "title": "Вицепрезидентът Илияна Йотова: В единението на народа е силата и мощта на една държава"}
{"url": "http://www.focus-news.net/news/2018/11/14/2590364/ministar-lilyana-pavlova-balgarskoto-predsedatelstvo-beshe-primer-za-dobri-praktiki.html", "text": "Българското председателство на Съвета на ЕС доказа, че може да бъде пример за добри практики и да представя натрупания опит, който да бъде споделен пред съмишленици и партньори. Това каза министър Лиляна Павлова по време на международна среща, посветена на Българското председателство, която се проведе във Виена, съобщиха от  пресцентъра на Министерството за Българското председателство на Съвета на ЕС 2018.  Събитието се организира от Асоциацията за външна политика и Обединените нации в Република Австрия, ръководена от бившия австрийски федерален канцлер Волфганг Шюсел и е в продължение на доброто сътрудничество между Българското и Австрийското председателство.  \r\nПред представители на Министерство на външните работи на Австрия, международни организации със седалище във Виена, дипломатически мисии, както и бивши депутати от Парламента, студенти, млади хора и членове на Асоциацията министър Лиляна Павлова представи основните постижения и сподели опита на нашата страна, постигнати по време на  председателството.  За първи път на събитие на Асоциацията тази година е взето решение да бъде поканен гост лектор от България и тази възможност е отправена именно към министър Павлова.  \r\n„Представянето на постиженията и научените уроци от Българското председателство на този международен форум допринесе за затвърждаване на положителния имидж на страната ни, както и затвърждава политическата ангажираност и последователност в работата на правителство по отношение на европейските политики“, коментира министърът.", "date": "2018.11.14", "title": "Министър Лиляна Павлова: Българското председателство беше пример за добри практики"}
{"url": "http://www.focus-news.net/news/2018/11/14/2590363/sofiya-vavezhda-se-organizatsiya-na-dvizhenieto-za-izvarshvane-na-tovaro-raztovarni-deynosti-na-16-noemvri.html", "text": "Въвежда се организация на движението в София за извършване на товаро-разтоварни дейности на 16 ноември 2018 г. Това съобщиха от пресцентъра на  Столична община . \r\nОт 07.00 до 09.00 часа на 16 ноември 2018 г. се забраняват престоят и паркирането на пътни превозни средства, с изключение на автомобилите извършващи товаро-разтоварните дейности на ул. „Иван Вазов” № 29.", "date": "2018.11.14", "title": "София: Въвежда се организация на движението за извършване на товаро-разтоварни дейности на 16 ноември"}
{"url": "http://www.focus-news.net/news/2018/11/14/2590361/tass-shindzo-abe-i-vladimir-putin-se-dogovoriha-da-uskoryat-rabotata-po-savmestnata-deynost-na-kurilskite-ostrovi.html", "text": "Министър-председателят на Япония Шиндзо Абе и президентът на Русия Владимир Путин са се договорили да ускорят работата за възможно най-бързо осъществяване на съвместна държавна дейност на южните Курилски острови, съобщи в сряда агенция Kyodo, предава  ТАСС. \r\nПо информация от източник на агенцията в правителството на Япония, лидерите на двете страни са се договорили за възможно най-бързо започване на съвместната държавна дейност на Курилските острови, която да не нарушава правовите позиции и на двете страни.  \r\nПревод и редакция:", "date": "2018.11.14", "title": "ТАСС: Шиндзо Абе и Владимир Путин се договориха да ускорят работата по съвместната дейност на Курилските острови"}
{"url": "http://www.focus-news.net/news/2018/11/14/2590365/sofiya-vavezhda-se-organizatsiya-na-dvizhenieto-za-zasnemane-na-igralen-film.html", "text": "Въвежда се организация на движението в София за заснемане на игрален филм. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва:  \r\n- от 09.00 до 16.00 часа на 16 ноември 2018 г. на ул. „Партений Нишавски” между бул. „Ген. Скобелев” и ул. „Българска морава”.  \r\n- от 17.00 до 19.30 часа на 16 ноември 2018 г. на ул. „Кузман Шапкарев” между ул. „Ген. Гурко” и ул. „Иван Вазов”.", "date": "2018.11.14", "title": "София: Въвежда се организация на движението за заснемане на игрален филм"}
{"url": "http://www.focus-news.net/news/2018/11/14/2590368/sofiya-vavezhda-se-organizatsiya-na-dvizhenieto-za-provezhdane-na-mezhdunaroden-kongres-na-svetovnite-tsivilizatsii-i-istoricheskite-marshruti.html", "text": "Въвежда се организация на движението с София за провеждане на международен конгрес на световните цивилизации и историческите маршрути. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства, с изключение на колите обслужващи мероприятието, както следва:  \r\n- до приключване на мероприятията на 17 ноември 2018 г. на паркинга на „София хотел Балкан”.  \r\n- от 08.00 часа до приключване на мероприятията на 14 и 15 ноември 2018 г. около Боянската църква.  \r\nОт 05.00 до 09.00 часа и от 18.00 до 23.00 часа на 15 и 16 ноември 2018 г. на бул. „Кн. Мария Луиза”, в частта срещу ЦУМ на местата на туристическите автобуси.", "date": "2018.11.14", "title": "София: Въвежда се организация на движението за провеждане на международен конгрес на световните цивилизации и историческите маршрути"}
{"url": "http://www.focus-news.net/news/2018/11/14/2590359/1tv-makedoniya-ungarskite-medii-tvardyat-che-gruevski-e-minal-granitsata-oblechen-kato-zhena.html", "text": "Унгарските медии са пълни с новини за бягството на бившия македонски премиер Никола Груевски в Будапеща. Те съобщават, че говорителят на унгарския премиер е отрекъл, че Виткор Орбан и бившият министър-председател  са се срещали, предава  скопският телевизионен канал „1ТВ“ . \r\n„Премиерът вчера се прибра у дома и се срещна с две лица, но не и с човека, за когото питате“, е заявил Бертланд Хаваси пред унгарските медии. \r\nСпоред журналистите в Будапеща, Груевски е в страната и най-вероятно е пристигнал в петък. Те казват още, че били изненадани, че бившият македонски премиер се намира в резиденцията на Орбан. Журналистът Золт Кернер от 24.hu е заявил пред „Макфакс“, че първите дни от престоя си в Будапеща Груевски е прекарал в хотел Кемпински в Будапеща. \r\n„Преди няколко месеца правителството направи промени в Закона за имиграцията. Според тази процедура, в същият момент, когато е преминал границата, правителството е трябвало да върне Груевски в Македония, или в Сърбия, ако действително той е пристигнал в страната през Сърбия, тъй като двете се смятат за сигурни страни. Ако Сърбия откаже да го приеме, тогава ще трябва да започне процедура за предоставяне на убежище. Това е обичайната процедура за тези, които молят за убежище. Цялата процедура трябва да завърши в срок от 60 дни, или ако е по бързата процедура, за 15 дни. Ние нямаме информация коя процедура е избрана“, заяви журналистът Кернер. \r\nЕвродепутатът от Нидерландия Джудит Саргентини, заклет противник на Виктор Орбан, попита открито унгарските власти дали ще отхвърлят молбата за убежище на бившия македонски премиер, защото според техните критерии той е дошъл от сигурна страна. \r\nМаждарските медии публикуват различни информации за бягството на Груевски. Най-голямото издание index.hu пише, че той преминал унгарската граница преоблечен в женски дрехи.  \r\nПревод и редакция:", "date": "2018.11.14", "title": "„1ТВ“ (Македония): Унгарските медии твърдят, че Груевски е минал границата облечен като жена"}
{"url": "http://www.focus-news.net/news/2018/11/14/2590371/ep-evrodeputatite-slagat-tavan-na-tsenite-na-obazhdaniyata-v-es-i-odobryavat-izvanredna-saobshtitelna-sistema.html", "text": "‒         Телефонните разговори в рамките на ЕС с таван от 19 цента на минута, 6 цента за текстовите съобщения (SMS).  \r\n‒         Подходящ радиочестотен спектър за 5G до 2020 г.  \r\n‒         Задължителна съобщителната система за извънредни ситуации („обратна връзка от номер 112“).  \r\nЕвродепутатите приеха пакета за телекомите, който ограничава цените на обажданията, улеснява достъпа до 5G мрежите с голям капацитет до 2020 г. и създава съобщителна система за извънредни ситуации, съобщава  пресслужбата на Европейския парламент . \r\nВ сряда Европейският парламент потвърди предварително договореното през юни споразумение със Съвета на ЕС относно Европейския кодекс за електронни съобщения (ЕКЕС) с 584 гласа „за“, срещу 42 гласа „против“ и 50 гласа „въздържал се“ и относно Органа на европейските регулатори в областта на електронните съобщения (ОЕРЕС) с 590 гласа „за“, срещу 63 гласа „против“ и 23 гласа „въздържал се“.  \r\nНовите правила ще предоставят високоскоростна свързаност и сигурни и достъпни обажданията в рамките на ЕС, едновременно осигурявайки необходимата предсказуемост за телеком операторите и насърчавайки инвестициите във високоскоростния интернет.  \r\nПо-ниски цени, по-висока скорост и по-добра защита за потребителите на смартфони  \r\nПолитиката „Роуминг като у дома“ сложи край на таксите за роуминг през 2017 г. Новото законодателство ограничава цената на обажданията до други държави от ЕС на 19 цента, и на 6 цента за текстови съобщения (SMS) от 15 май 2019 г., което прави достъпно поддържането на връзка на гражданите с техните близки в другите държави членки на ЕС.  \r\nПравилата също така защитават по-добре потребителите на смартфони, включително потребителите на уеб базирани услуги (Skype, WhatsApp и др.) и укрепват изискванията за сигурност и за криптиране. Въвежда се правото за запазване на телефонен номер за един месец след прекратяването на договор, както и правото за възстановяване на неизползван предплатен кредит при прекратяване на договор, както и обезщетение в случай на забавяне или злоупотреба с прехвърлянето му.  \r\nДържавите членки ще трябва също така да улеснят въвеждането на 5G мрежа, чрез предоставянето на подходящ радиочестотен спектър до 2020 г., с цел достигане на целта „Пътна карта за 5G в ЕС“, съгласно която трябва да има 5G мрежа в най-малко един голям град във всяка страна от ЕС до 2020 г.  \r\n„Обратна връзка от номер 112“  \r\nПри тежки извънредни ситуации и бедствия засегнатите граждани трябва да бъдат предупреждавани чрез SMS или чрез мобилно приложение. Държавите членки разполагат с 42 месеца за въвеждане на системата, след влизането в сила на Директивата.  \r\nПо-голяма предсказуемост за телеком оператори  \r\nЗа постигане на необходимото ниво на инвестиции в инфраструктурата и 5G мрежите, с оглед достигане на нуждите на свързаност новото законодателство предлага по-добра предсказуемост на инвестициите и насърчава риска и споделянето на разходи сред телеком операторите.  \r\nЦитати  \r\n„Кодексът дава на операторите по-предсказуема инвестиционна среда, което е решаващо за разработването на 5G комуникации“, заяви Пилар дел Кастильо Вера (ЕНП, Испания) .  \r\n„По-евтините телефонни разговори са победа за всички граждани на ЕС, а Кодексът осигурява по-голяма защита на всички потребители в ЕС“, заяви Дита Харанзова (АЛДЕ, Чехия)  \r\n„Новите правила, които регулират ОЕРЕС, ще му позволят да поеме нови отговорности, които са му поверени от новите телеком правила“ – Евжен Тошеновски (ЕКР, Чехия).  \r\nМомчил Неков (С&Д, България): „Днес, когато основната комуникация между хората е чрез мобилните устройства, има нужда от своевременни актуализации на условията за ползване на телекомуникационни услуги в унисон с бързо развиващата се среда. От една страна трябва да се справим с проблемите с предоставяне на данни и евентуалната спекулация с тях, от друга е немислимо, след като държавите членки са в една общност и едно икономическо пространство, да се борим с изключително високи цени на услугите, които засягат освен европейските граждани и цялата икономика на ЕС. Необходими са повече сигурност и поевтиняване на услугите“.  \r\nСледващи стъпки  \r\nСлед окончателното одобрение от страна на Съвета, държавите членки ще разполагат с две години, за да приемат национално законодателство за прилагане на Директивата. Ограниченията в тарифите ще влязат в сила на 15 май 2019 г.", "date": "2018.11.14", "title": "ЕП: Евродепутатите слагат таван на цените на обажданията в ЕС и одобряват извънредна съобщителна система"}
{"url": "http://www.focus-news.net/news/2018/11/14/2590366/aktsenti-v-sutreshniya-blok-dobro-utro-balgariya-po-radio-fokus-na-15-noemvri.html", "text": "Сутрешния блок „Добро утро, България“ по  Радио „Фокус“  на 15 ноември ще стартираме с полезни съвет за всички решили да се впуснат в 40-дневните коледни или рождествени пости. Как да си набавяме необходимите за организма ни вещества през този период и защо често постът се бърка с диета? Тези и други въпроси задаваме на диетолога проф. Донка Байкова.  \r\nПоредни дни на протести в редица градове на страната. Общественото недоволство, повод за което са високите цени на горивата, увлича след себе си и други настроения и призиви. Какъв е потенциалът на сегашните демонстрации и може ли да ни се припомнят събитията от 2013 година при антимонополните протести и тези срещу кабинета „Орешарски“? Параметрите на гражданското разочарование очертаваме с политическия психолог проф. Антоанета Христова. \r\nНяколко града попаднаха под мониторинг заради качеството на въздуха. Един от тях е Димитровград, които вече е намерил решение на проблема с проект, който предстои да се реализира. Какви обаче са другите акценти на работа, които общината си е поставила за последните месеци на тази година, питаме кмета на Димитровград Иво Димов.  \r\nВ минутите след 09.00 часа Ливия Нинова от  Радио „Фокус“-Пирин  ще ни разкаже повече за „Нощ на театрите“ в Симитли.  \r\nТези и още теми - в сутрешния блок „Добро утро, България“ на  Радио „Фокус“ , от 06.00 до 10.00 часа на 15 ноември, с водещ Виктория Месробович - Кувенджиева.", "date": "2018.11.14", "title": "Акценти в сутрешния блок „Добро утро, България“ по Радио „Фокус“ на 15 ноември"}
{"url": "http://www.focus-news.net/news/2018/11/14/2590367/ep-parlamentat-glasuva-za-zasilvane-na-kontrola-nad-iznosa-na-orazhiya.html", "text": "-       Държавите членки на ЕС не успяват да контролират износа на оръжия.  \r\n-       Необходими са  повече прозрачност и механизъм за санкции.  \r\n-       Оръжията от ЕС поддържат кризата в Йемен.  \r\nСистемното неизпълнение от страна на държавите членки на ЕС на правилата на ЕС относно контрола върху износа на оръжия трябва да подлежи на механизъм за санкции, заяви в сряда  Европейският парламент .  \r\nВъпреки съвместно договорените правила, определящи критериите за това кой би могъл да получи лиценз за износ на оръжия, държавите членки систематично не успяват да ги прилагат. Парламентът изисква механизъм за налагане на санкции на държавите членки на ЕС, които нарушават правилата.  \r\nОбщите правила  относно износа на оръжия са ключови за предотвратяване на нарушенията на правата на човека и използването на европейски оръжия срещу европейски въоръжени сили, отбеляза Парламентът.  \r\nСаудитска Арабия  \r\nЕвродепутатите споменават някои особени случаи, като например по-голямата част от износа на оръжия за Саудитска Арабия,  който е получил зелена светлина от държавите членки на ЕС, въпреки че този износ нарушава поне шест от осемте критерия и по този начин подкопава цялостните европейски усилия за контрол върху оръжията. Изнесените военни кораби подпомогнаха военноморската блокада на Йемен, а самолетите и бомбите изиграха основна роля във въздушната кампания,  допринасяйки за продължаващото страдание на населението в Йемен, отбелязват евродепутатите.  \r\nТе поздравиха някои държави като Германия и Нидерландия, които са преустановили доставките на  оръжия на Саудитска Арабия и разкритикуваха държавите членки, които още не са го направили. Евродепутатите също така призоваха за налагането на оръжейно ембарго върху всички членове на водената от Саудитска Арабия коалиция в Йемен.  \r\nДАЕШ въоръжена с „произведено в ЕС“  \r\nЕвродепутатите са  \"потресени от количеството произведени в ЕС оръжия и боеприпаси, които бяха открити в ръцете на ДАЕШ в Сирия и Ирак \". Съгласно Общата позиция на ЕС, държавите членки трябва да гарантират, че лицензите за износ не се отклоняват към нежелани крайни потребители. Някои държави членки на ЕС, обаче, като България и Румъния, не успяват  да прилагат тази разпоредба ефективно.  \r\nЗа да се избегне риска оръжия да стигат в грешни ръце, евродепутатите призовават всички държави членки да „отказват подобни трансфери в бъдеще, и по-специално за САЩ и Саудитска Арабия“.  \r\nРезолюцията относно контрола над износа на оръжия беше приета с 427 гласа „за“, срещу 150 гласа „против“ и 97 гласа „въздържал се“.  \r\nЦитат  \r\nДокладчикът Сабине Льозинг (Конфедеративна група на Европейската обединена левица - Северна зелена левица, Германия) каза: „Износът на оръжия не стабилизира чуждите държави или региони, нито спомага за създаването на мир. Оръжията усилват конфликтите. Европейските оръжия носят основната отговорност   за настоящата война в Йемен. Общата позиция относно износа на оръжия трябва да се прилага ефективно. Това включва, наред с останалото, механизъм за санкции. \"  \r\nБързи факти  \r\nПоследните данни сочат, че ЕС е вторият по големина доставчик на оръжия в света (27% от световния износ) след САЩ (34%) и преди Русия (22%). През 2016 г. 40,5% от износа на оръжия е бил към страните в Близкия изток и Северна Африка, като по-голямата част се пада на Саудитска Арабия, Египет и Обединените арабски емирства (ОАЕ)..  \r\nОбщата позиция на ЕС относно износа на оръжия е единствената регионална правнообвързваща договореност за износа на конвенционални оръжия. В нея са изброени осем критерия, които държавите членки трябва да прилагат при вземането на решение за лицензиране за износ на оръжия.", "date": "2018.11.14", "title": "ЕП: Парламентът гласува за засилване на контрола над износа на оръжия"}
{"url": "http://www.focus-news.net/news/2018/11/14/2590374/pernik-v-radomir-se-provede-praznichen-kontsert-posveten-na-denya-na-hristiyanskoto-semeystvo-i-pravoslavnata-mladezh.html", "text": "С благословението на Негово Светейшество Софийския митрополит и Български патриарх Неофит в Радомир се проведе празничен концерт, посветен на Деня на християнското семейство и православната младеж, предаде репортер на  Агенция \"Фокус\" . \r\nКонцертът е част от поредица концерти,  организирани по предложение на Софийска св. митрополия, в чест на Богородичния празник, определен и за Ден на християнското семейство. \r\nГост на празненството бе Негово Преосвещенство Белоградчишки епископ Поликарп, викарий на Софийския митрополит. \r\nВ младежкия дом  той бе посрещнат от множество деца от детски градини, ученици, родители и гости. Сред тях бе и кметът на града Пламен Алексиев. \r\nСлед богата духовна програма, изнесена  от децата  от местни училища, поздрав и благословение към участници и гости на тържеството, отправи епископ Поликарп, като ги поздрави от името на Негово Светейшество Българския патриарх и Софийски митрополит Неофит.  \r\nНикола ПЕТКОВ", "date": "2018.11.14", "title": "Перник: В Радомир се проведе празничен концерт, посветен на Деня на християнското семейство и православната младеж"}
{"url": "http://www.focus-news.net/news/2018/11/14/2590375/pregled-na-mezhdunarodnite-novini-do-18-chasa-agentsiya-fokus.html", "text": "Задачата на Съвместната българо-македонска комисия по исторически и образователни въпроси не е промяна на официалната история, а промяна на написаното в учебниците по историята от двете страни на границата, заяви професор Драги Горгиев, който оглавява македонският екип, пише  електронното издание на македонския вестник „Денешен“ . \r\n„В някои изявления и публикации ни наричаха дори и предатели, че предаваме македонската история, защото всичко, което е написано досега по отношение на македонската история ще бъде променено под диктата на България. Ние не променяме официалната македонска историография, защото нашата задача не е това. Задачата е да променим написаното в учебниците по история от двете страни на границата“, обясни професорът пред „бТВ“. \r\nСпоред Горгиев българската страна има забележки, че генерално в македонските учебници се чувства език на неприятелство към България. Запитан дали се съгласява с такива оценки, той посочи, че е съгласен с определени аргументи. Като пример ръководителят на македонският екип посочва, че няколко поколения деца в страната учат, че „българите са били монголо-татарско племе от турска етническа група и че като номадско племе са се занимавали с отглеждане на коне, лов и гражежи“. Това, както казва Горгев, за него е абсолютно неприемливо и ненужно да присъства в един учебник. \r\nМакедонските историци, от своя страна, имали повече забележки за написаното в българските учебници, че „генерално, започвайки от средните векове, Македония се третира като неосвободена българска територия“. \r\n„Започвайки от средните векове до Втората световна война се твърди, че тези територии трябва да се освободят и че са български територии. Тук в учебниците са включени и Тракия, и Добруджа. А настояването, че това е неосвободена българска територия предизвиква отрицание сред македонските граждани“, коментира професорът. \r\nВтората забележка от македонска страна се отнася до третирането на езика на Кирил и Методий в някои учебници в България като старобългарски език. \r\n„Има македонски учебници, в които този език е третиран като старомакедонски език. И нашата генерална забележка е, че не е необходимо да се национализират и съответно да се етнизират процесите, които са се случвали през средните векове“, посочва Горгиев. \r\n„Това, че Царството на Самуил се третира като българско царство присъства в нашата историография, но тълкуванията са различни. Въпросът е сложен и дългогодишен. Той е емоционален и дори политически, бих казал. За тези важни въпроси от миналата не трябва да се бърза с взимането на определени решения“, казва професорът, попитан за позициите на македонската страна по отношение на цар Самуил. \r\nСпоред него, не всичко, което македонците знаят за себе си е истина и е било така. Ако те отново се затворят в национализъм и в някоя етноцентрична и националистическа идеология, като например, че са потомци на Александър Македонски, тогава бъдещето им няма да е светло. За това е нужно време“, посочва Горгев. \r\nСъвместната българско-македонска комисия по исторически и образователни въпроси, която беше формирана съгласно Договора за добросъседство между двете страни досега проведе две срещи, а третата е насрочена за края на месеца. \r\nОт двете страни се оценява, че независимо от сериозните забележки по някои въпроси, атмосферата в комисията е конструктивна. \r\n*** Унгарските медии са пълни с новини за бягството на бившия македонски премиер Никола Груевски в Будапеща. Те съобщават, че говорителят на унгарския премиер е отрекъл, че Виткор Орбан и бившият министър-председател  са се срещали, предава  скопският телевизионен канал „1ТВ“ . \r\n„Премиерът вчера се прибра у дома и се срещна с две лица, но не и с човека, за когото питате“, е заявил Бертланд Хаваси пред унгарските медии. \r\nСпоред журналистите в Будапеща, Груевски е в страната и най-вероятно е пристигнал в петък. Те казват още, че били изненадани, че бившият македонски премиер се намира в резиденцията на Орбан. Журналистът Золт Кернер от 24.hu е заявил пред „Макфакс“, че първите дни от престоя си в Будапеща Груевски е прекарал в хотел Кемпински в Будапеща. \r\n„Преди няколко месеца правителството направи промени в Закона за имиграцията. Според тази процедура, в същият момент, когато е преминал границата, правителството е трябвало да върне Груевски в Македония, или в Сърбия, ако действително той е пристигнал в страната през Сърбия, тъй като двете се смятат за сигурни страни. Ако Сърбия откаже да го приеме, тогава ще трябва да започне процедура за предоставяне на убежище. Това е обичайната процедура за тези, които молят за убежище. Цялата процедура трябва да завърши в срок от 60 дни, или ако е по бързата процедура, за 15 дни. Ние нямаме информация коя процедура е избрана“, заяви журналистът Кернер. \r\nЕвродепутатът от Нидерландия Джудит Саргентини, заклет противник на Виктор Орбан, попита открито унгарските власти дали ще отхвърлят молбата за убежище на бившия македонски премиер, защото според техните критерии той е дошъл от сигурна страна. \r\nМаждарските медии публикуват различни информации за бягството на Груевски. Най-голямото издание index.hu пише, че той преминал унгарската граница преоблечен в женски дрехи. \r\n*** ВМРО-ДПМНЕ поиска правителството да поеме отговорност за бягството на бившия македонски премиер Никола Груевски и посочи, че политическият театър в понеделник се е случил, за да се прикрие слабостта и неспособността на властта, предава  скопският телевизионен канал „Телма“ . \r\nВ отговор на това, премиерът Зоран Заев заяви, че не е имало никакви пропуски в действията на Министерството на вътрешните работи и че се е действало в съответствие със законите. Той посочи, че е имало информация, че някой ще бяга, но не е било възможно да се предприеме нищо, защото все още не е било издадено решение за принудително вкарване в затвора на Груевски. Министър-председателят отрече и твърдението, че бягството на бившия премиер е част от т.нар. помирение“. \r\nЗаев очаква от Унгария да екстрадира Груевски и да не защитава престъпниците, които са нанесли вреди на Македония. \r\nТой лично не е говорил с унгарския премиер Виктор Орбан, а е разговарял само с министрите на вътрешните работи на двете страни. От македонските власти е поискана информация за наказателното дело, по което е осъден Груевски, Според Заев очакванията са той да се върне обратно и да излежи присъдата си. \r\n***  Министрите от правителството на Великобритания се събраха в сряда, за да решат съдбата на споразумението за Брекзит, предложено от преговарящите екипи на ЕС и Обединеното кралство, предава  AFP . \r\nПроектопредложението бе посрещнато с тежки критики от радикалните „брекзитъри“ в  Консервативната партия на Тереза Мей. \r\n***  Президентът на Русия в разговора си с президента на Косово Хашим Тачи в Париж действително е потвърдил, че Русия ще подкрепи споразумение между Белград и Прищина, ако такова бъде постигнато, предава  ТАСС . \r\nТова съобщи пред журналистите прессекретарят на руския лидер Дмитрий Песков, коментирайки думите на Тачи. \r\n„Естествено, Путин обърна внимание на необходимостта първо да се постигне консенсус със Сърбия“, отбеляза представителят на Кремъл, „И той каза, че тази договореност, която бъде постигната между страните, ще бъде подкрепена от нас“. \r\nПесков отбеляза, че Путин и Тачи са говорили накратко по време на мероприятията по случай 100-годишнината от края на Първата световна война, които се проведоха в Париж на 11 ноември. По неговите думи, това е била беседа в кулоарите, където руският лидер е контактувал също и с много други високопоставени участници в мероприятията. \r\nРуската агенция припомня, че Тачи по рано съобщи, че в Париж е обсъдил с Путин отношенията между Белград и Прищина. „В Париж се срещнах с президента на Русия Владимир Путин и ни се съсредоточихме върху диалога за нормализация на отношенията между Косово и Сърбия за всестранно, задължително споразумение. По този въпрос позицията на президента Путин беше твърда: „Ако вие (Косово и Сърбия) постигнете мирно споразумение, Русия ще го подкрепи“, написа Тачи в „Туитър“. \r\n***  Лидерът на „Алианса на албанците“ Зиядин Села поиска премиерът на Македония да си подаде оставката и веднага да се формира служебно правителство, след бягството на бившия министър-председател Никола Груевски в Унгария. Села поиска отговорност да поемат всички засегнати институции, а от Специализираната прокуратура поиска да открие дело за всички, които са знаели, че за организирането на бягството на Груевски и за тези, които са го подпомогнали, съобщава  македонската агенция „Макфакс“ . \r\n„Днес всички граждани, които вярваха в правосъдната система за разочаровани от тази власт. Ние много пъти сме казвали, че вмроизираното правосъдие няма да стане сдсмизирано и това днес е реалност. Искаме Заев и правителството да подадат оставка. Веднага да се формира служебно правителство, което да се фокусира върху реформите в правосъдната система и отговорност от всички съдии за скандалите, на които сме свидетели. Бягството на Груевски не е първият случай, всички, които трябва да отговарят за престъпленията си избягаха. Например Груйовски, Бошковски, Кочан...“, заяви Села на пресконференция в сряда. \r\nТой поиска и предсрочни парламентарни избори, които да се организират заедно с президентските (през пролетта на 2019 година – бел. „Фокус“). \r\nПодобни искания имат и от опозиционното крило на партия Беса, което се ръководи от Билал Касами. От там заявиха, че правозащитните органи са допуснали Груевски да избяга и трябва да носят отговорност, че днес вместо в затвора в Шуто Оризари, бившият премиер е в Будапеща. \r\n„Това е много важен въпрос за институциите и държавата, които, за съжаление, допуснаха един значителен пропуск, защото не става въпрос за обикновен гражданин, който има проблем със закона, а за бившия премиер, за който тук, в парламента, дори имаше предложение за взимане на мандата и човек, който управляваше държавата 11 години“, заяви депутатът от фракцията Фадил Зендели. \r\n***  След неуспешния опит за държавен преврат в Турция през юли 2016 година Гърция даде убежище на осемте военнослужещи от западната си съседка, които бяха обвинени в родината си, че са участвали в опита за сваляне на президента Реджеп Таийп Ердгоан. Хиляди турци, основно гюленисти, пристигат в Гърция по всякакви начини, искат да получат убежище и се установяват в страната, пише  онлайн изданието на гръцкия ежедневник Protorthema . \r\n27 месеца изминаха от неуспешния опит за преврат и през този период 5876 турци, повечето от които обвинени в родината си, че са членове на ФЕТО (Фетулахистката терористична организация), поискаха убежище в Гърция, отбелязва изданието. Броят им нараства бързо, като само през октомври 706 турци са пристигнали в Гърция и са поискали убежище, докато в периода януари-октомври общата им бройка е била 3807 и повече от тях живеят в Атина. \r\n„Прототема“ пише, че числата показват, че потокът нараства всеки месец. През 2013 година само 17 души са поискали убежище в Гърция, докато през 2014 са 41, 2015 – 42. През 2016 година, след осуетения опит за държавен преврат, молбите през годината не са надхвърлили 176, въпреки факта, че хиляди граждани бяха арестувани в Турция, обвинени, че са участвали в заговора по един или друг начин. \r\nПрез 2017 година обаче е била ключова година, отбелязва вестникът. Това е заради решението на гръцките съдии да не екстрадират осемте турски офицери, които избягаха в Гърция с военен хеликоптер. Чрез това е „изпратено послание“ на гюленистите да искат убежище в страната. Откакто гръцките съдии са одобрили молбите на турските военнослужещи, е станало ясно, че ще бъде дадено убежище на всеки, който успее да се добере до страната. \r\n*** Македонският премиер Зоран Заев е оптимист, че бившият министър-председател на страната Никола Груевски рано или късно ще се върне в страната и ще си излежи присъдата, пише  македонският „Фокус“ . \r\nКакто посочи Заев, Унгария, като държава, няма да позволи нарушения на международните договори. \r\n„Дойде моментът да се поеме отговорността. Груевски избяга като кукувица извън Македония. Това е потвърждение, че е виновен, а наказанията трябва да бъдат излежани. Ние ще направим всичко, за да приберем обратно Груевски“, подчерта Заев на пресконференция в сряда. \r\n***  ЕС е силно обезпокоен за използването на предоставените на Турция средства в размер на 3 млрд. евро за обгрижване на бежанците от Сирия, пише  вестник „Джумхуриет” . Сметната палата на ЕС не е успяла да установи къде точно са изразходвани 1.1 млрд. евро от тази финансова помощ. В рамките на постигнатото споразумение между ЕС и Турция през 2016 год. на Анкара бяха предоставени 3 млрд. евро. В доклада на сметната палата на ЕС се посочва, че „наблюдаваните проекти са осигурили помощ за бежанците, редица от тях са били успешни, но все още повече от половината от тях не са осигурили очаквания резултат”. Наблюдаващите от Брюксел са инспектирали 10 хуманитарни проекти на обща стойност 458 млн. евро.  Констатацията им е, че в рамките на установения срок не са приключени девет от всичките тези десет проекти. \r\nТемата за финансовата помощ на ЕС за Турция за бежанците е повод за сериозна  полемика между Анкара и Брюксел. Лично президентът Реджеп Тайип Ердоган реагира много остро: „Казаха ни, че ще ни дават на година по 3 млрд. евро. Не ги дадоха тези пари. Тези пари ще ми ги дадете да влязат в моя бюджет. Те ще бъдат изразходвани за тукашните потърпевши, за бежанците. Ако ще ги давате тези пари, дайте ги наистина”.  \r\nКъм договорените през 2016 год. 3 млрд. евро, през юни т.г. Брюксел одобри втори пакет от 3 млрд. евро като помощ за Турция за бежанците, посочва още „Джумхуриет”. \r\n***  Президентът на Сърбия Александър Вучич потвърди, че страната ще закупи китайски бойни дронове на стойност 30 милиона долара за нуждите на своята армия, предава  белградското радио „Б92“ . \r\nВучич съобщи още, че има възможност за разширяване на военното сътрудничество между Китай и Сърбия. \r\n„Вярвам, че ще вземем и още нещо от Китай, ще вземем нещо и ще платим за нещо, но ще го обявя, когато имам потвърждение от президента на тази страна“, заяви сръбският президент пред журналистите. \r\nТой отново поздрави сръбската армия за успешното провеждане на ученията (през почивните дни) по случай 100-годишнината от победата в Първата световна война и посочи, че броят на хората, които са гледали живото предаване показва огромната разлика от ситуацията преди пет години. \r\n„Бях министър на отбраната и знам какво наследих: един самолет в състояние на разпадане. А вчера бяха осем. Не в хангарите, а летящи. Да не говорим за униформите, проектът за екипиране на армията, домашно произведените камиони, гаубици“, заяви Вучич. \r\n*** Министър-председателят на Япония Шиндзо Абе на срещата с руския президент Владимир Путин в Сингапур е предложил да отделят внимание не само на икономическите въпроси, но и на проблематиката около мирния договор между двете страни, предава  ТАСС . \r\n„Днес времето ни е ограничено (на срещата), но разчитаме на разговор не само по двустранните въпроси, включително и за икономиката, но и за международната ситуация, включително по севернокорейския въпрос. А освен това искаме да обсъдим по-конкретно въпроса за мирен договор“, е заявил Абе в началото на срещата с Путин. \r\n„Готов съм да отделя достатъчно време на тази тема – въпроса за мирния договор“, е добавил японският премиер. \r\n***  Министърът на отбраната на Израел Авигдор Либерман подаде от оставка от позицията си след среща на партията „Наш Дом Израел“ („Израел Бейтену“ – фракция на десните рускоезични евреи – ционисти – бел. „Фокус“)в Кнесета в сряда, пише  електронното издание The Jerusalem Post . \r\n„Наистина съм тук, за да обявя оставката си от позицията министър на отбраната“, заяви Либерман на пресконференция веднага след заседанието на партията, чийто лидер е самият той. \r\n„Опитах се да остана верен член на кабинета и да озвуча друга гледна точка, дори и на високата електорална и политическа цена“, посочи вече бившият военен министър. Но постигнатото във вторник примирие с „Хамас“ „не може да бъде интерпретирано по никакъв друг начин, освен като предаване пред терора“, добасви той. „Това ще навреди много на сигурността ни в дългосрочен план“. \r\nИзданието отбелязва, че политическата битка за Министерството на отбраната вече е започнала, след като министърът на образованието Нафтали Бенет (Лидер на „Еврейски Дом“ (Баийт Йехуди) – религиозна дясна партия – бел. „Фокус“) и няколко министри от „Ликуд“ (дясна ционистка – бел „Фокус“) се обявиха за законни наследници на Либерман. \r\nНо, смята вестникът, има шанс премиерът Бенямин Нетаняху да предпочете провеждане на предсрочни избори веднага, за да запази мнозинството на коалицията. \r\nВисокопоставен източник от управляващата „Ликуд“ е заявил, че няма причина за провеждането незабавно на предсрочен вот и че министър-председателят ще поеме военното ведомство сам. \r\nJpost пропомня, че обявлението на Либерман дойде по-малко от 24 часа, след като кабинетът одобри примирието в Ивицата Газа, договорено с посредничеството на Египет. Докато от кабинета н а премиера заявиха, че министрите единодушно са се съгласили с решението, четирима министри обявиха, че са срещу споразумението – Либерман. Министърът по работите на Йерусалим и защитата на околната среда Зеев Елкин („Ликуд“), министъра на образованието Нафтали Бенет („Еврейски дом“)и министъра на правосъдието Айелет Шакед („Еврейски дом“). \r\n„Изявлението за предполагаемата подкрепа на министъра на отбраната Авигдор Либерман за спирането на атаките по газа са фалшиви новини“, съобщиха от канцеларията на бившия военен министър. „Позицията на министърът на отбраната  е последователна и той не я е променил“. \r\nСедмици по-рано по време на среща на „Наш Дом Израел“ Либерман призова за по-твърд поход към „Хамас“, отбелязва още изданието \r\n„Няма път към споразумение с „Хамас““, заяви той. „Няма да възстановяваме мира и тишината в Юга без да нанасяме най-тежките удари, на които сме способни“.", "date": "2018.11.14", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/11/14/2590372/predstoyashti-sabitiya-v-stranata-za-15-noemvri-agentsiya-fokus.html", "text": "*** \r\nМинистър-председателят Бойко Борисов ще се срещне с премиера на Р Македония Зоран Заев в сградата на Министерския съвет. След края на срещите в МС са предвидени изявления на двамата премиери в Гранитна зала.  \r\n*** \r\nОт 09.00 часа ще се проведе заседание на Народното събрание. \r\n*** \r\nОт 09.00 часа в зала „Роял“ на столичния „София хотел Балкан“ България ще бъде домакин на втория Международен конгрес на световните цивилизации и историческите маршрути, организиран от Световната организация по туризъм (СОТ) към ООН. Във форума ще участват над 500 участници от България и други страни - министри и ръководители на туризма, представители на публичния и частния сектор в отрасъла и свързаните с него индустрии, международно признати експерти в областта на културата и опазването на културното наследство.  \r\n*** \r\nОт 09.00 часа в хотел „Сенс“ ще се проведе събитие на Amundi Crossroad. \r\n*** \r\nОт 09.00 часа петчленен състав на ВАС ще разгледа делото за промените в Плана за управление на ПП „Пирин“. \r\n*** \r\nОт 09.00 часа в зала 6 на НДК заместник-министърът на регионалното развитие и благоустройството Валентин Йовев ще открие международна конференция „Моят град, моят дом, моят бизнес. Технологии, политики, регулация и международен опит“. \r\n*** \r\nОт 09.15 часа в Интер Експо Център българският комисар по въпросите на цифровата икономика и общество Мария Габриел, министър-председателя Бойко Борисов и кмета на София Йорданка Фандъкова ще открият Четвъртото издание на Startup Europe Summit.  \r\n*** \r\nОт 09.30 часа в Дома на учения (ул. „Шипчеснски проход“ № 50) ще се проведе Първата международна конференция на младите лидери и предприемачи в рамките на формата 16+1 – Bridge for the future 3.  \r\n*** \r\nОт 09.30 часа в Зала \"Киев\" на Парк хотел \"Москва\" ще се проведе Информационен ден по процедура \"Интегрирани действия за устойчиво градско развитие\", организиран от Управляващия орган на Оперативна програма \"Развитие на човешките ресурси\". \r\n*** \r\nОт 09.30 часа в Специализирания наказателен съд ще се гледа делото срещу Ивайло И., обвинен в кумулиране на наказанията.  \r\n*** \r\nОт 09.30 часа в Специализирания наказателен съд ще се гледа делото срещу Йордан Н. и Андриан А., обвинен в организиране и ръководене на организирана престъпна група. \r\n*** \r\nОт 10.00 часа в Специализирания наказателен съд ще се гледа делото срещу Радослав К., Генчо П., Венцислав П., Георги С. и др., обвинени в организиране и ръководене на организирана престъпна група. \r\n*** \r\nОт 10.00 часа в зала „Опал“ в хотел „Рамада“ ще се проведе Международна конференция „Online mediation“.  \r\n*** \r\nОт 10.00 часа в Специализирания наказателен съд ще се гледа делото срещу Румен Х., Таня Х., Наталия А. и др., обвинени в образуване и ръководене на организирана престъпна група.  \r\n*** \r\nОт 10.00 часа в Специализирания наказателен съд ще се гледа делото срещу Хованес М., Пламен Т., Владимир Р. и Стоян А., обвинени в организиране и ръководене на организирана престъпна група.  \r\n*** \r\nОт 10.00 часа в Специализирания наказателен съд ще се гледа делото срещу Деян М., Мирослав М., Недялко Ц., Петър Б. и Христо Г., обвинени в организиране и ръководене на организирана престъпна група.  \r\n*** \r\nОт 10.00 часа в Специализирания наказателен съд ще се гледа делото срещу Даниел Б., Страхил Г., Илиян С. и др., обвинени в образуване и ръководене на организирана престъпна група.  \r\n*** \r\nОт 10.00 часа в 1 състав на Софийския градски съд ще се гледа делото срещу Огнян Донев и Борис Борисов, подсъдими за укриване и неплащане на данъчни задължения, при което е ощетено Министерството на финансите.  \r\n*** \r\nОт 10.30 часа в Специализирания наказателен съд ще се гледа делото срещу Михаил Й., Георги Р., Ася К., Красимир Ч. и Ариен Б., обвинени в образуване и ръководене на организирана престъпна група.  \r\n*** \r\nВ 10.30 часа в хотел „Новотел“ (бул. „Цариградско шосе“ 115) председателят на ПГ на ГЕРБ Цветан Цветанов ще участва в конференция „Превенция и борба срещу насилието и сексуалната експлоатация на децата“.  \r\n*** \r\nОт 11.00 часа в пресклуба на БТА агенция „Екзакта“ ще представи резултати от национално представително изследване на общественото мнение за тютюнопушенето и рекламата на тютюневите изделия в България. \r\n*** \r\nВ 11.00 часа в зала „Запад“ Делегация на групата за приятелство с България на узбекистанския парламент, водена от нейния председател Авазбек Жалилов, ще разговарят с председателя на Комисията по икономическа политика и туризъм Петър Кънев. В 11.30 часа с тях ще се срещне председателят на Комисията по външна политика Джема Грозданова. \r\n*** \r\nОт 11.00 часа в Gallery 2.0 (ул. „6 септември“ 26) ще се проведе откриващо събитие по повод старта на петото юбилейно издание на инициативата Академия „Иновация в действие“.  \r\n*** \r\nОт 11.00 часа в Аулата на ет. 9 в Аджибадем Сити Клиник Болница Токуда ще се съберат специалисти по неонатология и родители на недоносени деца, за да отбележат заедно Световния ден на недоносените деца – 17 ноември. \r\n*** \r\nОт 11.00 часа до 16.00 часа във „Витоша парк хотел“ ще се проведе единствено по рода си специализирано изложение за студентски бригади в САЩ за лято 2019 г.   \r\n*** \r\nОт 11.00 часа в Геолого-географския факултет на Софийския университет „Св. Климент Охридски“ ще бъде открита първата по рода си лаборатория за рентгеново-флуоресцентен анализ, оборудвана с пещ за изготвяне на топилки от скали и минерали за този анализ.  \r\n*** \r\nОт 11.00 часа в „Нов театър“-НДК ще се проведе пресконференция по повод Нощ на театрите (София).  \r\n*** \r\nОт 11.00 часа на площадката на метростанция \"Сердика\" 2 ще се проведе флашмоб по повод Световния месец за превенция на рака на простатата. \r\n*** \r\nОт 11.30 часа в Народното събрание лидерът на „Воля“ и зам.-председател на парламента Веселин Марешки ще открие благотворителна изложба с 20 платна с пейзажи на параолимпиеца Калин Асенов. Експозицията е посветена на Международния ден на толерантността, който се отбелязва на 16 ноември.  \r\n*** \r\nОт 13.30 часа в Специализирания наказателен съд ще се гледа делото срещу Росен Ч. и Полина И., обвинени в организиране и ръководене на организирана престъпна група. \r\n*** \r\nОт 13.30 часа в Специализирания наказателен съд ще се гледа делото срещу Божидар М., обвинен в участие в ръководството на престъпна организация или група.  \r\n*** \r\nОт 14.00 часа в Специализирания наказателен съд ще се гледа делото срещу Димитър Д., Румен Д., Нецо Д. и Цветанка Д., обвинени в организиране и ръководене на организирана престъпна група.   \r\n*** \r\nОт 14.00 часа в Специализирания наказателен съд ще се гледа делото срещу Петър Б., Данаил С., Галин Б., Румен Я. и Станислав С., 0бвинени в образуване и ръководене на организирана престъпна група.  \r\n*** \r\nОт 14.00 часа Министерството на туризма организира и двудневно туристическо изложение в Античния културно-комуникационен комплекс „Сердика“ (зона Ларгото), на което ще бъдат представени български традиционни продукти. \r\n*** \r\nОт 14.00 часа в пресклуба на БТА ще бъде връчена Националната награда „Пчелар №1 на България“ за 2018 г.  \r\n*** \r\nОт 17.00 часа до 19.00 часа на паркинга на Kaufland в кв. „Дружба“ (ул. „Хайделберг“ 1) клиентите на магазина ще имат възможността лично да опитат вкусните изкушения на Ути Бъчваров.  \r\n*** \r\nОт 18.00 часа в Националната библиотека „Св. Св. Кирил и Методий” проф. д.изк.н. Спартак Паскалевски ще представи експозицията „Животът на думите“ -  живописни творби, които са част от неговата поредица „Сред книгите”. \r\n*** \r\nОт 18.00 часа пред Народното събрание ще се проведе митинг-протест срещу задкулисното формиране на българската външна политика и опитите да бъде подписан Глобалният пакт за миграцията на ООН зад гърба на българския народ. \r\n*** \r\nОт 18.00 часа в кино „Люмиер“ ще се състои галаспектакъл, посветен на София – Европейска столица на спорта 2018.  \r\n*** \r\nОт 18.00 часа в къща музей „Петко и Пенчо Славейкови“ (ул. „Г. С. Раковски“ 138, ет. 1) ще се състои вечер на родолюбивата лирика под наслов „Хубава си, татковино…“. \r\n*** \r\nОт 18.00 часа в Галерия „Райко Алексиев“ ще бъде открита изложба на Валентин Дончевски.  \r\n*** \r\nОт 19.00 часа в зала 3 на НДК ще се състои Младото вино „Божоле“ 2018.  \r\n*** \r\nОт 19.00 часа в зала 3 на НДК на ет. 7 ще се състои най-голямото събитие на френско-българската бизнес общност в присъствието и под патронажа на Негово Превъзходителство г-н Ерик Льобедел, посланик на Франция в България.  \r\n*** \r\nОт 19.00 часа в зала 1 на НДК ще бъде открито тридесет и второто издание на фестивала „Киномания“.  \r\n*** \r\nОт 12.00 часа до 14.00 часа на улица „Патриарх Евтимий“ №4 в Банско ще бъдат разположени специални контейнери за събиране на опасни отпадъци от домакинствата.  \r\n*** \r\nОт 15 ноември стартира традиционният общинският конкурс \"Да украсим Бургас\".  \r\n*** \r\nОт 13.30 до 15.30 в Община Бургас ще бъдат извършени обновяване и тестове на административната информационна система, включително мероприятия по тестване на План за непрекъсваемост на електронни услуги в общинската администрация. Поради тази причина е възможно в горепосочения период приемането, регистрирането и обработката на документи в деловодствата на Центровете за административно обслужване и дирекция \"Местни приходи от данъци, такси и реклама\" да не се случват с обичайната бързина.  \r\n*** \r\nОт 18.30 ч. в зала \"Петя Дубарова\", ет. 1 на Културен център \"Морско казино\" ще започне прожектирането на 14 европейски документални филма, част от платформата КинеДок, и ще продължат всяка седмица до края на февруари 2019 г. при свободен вход.  \r\n*** \r\nОт 11.00 часа в Заседателната зала на Община Бургас световният шампион по кикбокс Атанас Божилов от СК \"Самурай\", седемте медалисти от Световното първенство по шотокан карате до и Световната Кохай купа в Молдова от СК \"Ронин\" и деветкратната златна медалистка за деца от международния турнир по плуване \"Замората\" - Десислава Белова от клуб \"Черноморец\" ще бъдат приети и наградени от зам.-кмета д-р Лорис Мануелян.  \r\n*** \r\nОт 18.30 часа в зала „Петя Дубарова\" на Културен център „Морско казино\" 14 европейски документални филма ще бъдат представени в града чрез платформата КинеДок. \r\n*** \r\nОт 13.00 часа в Икономически университет - Варна ще се състои Национална кръгла маса \"Устойчиво развитие на лозаро-винарския сектор-предизвикателства и възможности за растеж\", организирана от катедра „Аграрна икономика“ в сътрудничество с катедра „Правни науки“. \r\n***  \r\nОт 10.30 до 13.00 часа в салона на Регионална здравна инспекция – Велико Търново /ул. Никола Габровски № 23 (ет. 1)/  ще се проведе Ден на отворените прави, посветен на Международния ден без тютюнопушене – 15 ноември и превенцията на хроничните незаразни болести, и СПИН.  \r\n*** \r\nОт 11.00 часа в Пресклуба на БТА ще се проведе заключителна пресконференция, на която ще бъдат популяризирани резултатите от изпълнението на проект  „Обновяване на градската среда в гр. Горна Оряховица”. \r\n***  \r\nОт 11.30 часа в Ритуална зала на Общината ще се проведе среща на британския посланик Н. Пр. Ема Хопкинс с британци от региона.  \r\n*** \r\nОт 12.00 часа в пресклуба на БТА ще се проведе пресконференция на общинските съветници от БСП.  \r\n***    \r\nОт 13.00 часа в Регионална библиотека „Петко Р. Славейков“ започва Национална научна конференция \"Библиотеки – четене – комуникации: 190 години от рождението на отец Матей Преображенски\".  \r\n***  \r\nОт 17.00 часа в зала 30 на Младежки дом ще се проведе „Толерантността в действие“ – семинар за ученици и студенти.  \r\n***  \r\nОт 19.00 часа в  Клуб 7 ще се проведе среща с певеца Васил Петров. \r\n*** \r\nОт 11.00 часа в Спортна зала \"Фестивална\" заместник-кметът Цветан Асенов ще открие спортно състезание по повод проекта „Развитие на диагностични центрове за ортостатични и мускулно-скелетни смущения при деца в училищна възраст в Сърбия и България“ \r\n*** \r\nНародните представители от ПГ на „БСП за България” ще проведат срещи с граждани от областите Видин, Монтана и София област. Цялата програма на депутатите може да видите  .  \r\n*** \r\nВ 10.00 часа в Професионалната агротехническа гимназия „Никола Йонков Вапцаров“ в град Бяла Слатина министърът на образованието и науката Красимир Вълчев ще посети учебното заведение. В 10.20 часа министър Вълчев ще даде кратък брифинг. Той ще посети и училището в село Галиче, където със средства от МОН е извършен ремонт на покрива и е подменена дограмата. Програмата на министъра включва още работни срещи с директори на училища и детски градини, с кметове и представители на социалните партньори в Бяла Слатина, а по-късно и от община Вълчедръм, която ще се проведе в ОУ „Христо Ботев“ село Долни Цибър.   \r\n*** \r\nОт 19.00 часа в камерната зала на ДКТ ще се играе постановката „Нора“.  \r\n*** \r\nОт 07.30 часа до 12.30 часа в офиса на ГЕРБ в Ген. Тошево на ул.\"Васил Априлов\"№8 ще се проведе кампания за безплатно измерване на кръвната захар.  \r\n*** \r\nОт 10.00 часа в Държавния куклен театър „Дора Габе“ ще се играе кукленият спектакъл „Пинокио“.  \r\n*** \r\nОт 14.00 часа в Главиница ще се играе кукленият спектакъл „Таласъмът Тропалан“. \r\n*** \r\nОт 18.15 часа в Кино клуб „Икар“ ГЕРБ-Добрич, с финансовото съдействие на народните представители Даниела Димитрова и вицеадмирал Пламен Манушев, организира безплатна прожекция на един от премиерните филми през ноември – „Бохемска рапсодия“. \r\n*** \r\nОт 19.00 часа в концертна зала „Добрич“ ще се състои шоу „Тутурутка“.  \r\n*** \r\nОт 17.30 часа в заседателната зала на Община Каварна ще бъде представена книгата „Камино: Пътят на завръщането” на Тихомир Иванов. \r\n*** \r\n От 10.00 часа в залата на Възрожденското училище ще се състои заседание на кметовете и кметските наместници на малките населени места.  \r\n*** \r\nОт 10.30 часа в Лясковец авторите на новата образователна документална поредица „Нашите пълководци“ ще посетят СУ „Максим Райкович“ в Лясковец. \r\n*** \r\nОт 10.00 часа на полигона за гасене на горски пожари, разположен в землището на село Трифоново, община Монтана, ще се проведе пожаро-тактическо учение. \r\n***   \r\nВ 10.00 часа в конферентната зала на Гранд хотел „Хебър“ - Пазарджик ще се проведе Кръгла маса за финализиране на проект „Превантивни програми за домашно насилие”, изпълняван от Фонда за превенция на престъпността в Пазарджик.  \r\n***   \r\nВ 12.30 часа в Пресклуба на БТА лидерите на Обединение \"Демократична България\" ще дадат пресконференция. Ще участват съпредседателите на организацията Христо Иванов, ген. Атанас Атанасов и Владислав Панев, както и областното ръководство на политическата формация в Пазарджик. \r\n***  Административен съд – Пазарджик организира „Ден на отворени врати“, който ще се проведе на 15.11.2018 г. (четвъртък) от 09,00 до 15,00 часа в сградата на съда. \r\n*** \r\nОт 12.00 часа в пицария „Роси“ Ирена Coколова - областен управител на област Перник и Стефано Балди - посланик на Италия ще представят забележителностите, културата, изкуството и постиженията в областта на индустрията, дизайна, модата на Италия.  \r\n*** \r\nВ 10.00 часа в Голяма конферентна зала на Дом на културата „Борис Христов“ ще се състои пресконференция по повод предстоящото 10-то юбилейно издание на фестивал \"Дефиле на младото вино\".  \r\n*** \r\nВ 10.00 часа в базата на КМД в Пловдив ще се извърши технически преглед на машините за зимно поддържане на града. Ще бъдат изнесени подробности за готовността на Община Пловдив за зимата.  \r\n*** \r\nВ 11.00 часа в катедра „Теология“ на ПУ „Паисий Хилендарски“ ще се състои откриването на Международна научна конференция „Религия и образование - история, традиции, съвременни тенденции“.  \r\n*** \r\nОт 11.00 часа в залата на Общинския съвет ще бъде открита Международна научна конференция на тема „Религия и образование. История, традиции и съвременни тенденции”, която ще се проведе до 17 ноември.  \r\n*** \r\nОт 10.30 часа в заседателна зала на Общината Областен информационен център (ОИЦ) – Велико Търново ще проведе информационна среща на тема \"Възможности за финансиране от Европейските структурни и инвестиционни фондове (ЕСИФ)\".  \r\n*** \r\nОт 15.30 часа в Община Силистра ще се играе кукленият спектакъл „Таласъмът Тропалан“.  \r\n*** \r\nОт 9.00 часа в зала „Май“ ще се състои редовно заседание на Общински съвет – Сливен.  \r\n*** \r\nОт 15.00 часа в РУО – Сливен ще се състои кръгла маса за представяне на добър опит за ползите от образователната интеграция и работата по Механизма за обхващане и включване в образователната система на деца и ученици в задължителна предучилищна и училищна възраст.  \r\n*** \r\nОт 18.00 часа пред паметника на Хаджи Димитър ще започне протестно шествие срещу социалната несправедливост.  \r\n*** \r\nОт 19.00 часа в салона на ДКТ-Сливен ще се състои премиерата на постановката за възрасти „Цъфнали очи“.  \r\n*** \r\nОт 13.00 часа Общинският съвет ще проведе заседание.  \r\n*** \r\nОт 10.00 часа в РБ „Захарий Княжески“ ще започне Десети международен клавирен конкурс „Класика и съвременност“.  \r\n*** \r\nОт 11.30 часа в пресклуба на БТА в Стара Загора ще се състои пресконференция на Община Стара Загора, ТПП-Стара Загора, РИО и Клуб на работодателя.  \r\n*** \r\nОт 14.00 часа в зала 33 на Регионален исторически музей ще се проведе Регионален кръг на викторината „140 години българска армия” с участието на ученици от средните училища на област Стара Загора.  \r\n*** \r\nОт 18.00 часа в Арт фоайе на Радио Стара Загора библиотека \"Родина\" представя Елена Чамуркова и романа й \"Обществена поръчка\". \r\n*** \r\nОт 19.00 часа в Оперния театър ще се играе постановката „Турандот“.  \r\n*** \r\nОт 19.00 часа ще бъде официално открит оперния сезон на Старозагорската опера.  \r\n*** \r\nОт 16.00 часа в конферентната зала на хотел „Идол“ председателят на Българската търговско-промишлена палата Цветан Симеонов, съвместно с Търговско-промишлена палата-Търговище ще проведе среща-дискусия с местния бизнес, областните и общински власти и медии.        \r\n*** \r\nОт 09.30 часа Окръжен съд – Шумен ще заседава по делото „Хитрино“.  \r\n*** \r\nОт 15.00 часа в залата на Комплекса за социални услуги за деца и възрастни се организира интерактивно занимание „Открит урок по доброта“.  \r\n*** \r\nОт 18.00 часа в Арт галерия  \"Стойчев\" ще бъде открита изложба живопис  \r\nна Дона Неделчева.", "date": "2018.11.14", "title": "Предстоящи събития в страната за 15 ноември (Агенция „Фокус“)"}
{"url": "http://www.focus-news.net/news/2018/11/14/2590370/zhiteli-na-miziya-kam-bsp-iskame-dostoen-zhivot.html", "text": "Искаме достоен живот. Този призив отправиха към народните представители от ПГ на „БСП за България“ жителите на Мизия. Това съобщиха от пресцентъра на  НС на БСП . Те изразиха убеденост в нуждата от държавна политика в подкрепа на работещите родители, като мярка за преодоляване на демографската криза. Гражданите посочиха и необходимостта от превенция на зачестилите случаи, в които деца раждат деца. Те заявиха, че икономиката в региона е силно зависима от земеделието и е необходима силна реформа в сектора. Според тях това е единственият път към съживяване на Северозападния регион. В тази връзка, те изразиха подкрепа към предлаганите от левицата мерки за справедливо разпределение на субсидиите между зърнопроизводители, зеленчукопроизводители и животновъди. Като основен проблем посочиха и липсата на достъпно здравеопазване и споделиха, че затова им се налага да пътуват до плевенската болница.  \r\nЗам.-председателят на ПГ на левицата Антон Кутев обясни, че целият смисъл на „Визия за България“ е повече държава във всеки един от различните сектори на държавата, по различен начин. „Имаме нужда от повече държава в икономиката - в части от нея, като енергетиката, става въпрос за пряко участие при собствеността – ЕРП-тата и атомната централа да са държавни, а в други, като фармацефтиката, да се участва през по-силна регулация“, обясни социалистът. По думите му държавата трябва да влезе във функциите си и да гарантира сигурността на всички български граждани, защото в момента съдебната система и полицията не работят така, както гражданите искат. „Нуждаем се от повече държава и в областта на здравеопазването – парите не да следват пациента, а да отиват в общинските и държавните болници, а не в частните. Същото важи и за образованието – публичният ресурс да се насочва към държавните и общински училища, а не в частните“, категоричен бе Антон Кутев..  \r\nНародният представител от ПГ на „БСП в България“ Милко Недялков подчерта, че когато говорим, че държавата трябва да си е на мястото, това не значи правителството, не всяка отделна институция, а всички институции заедно, в  синхрон- така, че да постигнат това, което хората искат. „Трябва да работим за такова държавно устройство, в което интересите на хората и интересите на институциите да съвпадат“, каза още той. По думите му основен проблем на хората в малките населени места, като Мизия, е задоволяването на основните човешки потребности. „Визия за България“ се обръща към българите в цялата страна, а не само в големите населени места. Основен приоритет в нея ще бъдат и мерки за подпомагане на Северозападна България“, заяви Милко Недялков.   \r\nОбластния председател на БСП-Враца Ивайло Лилов подчерта, че социалистите от цялата област ще събират направените предложения, критики и мнения, за да допълнят Визията с мерки за региона на Северозападна България.", "date": "2018.11.14", "title": "Жители на Мизия към БСП: Искаме достоен живот"}
{"url": "http://www.focus-news.net/news/2018/11/14/2590382/predstoyashti-mezhdunarodni-sabitiya-za-15-noemvri-agentsiya-fokus.html", "text": "*** Среща на германския кабинет, която ще бъде последвана от пресконференция на канцлера Ангела Меркел и финансовия министър Олаф Шолц \r\n*** 33-ата среща на върха на АСЕАН продължава с присъствието на световни лидери \r\n*** Папа Франциск приема президента на Израел Реувен Ривлин \r\n*** Европейският съд за човешките права ще отсъди по делото за задържанията на руския либерал Алексей Навални, заведено от самия него \r\n*** Министърът по обединението на Южна Корея ще пристигне на визита в САЩ във връзка с усилията на Вашингтон да постигне споразумение с Пхенян \r\n*** Кралят на Мароко Мохамед VI и президентът на Франция Еманюел Макрон ще открият високоскоростната железница Танжир - Казабланка \r\n***", "date": "2018.11.14", "title": "Предстоящи международни събития за 15 ноември ( Агенция „Фокус“ )"}
{"url": "http://www.focus-news.net/news/2018/11/14/2590381/veliko-tarnovo-gradat-se-vklyuchi-v-initsiativata-zdraveto-na-prirodata-e-tvoeto-zdrave.html", "text": "Велико Търново стана част от инициативата „Здравето на природата е твоето здраве“. В рамките й в двора на Комплексния онкологичен център в града бяха засадени три брезички, като целта е да се подобри начина на живот на хората. Това разказа пред журналисти управителя на лечебното заведение д-р Мария Рачева, предаде репортер на  Радио „Фокус“ – Велико Търново . Кампанията се организира от известна фармацевтична компания, която произвежда лекарства за рак на белия дроб. Онкологичният център в старата столица напълно подкрепя инициативата, тъй като според статистиката страдащите от този вид заболяване стават все по-често.  \r\n„Не знам на какво се дължи това – дали многото цигари, които се употребяват, дали са димни или бездимни не мога да кажа какъв е ефектът. Ние правим кампанията с цел да се подобри въздуха и съветваме другите да направят като нас – да засадят дръвче, за да може то да ни пази като приема част от вредните газове и ни пази от праховите частици, които можем да погълнем. По този начин даваме възможност на хората, които не са пушачи и косвено страдат от замърсяването на околната среда, от изсичането на горите, от използването на различни химични вещества, да им помогнем като засеем дървета – да дишат по-спокойно и да са по-гарантирани като превенция“, коментира още д-р Рачева. Тя подчерта и, че месец ноември е обявен за световен месец за борба с рака на белия дроб и призова всеки един да се включи в подобни инициативи, за да помогне не само на себе си, но и на околните. \r\nЛуиза ТРАНЧЕВА", "date": "2018.11.14", "title": "Велико Търново: Градът се включи в инициативата „Здравето на природата е твоето здраве“"}
{"url": "http://www.focus-news.net/news/2018/11/14/2590379/api-shte-poddarzha-sistemite-za-prodazhba-na-elektronni-vinetki-i-marshrutni-karti-i-razprostranenieto-na-bordovi-ustroystva-za-tol-taksuvane.html", "text": "Агенция „Пътна инфраструктура“ (АПИ) ще поддържа системите за генериране и продажба на електронни винетки и маршрутни карти и ще организира разпространяването и поддръжката на бордови устройства, отговарящи на съответните технически изисквания за целите на тол таксуването. Това предвижда проект на постановление на Министерския съвет за изменение и допълнение на Правилника за прилагане на Закона за пътищата, публикуван за обществено обсъждане, съобщиха от пресцентъра на  Министерството на регионалното развитие и благоустройството  (МРРБ).  \r\nЧрез предложените от МРРБ промени подзаконовият нормативен акт ще бъде приведен в съответствие с последното изменение на Закона за пътищата.  \r\nАгенция „Пътна инфраструктура“ ще осъществява всички дейности по техническата и софтуерна поддръжка на компонентите на Електронната система за събиране на пътни такси – електронни винетки и тол такси, ще управлява процесите и контролира правилното отчитане на дължимите такси и събирането им.  \r\nСмесената електронна система влиза в сила от 1 януари 2019 г., когато хартиените винетни стикери ще бъдат заменени с електронни винетки за леки автомобили, като цените им няма да бъдат променени. Такива ще плащат и превозните средства с тегло над 3,5 т до 16 август 2019 г., след което те ще плащат само тол такса. От следващата година водачите на леки автомобили, на които им се налага да пътуват рядко, ще могат да плащат и уикенд винетка, която ще важи за периода от 12.00 часа в петък до 23.59 часа в неделя и ще бъде с цена 10 лв.  \r\nС постановлението се отменят разпоредбите, касаещи издаването на хартиени винетни стикери.  \r\nПроектът за изменение на Правилника за прилагане на Закона за пътищата може да бъде намерен на интернет страниците на   и на  , както и в  .", "date": "2018.11.14", "title": "АПИ ще поддържа системите за продажба на електронни винетки и маршрутни карти и разпространението на бордови устройства за тол таксуване"}
{"url": "http://www.focus-news.net/news/2018/11/14/2590380/ep-dalgosrochniyat-byudzhet-na-es-evrodeputatite-izlozhiha-prioritetite-za-finansirane-sled-2020-g.html", "text": "‒         Евродепутатите настояват за повече финансови ресурси за младите, за научни изследвания, за растеж и заетост, както и за борба с климатичните промени;  \r\n‒         Необходими са адекватни ресурси за финансиране на нови предизвикателства като миграцията, отбраната и сигурността;  \r\n‒         Финансирането на дългогодишната селскостопанска и кохезионна политика не се намалява;  \r\n‒         Нови източници на директни приходи трябва частично да заместят финансирането от вноските на данъкоплатци.  \r\nЕвродепутатите потвърдиха в сряда своята преговорна позиция за следващия дългосрочен бюджет, включително точната разбивката на стойностите, предвидени за всяка програма на ЕС, съобщава  пресслужбата на Европейския парламент . \r\nПарламентът подчерта своето „единство и готовност“ за предстоящите преговори относно Mногогодишната финансова рамка (МФР 2021 – 2027)  с министрите на ЕС и изрази съжаление , че държавите членки „не са постигнали значителен напредък“ за приемането на обща позиция.  \r\nЕвродепутатите смятат, че предложението за МФР на Европейската комисия е добра отправна точка, но предложеното ниво „няма да позволи на ЕС да изпълни политическите си ангажименти и да отговори на важните предстоящи предизвикателства“. Така те потвърдиха следните приоритети (неизчерпателен списък):  \r\n‒         Определяне на бюджета за програмата за научни изследвания „Хоризонт Европа“ на 120 млрд. евро по цени от 2018 г. (Комисия: 83,5 млрд. евро);  \r\n‒         Засилване на Европейския план за стратегически инвестиции (Плана „Юнкер“);  \r\n‒         Увеличаване на финансирането за транспортната инфраструктура и малките и средни предприятия;  \r\n‒         Запазване на финансирането за дългогодишната селскостопанска и кохезионна политика;  \r\n‒         Удвояване на средствата за борбата с младежката безработица, тройно увеличаване на средствата за програмата „Еразъм+“;  \r\n‒         Определяне на приноса на ЕС към за климатичните цели на 25% от разходите на МФР и 30% възможно най-скоро (най-късно до 2027 г.).  \r\nНова и по-ясна система за приходи  \r\nПо отношение на реформирането на източниците на приходи на ЕС („собствени ресурси“), евродепутатите подчертават, че сегашната система е „много сложна, несправедлива и непрозрачна, и напълно неразбираема за гражданите на ЕС“.  \r\nНова, по-проста система трябва значително да намали преките вноски, основани на брутния национален доход на държавите членки и да гарантира адекватно финансиране на бъдещите разходи от новата МФР. Парламентът също така одобрява премахването на всякакви отстъпки и други корекционни механизми.  \r\nЕвродепутатите изискват въвеждане на нови собствени ресурси, като тези основани на новото корпоративно данъчно облагане (което включва данъчното облагане на големите дружества в цифровия сектор) върху приходите от схемата за търговия с емисии и данък върху пластмасите.  \r\nТе подчертават, че приходите и разходите следва да бъдат разглеждани като един пакет, като по този начин всички елементи от МФР/Пакета за собствените ресурси, и по-конкретно цифрите в МФР, трябва да останат на масата за преговори до постигането на окончателно споразумение.  \r\nМеждинният доклад относно Многогодишната финансова рамка 2021 – 2027 г. – позицията на Парламента с оглед на постигане на споразумение – от съдокладчиците Ян Олбрихт (ЕНП, Полша), Изабел Тома (С&Д, Франция), Жерар Дьопре (АЛДЕ, Белгия), Януш Левандовски (ЕНП, Полша) беше приет с 429 гласа „за“, срещу 207 гласа „против“ и 40 гласа „въздържал се“.  \r\nЦитати  \r\n„Нашите граждани не трябва да стават заложници на решението на Великобритания да напусне Европейския съюз. Средствата за Общата селскостопанска политика и за кохезионната политика трябва да останат поне на същите нива в следващата Многогодишна финансова рамка. Ще настояваме за двойно увеличение на бюджета за Инициативата за младежка заетост и за тройно увеличение на програма „Еразъм +“. Задължително трябва да има ресурс и за изпълнение на т. нар Детска гаранция. В България в риск от бедност живеят около 50 % от децата“ отбеляза Момчил Неков (С&Д, България)  \r\nНеджми Али (АЛДЕ, България) коментира: „МФР трансформира политическите приоритети на ЕС в бюджетни средства. По тази причина, имаме нужда от достатъчно финансиране, за да постигнем целите на Съюза. Следващата МФР (2021-2027 год.) следва приоритетно да подкрепя Общата селскостопанска политика (ОСП) и Кохезионната политика, както и да гарантира подкрепа за младите хора, справяне с проблемите на миграцията, сигурността, отбраната, опазването на външните ни граници и подкрепа за съседните ни държави. Европарламентът трябва да се противопостави на предложенията за радикални съкращения, които биха попречили на ЕС да намали разликите между отделните държави членки“  \r\nСледващи стъпки  \r\nСлед приемането на резолюцията за МФР през март 2018 г. Парламентът е готов за преговори със Съвета на ЕС, като разговорите могат да започнат щом последният приеме своята обща позиция. Приемането на нов регламент за МФР изисква одобрение от Парламента.  \r\nЕвродепутатите очакват „постигането на добро споразумение преди европейските избори през май 2019 г., за да се избегнат сериозните затруднения при стартирането на новите програми поради късното приемане на финансовата рамка, както сочи опитът от миналото“.  \r\nБързи факти  \r\nОколо 94% от бюджета на ЕС отива за гражданите, регионите, градовете, земеделците и предприятията. Административните разходи на ЕС представляват 6% от бюджета.", "date": "2018.11.14", "title": "ЕП: Дългосрочният бюджет на ЕС: евродепутатите изложиха приоритетите за финансиране след 2020 г."}
{"url": "http://www.focus-news.net/news/2018/11/14/2590377/dobrich-otmenya-se-planiraniyat-za-tazi-vecher-protest-sreshtu-loshoto-kachestvo-na-zhivot-visokite-tseni-i-niskite-dohodi.html", "text": "Отменя се планираният за тази вечер протест срещу лошото качество на живот, високите цени и ниските доходи. Това съобщи представител на протестиращите в присъствието на журналисти и служители на реда, предаде кореспондентът на  Радио „Фокус” - Варна . Причината да бъде отменен протестът е, че не е спазено изискването за внасяне на уведомление за него в Общината. В централната част на града се бяха събрали малко граждани. Те заявиха, че следващите дни ще бъде спазена процедурата и ще бъдат внесени уведомления за последващи протести. \r\nЖулиета НИКОЛОВА", "date": "2018.11.14", "title": "Добрич: Отменя се планираният за тази вечер протест срещу лошото качество на живот, високите цени и ниските доходи"}
{"url": "http://www.focus-news.net/news/2018/11/14/2590383/shumen-tri-otdeleniya-v-mbal-shumen-poluchiha-v-darenie-moderna-aparatura.html", "text": "Три отделения в МБАЛ-Шумен получиха в дарение модерна апаратура, предададе репортер на  Радио „Фокус“-Шумен . Техниката е на обща стойност 55 000 лв. Тя  е предоставена от водеща фирма в производство на алуминий и алуминиеви продукти. Отделението „Уши, нос, гърло“ получи  високотехнологичен диоден лазер с две оптики за ендоскопска хирургия и приставки за операции на нос, гърло, ларинкс и др., на стойност 48 000 лв. Артроскопска помпа на стойност 1000 лв. бе дарена на Ортопедотравматологично отделение, а два ЕКГ апарата, на стойност 6000 лв. – на  Спешното отделение. Д-р Красимир Бозов, началник на отделение УНГ посочи, че със съдействието на фирмата дарител преди няколко години ние са започнали ендоскопска хирургия.  \r\n„Беше закупена камерата и останалата част от ендоскопите, като ние сме добавили изключително малко към това. Изказвам благодарност от името на цялото отделение за възможността да поддържаме едно високо професионално ниво, подкрепено със съответната апаратура, за жителите както на Област Шумен, така и на съседни области“, каза д-р Бозов. Благодарност изарзи и д-р Петко Загорчев, началник на Спешно отделение. Той отбеляза, че денонощно през отделението минават 100-120 души, а получените два модерни кардиографа ще позволят бързото обслужване на потока от пациенти. Д-р Валентин Димитров от Ортопедотравматологичното отделение, посочи че получената артроскопска помпа осигурява оптимално налягане в съответната става при операции и осигурява оптимална видимост. Д-р Недко Тодоров, зам.-дректор на МБАЛ-Шумен  също благодари за превърната се вече в традиция инициатива на фирмата да помага на здравното заведение с апаратура. „Дарявайки ни новата техника, помагате на съгражданите си за едно по-добро здравеопазване, за едно по-добро лечение“, каза още д-р Тодоров. \r\nИвелина ИВАНОВА", "date": "2018.11.14", "title": "Шумен: Три отделения в МБАЛ-Шумен получиха в дарение модерна апаратура"}
{"url": "http://www.focus-news.net/news/2018/11/14/2590369/sofiya-zapochna-poredniyat-protest-na-maykite-na-detsata-s-uvrezhdaniya.html", "text": "Започна поредният протест на майките на децата с увреждания, предаде репортер на  Агенция \"Фокус\" .  Около 20 протестиращи са се събрали на пл. \"Независимост\" и скандират \"Оставка\". Движението по булевардите \"Княз Александър Дондуков\" и \"Цар Освободител\" се осъществява нормално. В района е засилено полицейското присъствие. \r\nМайките на деца с увреждания протестират за 24-а поредна вечер с искане за оставката на вицепремиера Валери Симеонов.  \r\nДеница КИТАНОВА", "date": "2018.11.14", "title": "София: Започна поредният протест на майките на децата с увреждания"}
{"url": "http://www.focus-news.net/news/2018/11/14/2590385/veliko-tarnovo-dvama-dushi-sa-prebili-32-godishen-mazh-za-2000-leva-v-oblastniya-grad.html", "text": "Двама души са пребили 32-годишен мъж за 2000 лева във Велико Търново, съобщиха от  Областна дирекция на МВР – Велико Търново . Сигнал за грабежа е получен снощи в 20.00 часа. В хода на проведените първоначални действия по разследването е изяснено, че снощи в 19.30 часа в Спешна помощ – Велико Търново е постъпил 32-годишен мъж от град Лясковец, който обяснил, че му е бил нанесен побой и му е отнета сумата от 2000 лева. От проведените действия по разследването е установено, че съпричастни към деянието са двама мъже на 26 и 49 години и двамата от Велико Търново. Те са задържани с полицейски мерки до 24 часа. По случая е започнато досъдебно производство.Работата по изясняване на случая продължава.", "date": "2018.11.14", "title": "Велико Търново: Двама души са пребили 32-годишен мъж  за 2000 лева в областния град"}
{"url": "http://www.focus-news.net/news/2018/11/14/2590388/washington-times-germanskata-ikonomika-se-smali-za-parvi-pat-ot-2015-nasam.html", "text": "Германската икономика се сви с малко през третата тримесечие на 2018 година, първият такъв случай от началото на 2015 година, което се дължи на спад на износа и затруднения при сертифицирането на нови автомобили на фона на по-строгите изисквания за вредните емисии, пише  американското издание The Washington Times . \r\nФедералната статистическа служба потвърди в сряда, че производството е намаляло с 0,2% през третото тримесечие. Службата заяви, че износът е намалял, а вносът се е увеличил през посочени период, което означава, че в сравнение с предходния тримесечен период е имало нетно утежняване на търговията. \r\nМинистерството на икономиката заяви в изявление, че \"еднократни ефекти през третото тримесечие водят до прекъсване на възхода\", тъй като големите производители на автомобили, включително Daimler и Volkswagen, имаха затруднения да изкарат на пазара нови автомобили, сертифицирани по по-строги стандарти за изпитване на емисиите. Това ги накара да оттеглят автомобилите преди крайния срок за изпитване на 1 септември и причини недостиг на коли, които да продадат на потребителите след това. \r\nМориц Деглер, икономист в \"Оксфорд Икономикс\", заяви, че спадът в автопроизводството и неговото влияние върху веригата за доставки на индустрията биха могли да отнемат половин процент от брутния вътрешен продукт. \r\nТой предвижда икономиката да се върне на 0.6% ръст през четвъртото тримесечие, след като автомобилният ефект отслабне. \r\nСпадът последва увеличение от 0,5% през второто тримесечие и 0,4% в първото. Причината е, че растежът се забавя в икономиката на 19-те страни от еврозоната. Икономистите казват, че отслабването на растежа вероятно няма да бъде достатъчно, за да накара Европейската централна банка да отмени плановете си да прекрати стимулите за покупка на облигации в размер на 2,5 трилиона евро (2,9 милиарда долара) в края на годината. \r\nИкономистът на ING Карстен Бржески казва, че признаците сочат обрат, но че спадът през третото тримесечие е \"нов призив за събуждане, че политическата стабилност и силният растеж в никакъв случай не са даденост“. \r\nПревод и редакция:", "date": "2018.11.14", "title": "Washington Times: Германската икономика се смали за първи път от 2015 насам"}
{"url": "http://www.focus-news.net/news/2018/11/14/2590378/evrokomisaryat-mariya-gabriel-progres-e-golyamoto-poslanie-ot-doklada-po-mehanizma-za-satrudnichestvo-i-proverka.html", "text": "ЕК много добре подбира думите си. Голямото послание остава: прогрес и най-добрият доклад. Това каза еврокомисарят Мария Габриел за Доклада на ЕК по Механизма за сътрудничество и проверка в предаването „Лице в лице“ по  БТВ . „Говорим вече за завършване на процеса, на път сме на необратима реформа“, заяви тя. „За параграфа за прозрачността на медиите комисията ясно много казва, че е извън обхвата на Механизма за сътрудничество и проверка. Подчертава, че е много важно да продължим да имаме дебат по темата, за да не може да има каквито и да било съмнения за оказван натиск или заплахи“, обясни Мария Габриел. „Идеята на премиера Бойко Борисов за дебат за фалшивите новини е много важна. Една от големите ми битки е тази с фалшивите новини“, посочи еврокомисарят. „Всеки дебат, в който се атакуват фалшивите новини, рушащи доверието между гражданите и институциите, е добре дошъл“, коментира Мария Габриел. „Медийната среда преживява труден преход поради голямата роля, която платформите и социалните медии имат. Те иззеха редакторските функции на медиите“, обяви тя. „В следствие на категорично дадената положителна оценка в доклада трябва да продължим по този път- прозрачност на докладите и регулярност на диалога“, каза още еврокомисарят.", "date": "2018.11.14", "title": "Еврокомисарят Мария Габриел: Прогрес е голямото послание от Доклада по Механизма за сътрудничество и проверка"}
{"url": "http://www.focus-news.net/news/2018/11/14/2590376/ungarskoto-pravitelstvo-za-makfaks-pozvolihme-na-gruevski-da-poiska-ubezhishte-poradi-saobrazheniya-za-sigurnost-zashtoto-beshe-premier.html", "text": "Правителството на Унгария заяви пред  македонската агенция „Макфакс“ , че властите са позволили на Никола Груевски да кандидатства за политически убежище, а с това и да бъде изслушан в централата на Канцеларията за миграция и предоставяне на убежище в Будапеща, защото това е правен въпрос. \r\n„Никола Груевски подаде искане за политическо убежище към съответната служба в Унгария. С оглед на факта, че той беше премиер на Македония 10 години, от съображения за сигурност, унгарските власти му позволиха на господин Груевски да подаде искането за убежище и да бъде изслушан в седалището на Канцеларията за миграция и предоставяне на убежище в Будапеща, която ще се занимае с процедурата в съгласие с унгарските и международните закони“, гласи отговорът на унгарското правителство на въпросите на „Макфакс“. \r\nОт там казват, че Македония е стратегически партньор и важен съюзник на Унгария. Будапеща смята още, че доброто сътрудничество между двете страни е изключително важно за развитието на балканския регион и сигурността на Европа. \r\n„Настоящото македонско правителство е партньор на Унгария и затова по никакъв начин не искаме да се намесваме във вътрешните работи на суверенни държави. Освен това смятаме, че разглеждането на искането за убежище на бившия македонски премиер е чисто правен въпрос“, се добавя в съобщението от Будапеща. \r\nНакрая в отговора се казва, че в съответствие с унгарските закони, унгарските власти няма да дават повече информация за процедурата на Груевски, докато тя не бъде завършена. \r\nПревод и редакция:", "date": "2018.11.14", "title": "Унгарското правителство за „Макфакс“: Позволихме на Груевски да поиска убежище поради съображения за сигурност, защото беше премиер"}
{"url": "http://www.focus-news.net/news/2018/11/14/2590389/kmetat-atanas-kambitov-uvelichavame-zaplatite-na-pomoshtniya-personal-v-detskite-yasli-za-vtori-pat-tazi-godina.html", "text": "Заплатите на помощния персонал в детските ясли в Благоевград вече са над нивото, договорено в Колективния трудов договор. Това съобщиха от пресцентъра на  Община Благоевград . Увеличението е в сила от 1 ноември. То и е факт след подписан Анекс между кметът на д-р Атанас Камбитов и представители на Синдикатите. Средният ръст на възнагражденията е 11.11 %. Промените засягат около 90 работещи в отрасъл „Здравеопазване“ в община Благоевград.  \r\nТова е второто увеличение на помощния персонал в детските ясли за 2018 г. Благодарение на последователната политика на кмета д-р Атанас Камбитов, през месец април беше постигнат ръст от 8% спрямо предишните нива на възнаграждения.  \r\n„Благоевград се нарежда сред малкото градове в страната, в които работещите в детските ясли получават подобно ниво на заплащане. Това е поредната стъпка в правилна посока и доказва, че когато исканията на синдикатите са аргументирани, има разбиране и подкрепа от Общината“, коментира председателят на КНСБ – Благоевград Емануил Манолов.  \r\nОсвен за по-високи заплати, Община Благоевград непрекъснато работи в посока на подобряване на материално-техническата база в детските заведения. За децата са осигурени отлични условия, както и здравословна храна, съгласно изискванията на Министерство на здравеопазването.", "date": "2018.11.14", "title": "Кметът Атанас Камбитов: Увеличаваме заплатите на помощния персонал в детските ясли за втори път тази година"}
{"url": "http://www.focus-news.net/news/2018/11/14/2590393/nimh-utre-nad-po-golyamata-chast-ot-stranata-shte-bade-oblachno-sas-slabi-valezhi-ot-dazhd.html", "text": "Атмосферното налягане ще се задържи по-високо от средното за ноември и ще остане без съществена промяна. През нощта в повечето райони ще е облачно и на много места ще има валежи от дъжд, в централните райони и по-значителни. Утре над по-голямата част от страната облачността ще се задържи значителна, със слаби валежи от дъжд. След обяд временни разкъсвания ще има над Западна и централните райони на Южна България. Ще духа слаб до умерен вятър от север-североизток, в Източна България след обяд временно ще се усили. Минималните температури ще останат високи и ще са между 5° и 10°, в югозападните райони по-ниски – между минус 2° и 3°. През деня ще нахлува хладен въздух и максималните температури ще са между 7° и 12°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Боряна Маркова.   \r\nПо Черноморието ще е предимно облачно със слаби валежи от дъжд. След обяд по северното крайбрежие ще спрат и облачността временно ще се разкъса. Ще духа умерен предимно северен вятър. Максималните температури ще са между 10° и 13°. Температурата на морската вода е 15-16°. Вълнението на морето ще е 2-3 бала.   \r\nВ планините облачността ще е по-често значителна, с временни разкъсвания над масивите на Западна България. На много места ще има валежи от сняг, под 1300 метра от дъжд примесен със сняг. Ще духа умерен, по високите и открити части и временно силен вятър от север-североизток. Температурите ще се понижават и максималната на височина 1200 метра ще е около 2°, на 2000 метра – около минус 4°. \r\nВ петък и събота ще преобладава облачно време. С продължаващото понижение на температурите, на отделни места в Северна и Източна България е възможно да превали сняг, несъществени количества. Преобладаващите температури в петък ще са: минимални - между минус 1° и 4°, максимални – между 4° и 9°, в събота - с още градус - два по-ниски. В неделя облачността временно ще се разкъса, вятърът ще отслабне. Сутрешните температури ще са ниски, в отделни райони и под минус 5°, дневните слабо ще се повишат.", "date": "2018.11.14", "title": "НИМХ: Утре над по-голямата част от страната ще бъде облачно със слаби валежи от дъжд"}
{"url": "http://www.focus-news.net/news/2018/11/14/2590387/sliven-desetki-zhiteli-na-grada-se-sabraha-na-protest-sreshtu-sotsialnata-nespravedlivost.html", "text": "Протестно шествие срещу социалната несправедливост се проведе и тази вече в Сливен, предаде репортер на  Радио \"Фокус\" - Сливен . Десетки хора се събраха, за да изразят своето недоволство от случващото се в страната - недостига на средства за хора с увреждания, поскъпването на горива и застраховки. Протестиращите носеха плакати със своите искания, вееха националният трибагреник и викаха :\"Оставка\". Митингът започна в 18.00 часа пред паметника на Хаджи Димитър и сливенските възрожденци. Около 40 минути по-късно шествието премина през площада пред сградата на Община Сливен, главната улица до кръстовището на Розова градина. После протестиращите се връщат обратно по същия маршрут.  \r\n\"Ще се събираме ежедневно, докато исканията ни не бъдат чути\", заяви пред  Радио \"Фокус\" - Сливен  един от организаторите на протестите в Сливен Валентина Филаделфевс.  \r\nУтре в Сливен отново ще има протестно шествие, началният час и сборният пункт остават същите.", "date": "2018.11.14", "title": "Сливен: Десетки жители на града се събраха на протест срещу социалната несправедливост"}
{"url": "http://www.focus-news.net/news/2018/11/14/2590390/api-shte-sabira-taksi-za-polzvane-na-saorazheniya-po-republikanskata-patna-infrastruktura-platenite-patishta-i-saorazheniya-shte-badat-signalizirani.html", "text": "За отделни съоръжения по републиканските пътища – мостове, тунели или планински проходи, посочени в приет с решение на правителството списък, ще се събира такса. Пътищата и съоръженията, за които ще се събират такси, ще бъдат сигнализирани от Агенция „Пътна инфраструктура“ (АПИ). Това предвижда предложеният за обществено обсъждане проект на Наредба за условията и реда за събиране на таксите за специално ползване на републиканските пътища или на части от тях и за ползване на отделни съоръжения по републиканските пътища, съобщиха от пресцентъра на  Министерството на регионалното развитие и благоустройството . Той може да бъде намерен на интернет страниците на  \r\nи на  , както и в  .  \r\nВ проекта е посочено също, че такси в лева ще плащат както водачи на регистрирани в България превозни средства, така и на регистрираните в чужбина. Последните ще могат да плащат и в евро. От обхвата на таксуването ще бъдат изключени пътните превозни средства на Министерството на вътрешните работи, на Националната служба за охрана, на Държавна агенция „Национална сигурност“, на  Неотложната медицинска помощ и на въоръжените сили.  \r\nТакса за специално ползване на пътищата ще се плаща за изграждане и експлоатация на търговски крайпътни обекти и площадки за оказване на пътна помощ срещу заплащане и пътни връзки към тях, за рекламни съоръжения и за нови или за ремонт на подземни и надземни съоръжения в обхвата на пътя, с изключение на необходимите за обслужването му.  \r\nПроектонаредбата предвижда също в случаите, когато специалното ползване обхваща различни републикански пътища, един от които е предоставен на концесия, таксите да се определят в две части и да се заплащат по сметка на Агенция „Пътна инфраструктура“ и на концесионера. Информация за предоставените на концесия пътища и за сметките в обслужващите банки на агенцията и на концесионера ще бъдат обявявани в централната администрация и областните пътни управления на АПИ.  \r\nОсъществяваният от Министерството на вътрешните работи контрол ще може да се извършва и със съдействието на Агенция „Пътна инфраструктура“.", "date": "2018.11.14", "title": "АПИ ще събира такси за ползване на съоръжения по републиканската пътна инфраструктура, платените пътища и съоръжения ще бъдат сигнализирани"}
{"url": "http://www.focus-news.net/news/2018/11/14/2590384/spetsializiranata-prokuratura-na-skopie-nikola-gruevski-nyama-nito-pari-nito-imoti.html", "text": "Специализираната прокуратура на Македония съобщи, че избягалият от страната бивш премиер Никола Груевски не разполага с пари или имоти на свое име, а освен това банковите му сметки, които биха могли да бъдат замразени поради бягството му в Унгария, са празни, предава  скопският телевизионен канал „1 ТВ“ . \r\nВсе пак той получава заплата като депутат в парламента, независимо, че в сряда тя бе намалена заради неоправдано отсъствие от заседанията. \r\nМедията, коментира, че, „докато беше на власт бедният премиер, се предполага, че той и неговите сътрудници за изнесли от държавата милиони в чуждестранна валута“. \r\n„1 ТВ“ отбелязва също, че Груевски е прекарал първата си нощ в Унгария в луксозния хотел „Коринтия“ в центъра на града. \r\nПревод и редакция:", "date": "2018.11.14", "title": "Специализираната прокуратура на Скопие: Никола Груевски няма нито пари, нито имоти"}
{"url": "http://www.focus-news.net/news/2018/11/14/2590386/varna-okolo-200-dushi-se-sabraha-v-rayona-na-katedralata-za-poreden-protest-sreshtu-visokite-tseni-na-gorivata-i-niskiya-standart-na-zhivot-u-nas.html", "text": "Около 200 души се събраха в района на Катедралата във Варна за пореден протест срещу високите цени на горивата и ниския стандарт на живот у нас, предаде репортер на  Радио \"Фокус\" - Варна . В протестните действия поредна вечер се включват и представители на различни мотоклубове в града. На пиацата пред Катедралния храм има паркирани около десетина мотори. Забелязва се засилено полицейско присъствие както пред Катедралата, така и пред Общината. На площада има много млади хора с трибагреници, но реално протестът все още не е започнал, хората са се събрали и разговарят помежду си. Антон Милетиев е един от представителите на мотоклубовете в града, който за поредна вечер е на протеста. Антон Милетиев каза, че той и приятелите му са дошли да подкрепят протестиращите и исканията им са като на всички хора - да се подобри животът в страната. Според него от година на година ситуацията става все по-тежка, доходите са по-ниски, а цените се повишават. Корупцията също е голям проблем, посочи Антон Милетиев. Все още не е ясно накъде ще тръгнат протестиращите, но някои от тях коментират, че маршрутът ще бъде към Община Варна. Движението в района на Катедралния храм не е спряно и трафикът се осъществява нормално, като единични шофьори подкрепят събралите се с клаксони. \r\nДиана СТОЕВА", "date": "2018.11.14", "title": "Варна: Около 200 души се събраха в района на Катедралата за пореден протест срещу високите цени на горивата и ниския стандарт на живот у нас"}
{"url": "http://www.focus-news.net/news/2018/11/14/2590392/blagoevgrad-vazstanoveno-e-dvizhenieto-po-pat-2-19-simitli-bansko-v-uchastaka-simitli-gradevo.html", "text": "Възстановено е движението по път IІ-19 Симитли – Банско в участъка Симитли - Градевo. Това съобщиха от пресцентъра на  Агенция \"Пътна инфраструктура\" .", "date": "2018.11.14", "title": "Благоевград: Възстановено е движението по път IІ-19 Симитли – Банско в участъка Симитли - Градевo"}
{"url": "http://www.focus-news.net/news/2018/11/14/2590391/pernik-blokirano-e-dvizhenieto-po-avtomagistrala-lyulin-pri-paten-vazel-daskalovo-zaradi-protest-sreshtu-tsenite-na-gorivata.html", "text": "Блокирано е движението по автомагистрала „Люлин“ при пътен възел „Даскалово“ заради протест срещу цените на горивата. Това съобщиха за  Агенция „Фокус“  от пресцентъра на  ОДМВР-Перник . Обходният маршрут е през Мало Бучино. От ОДМВР-Перник уточниха, че протестът протича нормално, мирно и тихо, без ескалация на напрежението.", "date": "2018.11.14", "title": "Перник: Блокирано е движението по автомагистрала „Люлин“ при пътен възел „Даскалово“ заради протест срещу цените на горивата"}
{"url": "http://www.focus-news.net/news/2018/11/14/2590394/shumen-protest-s-iskane-za-visoki-zaplati-i-evropeyski-standart-na-zhivot-se-provede-v-grada.html", "text": "Протестиращи жители на Шумен се събраха на пл. \"Кристал\", предаде репортер на  Радио Фокус - \"Шумен\" . Половин час след 18.00, обявеното начало на протеста се бяха събрали около 30 души. Те отново заявиха основното искане - високи заплати и европейски стандарт на живот.  \r\nИвелина ИВАНОВА", "date": "2018.11.14", "title": "Шумен: Протест с искане за високи заплати и европейски стандарт на живот се проведе в града"}
{"url": "http://www.focus-news.net/news/2018/11/14/2590401/gd-granichna-politsiya-trafikat-na-tovarni-avtomobili-e-intenziven-na-izhod-ot-stranata-na-gkpp-kapitan-andreevo-dunav-most-vidin-i-dunav-most-ruse-a-na-kulata-v-dvete-posoki.html", "text": "Трафикът на товарни автомобили е интензивен на изход от страната на ГКПП \"Капитан Андреево\" на българо-турската, \"Дунав мост-Видин\" и \"Дунав мост - Русе\" на българо-румъбската граница, а на \"Кулата\" на границата с Гърция - в двете посоки. Това съобщиха от пресцентъра на  ГД \"Гранична полиция\" .  \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.11.14", "title": "ГД \"Гранична полиция\": Трафикът на товарни автомобили е интензивен на изход от страната на ГКПП \"Капитан Андреево\", \"Дунав мост-Видин\" и \"Дунав мост - Русе\", а на \"Кулата\" - в двете посоки"}
{"url": "http://www.focus-news.net/news/2018/11/14/2590398/varna-blizo-400-protestirashti-blokiraha-dvizhenieto-pred-katedralata-i-se-otpraviha-kam-obshtinata.html", "text": "Почти един час след като се събраха пред Катедралния храм, протестиращите във Варна блокираха движението на автомобили, предаде репортер на  Радио \"Фокус\" - Варна . На мястото има повече от 400 души. Протестът отново е подкрепен от представители на мотоклубовете в града, които поведоха с моторите си множеството по бул. \"Мария Луиза\". Със скандирания, \"Мафия\" и \"Оставка\" те се отправиха към Общината. Много от присъстващите носят трибагреници и плакати. Част от тях настояват за оставката на Валери Симеонов и цялото правителство.  \r\nДиана СТОЕВА", "date": "2018.11.14", "title": "Варна: Близо 400 протестиращи блокираха движението пред Катедралата и се отправиха към Общината"}
{"url": "http://www.focus-news.net/news/2018/11/14/2590395/sofiya-shestvie-na-maykite-na-detsa-s-uvrezhdaniya-se-provezhda-v-stolitsata-zatvoreno-e-krastovishteto-pri-bul-tsaritsa-yoanna-i-pancho-vladigerov.html", "text": "Шествие на майките на деца с увреждания се провежда в столицата, затворено е кръстовището при бул. „Царица Йоанна“ и „Панчо Владигеров“. Това съобщиха за  Агенция „Фокус“  от пресцентъра на Столична община. Задържани са автобусите по линиите 42, 108 и 11.  \r\nПротестното шествие тръгна от площад „Независимост“ по „Тодор Александров“ в посока ж.к. „Люлин“ към бул. „Царица Йоанна“, по бул. „Джавархалал Неру“ и обратно.", "date": "2018.11.14", "title": "София: Шествие на майките на деца с увреждания се провежда в столицата, затворено е кръстовището при бул. „Царица Йоанна“ и „Панчо Владигеров“"}
{"url": "http://www.focus-news.net/news/2018/11/14/2590396/burgas-okolo-30-dushi-se-sabraha-za-poredna-vecher-pred-sgradata-na-obshtinata-za-da-protestirat-sreshtu-niskiya-standart-na-zhivot-v-balgariya.html", "text": "Около 30 души се събраха пред сградата на Община Бургас, за да протестират срещу ниския стандарт на живот в България, предаде репортер на  Радио „Фокус“ – Бургас . Причина за недоволството на протестиращите са също така ниските доходи, високите потребителски сметки и високите цени на горивата. Според тях това са основните причини населението на България да избира живот в чужбина. В протеста взеха участие хора от различни възрасти – младежи, пенсионери и майки с деца. „Индустрията в страната я няма, работните места също. Доходите на хората не покриват насъщните нужди за съществуване. Искаме децата ни да се върнат в България“, заяви Тони Стамболиева, една от протестиращите. Засилен беше и полицейският контрол пред сградата на Общината.", "date": "2018.11.14", "title": "Бургас: Около 30 души се събраха за поредна вечер пред сградата на Общината, за да протестират срещу ниския стандарт на живот в България"}
{"url": "http://www.focus-news.net/news/2018/11/14/2590397/sofiya-osvobodeno-e-krastovishteto-pri-bul-tsaritsa-yoanna-i-pancho-vladigerov-koeto-be-blokirano-ot-roditelite-na-detsa-s-uvrezhdaniya.html", "text": "Освободено е кръстовището при бул. „Царица Йоанна“ и „Панчо Владигеров“, което бе блокирано от родителите на деца с увреждания. Това съобщиха  Агенция „Фокус“  от пресцентъра на Столична община.  \r\nПротестното шествие тръгна от площад „Независимост“ по „Тодор Александров“ в посока ж.к. „Люлин“ към бул. „Царица Йоанна“, по бул. „Джавархалал Неру“ и обратно.", "date": "2018.11.14", "title": "София: Освободено е кръстовището при бул. „Царица Йоанна“ и „Панчо Владигеров“, което бе блокирано от родителите на деца с увреждания"}
{"url": "http://www.focus-news.net/news/2018/11/14/2590403/burgas-intenzivno-e-dvizhenieto-na-motorni-prevozni-sredstva-v-oblastta.html", "text": "Интензивно е движението на моторни превозни средства в областта, предаде репортер на  Радио „Фокус“ – Бургас . Натоварено е движението по пътя Бургас – Созопол, както и това по пътя Бургас – Сарафово в района на Летище Бургас. Интензивен е трафикът и в района на Военноморска база Бургас край село Атия. В областния център движението също се осъществява интензивно. По-натоварено е по централните градски улици „Христо Ботев“, „Уилям Гладстон“, „Цар Симеон“ и „Булаир“. Водачите да се движат с повишено внимание и на кръстовището с кръгово движение „Трапезица“, както и по бул „Захари Стоянов“ в посока ж.к. „Меден Рудник“. \r\nМария ГЕОРГИЕВА", "date": "2018.11.14", "title": "Бургас: Интензивно е движението на моторни превозни средства в областта"}
{"url": "http://www.focus-news.net/news/2018/11/14/2590405/ep-evropeyskiyat-parlament-podkrepya-namalyavaneto-na-emisiite-na-co2-za-kamioni.html", "text": "‒         20% от тежкотоварните превозни средства да бъдат с нулеви и ниски емисии до 2030 г.  \r\n‒         Производителите да намалят емисиите на CO2 на новите си автомобили с 35%.  \r\nЕвродепутатите подкрепиха плановете за намаляване на емисиите на CO2 за камиони с цел допълнително намаляване на  емисиите на парникови газове до 2030 г.  \r\nЕвродепутатите одобриха по-висока цел (35%) от Европейската комисия (30%) за намаляване на емисиите на парникови газове за нови камиони в ЕС до 2030 г., с междинна цел от 20% до 2025 г, съобщава  пресслубата на Европейския парламент . \r\nПроизводителите също трябва да гарантират, че автомобилите с нулеви или ниски емисии (които отделят поне 50% по-малко емисии) съставляват 20% от пазарния дял на нови автомобили до 2030 г. и 5% до 2025 г.  \r\nЕвропейската комисия трябва да представи план преди 2020 г. за тестване на емисиите на CO2 в реални условия на пътя.  \r\nСоциални последици от декарбонизацията  \r\nЕвродепутатите признават, че социално приемлив и балансиран преход към мобилност с нулеви емисии изисква промени във веригата за създаване на стойност при автомобилите, с възможни отрицателни социални последици. В отговор на това, ЕС трябва да подпомага придобиването на нови умения от работещите в сектора или пренасочването им, и по-специално в най-силно засегнатите от прехода региони и общности.  \r\nЕмисиите през жизнения цикъл на тежкотоварните превозни средства  \r\nВ доклада си през 2022 г. Европейската комисия трябва да обмисли извършването на оценка на емисиите на CO2 от тежкотоварните превозни средства през пълния им жизнен цикъл и да предложи, при необходимост, задължения на производителите за докладване.  \r\nСледващи стъпки  \r\nПарламентът прие позицията си с 373 гласа „за“, срещу 285 гласа „против“ и 16 „въздържал се“. Евродепутатите вече могат да започнат преговори със Съвета на ЕС.  \r\nБързи факти  \r\nТежкотоварните автомобили са отговорни за около една четвърт от емисиите на CO2 от пътния транспорт в ЕС. Без по-нататъшни действия техните емисии се очаква да нараснат поради увеличаване на обемите на автомобилния транспорт.  \r\nТежкотоварните автомобили са отговорни за 27% от емисиите на CO2  от пътния транспорт и почти 5% от емисиите на парникови газове в ЕС (данни от 2016 г.). От 1990 г. насам, емисиите на тежкотоварни автомобили са се увеличили с 25% - основно в резултат на увеличаването на автомобилния товарен превоз - и при липсата на нови политики се очаква да се увеличат допълнително.", "date": "2018.11.14", "title": "ЕП: Европейският парламент подкрепя намаляването на емисиите на CO2 за камиони"}
{"url": "http://www.focus-news.net/news/2018/11/14/2590406/sport-balgariya-u19-zavarshi-naravno-11-sreshtu-rumaniya-na-starta-evrokvalifikatsiite.html", "text": "Юношите на България до 19 години стигнаха до равенство в първия си мач от европейските квалификации. Младите национали \r\nзавършиха 1:1 с Румъния, а срещата се игра на стадион \"Хаджи Димитър\" в Сливен. Голмайстор за България стана Митко Митков в добавеното време на мача. \r\nДругият двубой в групата е Гърция – Гибралтар, който се проведе на стадион \"Трейс Арена\" в Стара Загора и завърши 4:0 за Гърция. Следващата среща на България e на 17 ноември, събота, от 14:30 часа срещу Гибралтар, отново в Сливен.", "date": "2018.11.14", "title": "Спорт: България U19 завърши наравно 1:1 срещу Румъния на старта евроквалификациите"}
{"url": "http://www.focus-news.net/news/2018/11/14/2590408/oblastno-patno-upravlenie-blagoevgrad-shofyorite-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-poradi-povishena-opasnost-ot-padashti-kamani.html", "text": "Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Това каза за Радио „Фокус“-Пирин дежурният служител в Областно пътно управление-Благоевград.  \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.11.14", "title": "Областно пътно управление-Благоевград: Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни"}
{"url": "http://www.focus-news.net/news/2018/11/14/2590409/sliven-prodalzhava-remontat-na-patishtata-v-rayona-nova-zagora.html", "text": "Продължава ремонтът на пътищата в района Нова Загора, съобщиха от  Областно пътно управление-Сливен . \r\nРемонти се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г. \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.11.14", "title": "Сливен: Продължава ремонтът на пътищата в района Нова Загора"}
{"url": "http://www.focus-news.net/news/2018/11/14/2590400/andrey-raychev-sotsiolog-protestite-nyama-da-dovedat-do-malka-revolyutsiya-a-borisov-vse-oshte-ne-e-izigral-hoda-si.html", "text": "Протестите няма да доведат до малка революция, а Борисов все още не е изиграл хода си. Това каза социологът Андрей Райчев в обзорното предаване „Това е България“ на  Радио \"Фокус\" . Той уточни, че вицепремиерът Валери  Симеонов е изиграл ролята на мост между скандал и протест, обиждайки и без това достатъчно обидени от живота хора. Според Райчев за разлика от обикновено случващите се протести, не са софийско явление и очертават три варианта на изход. „Единият вариант е да се преформатира правителството и да се опита в рамките на този парламент да се направи нещо ново. Другият вариант е да отидат на правителствено малцинство. Този вариант е много по-труден, но възможен. Третият вариант е провеждането на нови избори. Това са трите възможни изхода, но те не са в следствие на някакъв анализ. Протестът беше срещу конкретно нещо, а първоначално дори не беше протест. Последната година и половина, от когато това правителство съществува, сме свидетели на ежеседмични скандали“ каза той. Андрей Райчев  допълни, че протестите не са само срещу повишението на цените на горивата, а срещу всичко, но няма да доведат до революция. Социологът каза още, че премиерът Бойко Борисов не е човек, който иска да стои насила на власт и чака нещата да се успокоят. Той го определи като майстор на интерпретацията, който все още не е изиграл хода си.  Райчев каза още, че протестите са насочени срещу елита.  Хората наричат властта лъжлива, а това е силно и болезнено обвинение. Според него протестиращи не представляват единна маса, но малките партии виждат в тях случай да излъчат свой лидер.", "date": "2018.11.14", "title": "Андрей Райчев, социолог: Протестите няма да доведат до малка революция, а Борисов все още не е изиграл хода си"}
{"url": "http://www.focus-news.net/news/2018/11/14/2590402/sofiya-vazstanoveno-e-dvizhenieto-na-avtobusnite-linii-42-108-i-11-koito-byaha-zadarzhani-zaradi-protesta-na-roditelite-na-detsa-s-uvrezhdaniya.html", "text": "Възстановено е движението на автобусните линии 42, 108 и 11, които бяха задържани заради протеста на родителите на деца с увреждания. Това съобщиха  Агенция „Фокус“  от пресцентъра на Столична община. \r\nПротестното шествие тръгна от площад „Независимост“ по „Тодор Александров“ в посока ж.к. „Люлин“ към бул. „Царица Йоанна“, по бул. „Джавархалал Неру“ и обратно.", "date": "2018.11.14", "title": "София: Възстановено е движението на автобусните линии 42, 108 и 11, които бяха задържани заради протеста на родителите на деца с увреждания"}
{"url": "http://www.focus-news.net/news/2018/11/14/2590410/veliko-tarnovo-izsichane-na-hrasti-zatrudnyava-dvizhenieto-v-uchastak-ot-patya-mezhdu-sevlievo-i-veliko-tarnovo.html", "text": "Изсичане на храсти затруднява движението в участък от пътя между Севлиево и Велико Търново. Дейностите се извършват в отсечката от км 101+550 до км 125+000, където шофьорите трябва да карат внимателно и със съобразена скорост, съобщиха за  Радио „Фокус“ – Велико Търново  от Областно пътно управление. Изсичането на храсти ще продължи до 30 ноември, а участъка е сигнализиран с пътни знаци. Условията за пътуване в областта са нормални. Настилките са предимно сухи, в по-усойните места – мокри. Времето е облачно, без валежи. Движението по главните и второстепенни пътища в региона е интензивно. В едната лента се осъществява движението в участък от пътя между Павликени и село Горна Студена. Ограничението е въведено в отсечката от км 26+089 до км 46+089, а причината е извършване на ремонт. Дейностите трябва да приключат до края на октомври. Трафикът в района се  пропуска последователно в двете посоки от регулировчици. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 30 ноември. Прохода на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. \r\nЛуиза ТРАНЧЕВА", "date": "2018.11.14", "title": "Велико Търново: Изсичане на храсти затруднява движението в участък от пътя между Севлиево и Велико Търново"}
{"url": "http://www.focus-news.net/news/2018/11/14/2590412/the-american-conservative-na-kakvo-mozhe-da-ni-nauchi-chingis-han-za-amerikanskata-politika.html", "text": "Ейбрахам Линкълн, Джордж Вашингтон, Уинстън Чърчил и дори Барак Обама: има много исторически личности, към които американците са се обръщали за вдъхновение в моменти на политическа безизходица. Това е още по-вярно, когато става въпрос за междинните избори, които се състояха само преди една седмица. Но наскоро аз открих дори по-изненадващ лидер, който предлага множество политически уроци, които си струва да споменем: Чингис Хан, пише Кейси Чалк, който смята, че „бруталният военачалник е разбирал как да управлява далновидно и дори хуманно“. Материалът е публикуван от  електронното издание на авторитетното списание The American Conservative  и Агенция „Фокус“ го предлага без редакторска намеса. \r\n„Напълно сериозен съм. \r\nКато бивш учител по история аз взех да чета „Ченгиз Хан и създаването на модерния свят“ на Джак Уедърфорд, защото осъзнах, че знам относително малко за един от най-влиятелните хора в човешката история. Учените са изчислили, че 0,5% от хората имат ДНК от Чингис Хан, което е може би един от най-добрите начини да се определи историческото значение на някой. Но това е само върхът на айсберга, Монголският военачалник завладява огромна част от цивилизования свят на XIII век, включително една трета от населението му. Той създава една от първите международни пощенски системи. Той изповядва универсална свобода на религиите на всичките територии, които е завладял – всъщност, някои от най-прославените му генерали са Християни. \r\nРазбира се, Чингис Хан също е генерал, който не показва никаква милост към враговете, които му се изпречват на пътя, сравнявайки цели градове със земята и използвайки заловени мирни граждани като заместител на гюлета. Въпреки това, дори най-жестоките военни гении (например Наполеон) продължават да са гении и ни бихме били разумни да помислим какво ги прави успешни, особено ако са такива, които са били считани за аутсайдери. В случая на Ченгис Хан ние имаме лидер, който изминава пътя от абсолютна неизвестност в едно от най-затънтените ъгълчета на Азия до най-великата, най-ужасяваща военна фигура на средновековния период и може би, въобще в човешката история. Това не е късмет – монголецът на име Темуджин не е бил само надарен военен стратег, но и далновиден, хитър политически лидер. \r\nДокато Чингис Хан консолидира контрола си върху отчаяните племена от степта на Северна Азия, той обръща традиционната властова структура с главата нагоре. Когато едно от племената не изпълнява обещанието си да се присъедини към него във война и разграбва лагера му, докато той отсъства, Чингис Хан безпрецедентен ход. Той свиква курултай (събрание на изтъкнатите монголски родове – бел. „Фокус“) и повдига дело срещу главите на другия род. Когато ги обвиняват за виновни, Хан ги екзекутира като предупреждение за останалите аристократи, че те вече няма да получават специално отношение. След това той окупира земите (може би, стадата, защото земята е относително понятие за конните народи – бел. „Фокус“) и разпределя останалите членове от племето между собствените си хора. Това не се прави с цел робство, а е начин за инкорпориране на завладените народи в собствената му нация. Монголският лидер прави символичен акт като осиновява едно сираче от вражеското племе и го отглежда като свой собствен син. \r\nУедърфорд обяснява: „Независимо от това дали тези осиновявания са започнали от сантиментални причини или от политически, Темуджин показва силен нюх за символическото значение и практическата полза от подобни действия в обединяването на своите последователи чрез използването на фиктивна родственост“. Чингис Хан използва тази стратегия също и във военното дело, избягвайки отличителните знаци, които показват неравнопоставеност между отделните племена. Например, всички членове е трябвало да извършват определена обществена дейност. Уедърфорд добавя: „Вместо да използва едно единствено етническо или племенно име, Темуджин все повече се отзовава за своите хора, като за Хората на платнените стени, визирайки материалът, от който са направени техните шатри“. \r\nАмерика, за разлика от това, изглежда разделена не само по партийни линии, но и по раса и език също. Има също все по-задълбочаващи се различия между технократите от елита и работническата класа, или „заменимите“. И двете страни преследват политики, които задълбочават различията и често измислят схеми да ги използват, за да получат политически придобвки. Каквато и форма да приемат – политики на идентичността, или мимикриране – споровете, които причиняват нанасят непоправими щети на всичко, което е останало от идеята за единна Америка. Най-добрите политически лидери са тези, които, колкото и несъвършено, намират начин да превъзмогнат много от различията в нацията и да се обърнат към обща кауза, за която призовават всички хора, независимо от привилегиите им, да участват в ключови дейности, които и определят гражданството. \r\nВеликият Хан също е виждал индивидуалностите не като автономни автомистични личности, свързани със своите семейства и местни общности, а по-скоро като неразривно свързани с него и идеята му. Например, „единичният индивид няма правно съществуване извън контекста на семейството и по-големите единици, към които принадлежи; ето защо семейството носи отговорността за осигуряването на доброто държание на своите членове... за да бъдеш монголец, трябва да живееш в справедливо общество“. Това означава, на практика, че по подразбиране социалната отговорност изисква от индивидуалностите да бъдат отговорни за членовете на своето семейство и непосредствената общност. Ако член на семейството извърши престъпление, цялото то ще бъде подложено на проверка (и ще плаща за него, защото монголците най-често плащат с пари и добитък за престъпленията и много рядко с човешки живот, поради оскъдността му в степта – бел. „Фокус“). Макар че подобна парадигма очевидно не е идеална, тя отразява признанието на Чингис хан, че колкото по-силни са нашите връзки с нашите семейства, толкова по-силна е сплотеността на по-голямото общество. Политиците трябва също така да провеждат политики, които подкрепят и укрепват семейството, \"първото общество\", вместо да го подкопават или предефинират. \r\nИма и други скъпоценни камъни на мъдростта, които могат да бъдат възприети от Чингис Хан. Той приема висока степен на провинциализъм в своята империя, което е отражение на древна форма на субсидарност. Уедърфорд пише: „Той позволява на групите да спазват трафиционното си право в района, доколкото то не противоречи на Великия Закон, който функционира като върховен Закон или общ закон за всички“. Това е още една важна задача за националните лидери, които трябва да се опитват да зачитат и дори насърчават местните правителства и икономики, вместо да прилагат еднакви решения за всички. \r\nТой е и еколог, кодифицирал „съществуващите идеали, които забраняват лова на животни между март и октомври по време на размножителния период“. Това гарантира запазването и устойчивостта на родните земи на монголите и съответно, начинът им на живот. Той признава значението на религията и площадите, като изключва от данъци религиозните лидери и тяхната собственост, а освен това ги освобождава от всички видове обществени задължения. В крайна сметка той разширява това и за други основни професии, като държавни служители, погребални агенти, доктори, адвокати, учители и учени. Разбира се, в нашето сегашно положение, някои от тези професии вече са добре компенсирани за своята работа, но други, като учителите, ще имат ползи от освобождаването от данъци. \r\nНяма съмнение, че Чингис Хан е брутален мъж с кърваво наследство. И все пак към това насилие се добавя проницателното политическо разбиране, което е основата, за да създаде една от най-великите империи, които светът някога е виждал. Той премахва традиционното племенно преклонение пред елитите в полза на обикновения човек, той преследва политики, които събират отчаяните хора под едно знаме и често избягва тактиката на изгорената земя в полза на милостта за своите врагове. Всъщност, ако вражеският град се предаде незабавно на монголците, неговото население почти не вижда промени в своя начин на живот. Както отбелязва Уедърфорд, той се опитва да предаде тези уроци на своите синове преди да умре: \r\nОпитал се е да ги научи, че ключът към лидерството е самоконтролът и особено овладяването на гордостта, която понякога е по-трудна, обяснява той, за покоряване от дивия лъв и яростта, която е по-трудна за побеждаване от най-великия борец. Той ги предупреждава никога да не се мислят за най-силните или най-умните. Дори върху най-високата планина стъпват животни, предупреждава ги той. Когато животните се качат на върха на планината, те са по-високи от нея. \r\nМоже би, ако американските политици възприемат тази страна на Великия Хан, фокусирайки се върху по-големия идеал, вместо върху неуморното печелене на точки, ние можем да постигнем същото ниво на национален успех, без ужасяващите кръвопролития. \r\nПревод и редакция:", "date": "2018.11.14", "title": "The American Conservative: На какво може да ни научи Чингис Хан за американската политика"}
{"url": "http://www.focus-news.net/news/2018/11/14/2590413/gabrovo-propadnal-uchastak-zatrudnyava-dvizhenieto-v-otsechka-ot-patya-mezhdu-gabrovo-i-selo-stomanetsite.html", "text": "Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. От там уточниха за  Радио „Фокус“ – Велико Търново , че ремонтните дейности по укрепване на свлачището трябва да приключат до края на октомври. Условията за пътуване в региона са добри.  \r\nПътните настилки са предимно сухи, в по-усойните места – мокри. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. За изминалото денонощие не са регистрирани и тежки пътни инциденти. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.11.14", "title": "Габрово: Пропаднал участък затруднява движението в отсечка от пътя между Габрово и село Стоманеците"}
{"url": "http://www.focus-news.net/news/2018/11/14/2590399/bsp-vnese-za-vtori-pat-iskane-v-api-za-nezavisima-proverka-na-magistralite-v-stranata-obzor.html", "text": "БСП внесе за втори път искане в Агенция „Пътна инфраструктура“ за независима проверка на магистралите в страната. Лидерът на партията Корнелия Нинова обясни, че действията им идват в отговор на Камарата на строителите, които настояха за оставките на четиримата депутати от левицата, внесли първото искане. Преди седмица Елена Йончева, Христо Проданов, Крум Зарков и Георги Свиленски поискаха от АПИ независима европейска лаборатория да провери определени участъци от магистралите, които са строени през последните пет години. От Камарата на строителите реагираха като поискаха оставките на четиримата депутати в срок до 18 ноември и дори заплашиха, че ще блокират парламента, за да не ги допускат до работа.  \r\nВ сряда Нинова обяви, че с внасянето на искането, сега подписано от всички 79 народни представители на БСП, те застават зад четиримата си колеги и се обявяват за нормалността в държавата. Според нея реакцията на Камарата на строителите е абсурдна за нормална, европейска, правова държава, а работата на бизнеса не е да ограничава конституционни права на народни представители. „Показателна е втората акция на едрия бизнес в България, след първата, в която застанаха зад Валери Симеонов и заплашиха, че ще изкарат работници срещу майките. Искаме да се върне нормалността, законността и правовия ред и всеки да прави това, за което е избран“, коментира Нинова.  \r\nТя подчерта, че въпросната проверка трябва да се осъществи от независима европейска лаборатория, която не е работила в България, няма представителство тук и не е несвързана по никакъв начин със страната ни. По думите на Нинова от АПИ са отговорили, че и до сега са правени проверки, но само по документи, докато от БСП настояват за експериментална. „Да се вземат ядки от тези места, които сме посочили, и да се направи обективен анализ на качеството и на изпълнението“, поясни тя. На въпрос какво ще предприеме парламентарната й група, ако от АПИ откажат проверката, тя отговори: „Ще продължим по европейска линия.“ Нинова припомни и, че преди повече от година народният представител от \"БСП за България“ Жельо Бойчев е внесъл сигнали в прокуратурата за незаконосъобразно разходване на средства за изграждането на магистрали. „Внесохме ги с много конкретни факти и доказателства и би трябвало прокуратурата да се занимава и с този въпрос“, каза тя. \r\nВесела АЛЕКСАНДРОВА", "date": "2018.11.14", "title": "БСП внесе за втори път искане в АПИ за независима проверка на магистралите в страната (ОБЗОР)"}
{"url": "http://www.focus-news.net/news/2018/11/14/2590407/dzhi-pi-grup-vsichki-sredstva-s-koito-kompaniyata-i-neynite-aktsioneri-rabotyat-sa-s-yasno-dokazan-i-zakonen-proizhod.html", "text": "Във връзка със съобщение на Специализираната прокуратура, \"Джи Пи Груп\" АД държи да уточни, че всички средства, с които компанията и нейните акционери работят, са с ясно доказан и законен произход. Извършването на финансови и банкови операции е обичайна дейност, която не съдържа никакви елементи на престъпление. Това се посочва в позиция, изпратена от  \"Джи Пи Груп\" АД  във връзка със съобщение на Специализираната прокуратура.  \r\n\"Длъжни сме да отбележим, че преди близо месец Джи Пи Груп АД заяви в писмен вид до прокуратурата желанието си за пълно съдействие на разследването, но от компанията не бе потърсена официална информация. В подкрепа на горното твърдение в момента на повдигането на обвиненията на прокуратурата са предоставени повече от 1000 страници доказателствен материал за законния произход на средствата\", се казва още в позицията.  \r\nОт дружеството заявяват също, че до момента по случая прокуратурата не е представила никакви доказателства съобразно изискванията на чл. 219 от Наказателно-процесуалния кодекс.", "date": "2018.11.14", "title": "\"Джи Пи Груп\": Всички средства, с които компанията и нейните акционери работят, са с ясно доказан и законен произход"}
{"url": "http://www.focus-news.net/news/2018/11/14/2590417/anastas-trendafilov-kmet-na-byala-nay-tezhki-za-poddarzhane-prez-zimata-sa-uchastatsite-byala-obzor-i-byala-goritsa.html", "text": "Най-тежки за поддържане през зимата на територията на община Бяла са участъците Бяла – Обзор и Бяла – Горица, които са разположени на главния път Варна – Бургас. Това каза за  Радио „Фокус“ – Варна  кметът на Община Бяла Анастас Трендафилов. По тези участъци често при усложнена зимна обстановка се образуват снегонавявания, които затрудняват почистването, посочи кметът. Анастас Трендафилов допълни, че има сключен договор за зимно поддържане на пътната мрежа, в готовност е и техниката, с която разполага Общината. По отношение на училищата и детските градини Анастас Трендафилов допълни, че всяка седмица се проверява количеството гориво, като детските и учебните заведения се зареждат редовно и до този момент не е имало проблеми, свързани с липсата на отопление. „Филиалът на Спешния център в Бяла разполага с автомобил с висока проходимост, но при необходимост оказваме съдействие“, допълни кметът. 150 души са обхванати по двата проекта – Топъл обяд и Домашен социален патронаж. \r\nМарияна ВАЛЕНТИНОВА", "date": "2018.11.14", "title": "Анастас Трендафилов, кмет на Бяла: Най-тежки за поддържане през зимата са участъците Бяла – Обзор и Бяла – Горица"}
{"url": "http://www.focus-news.net/news/2018/11/14/2590415/veliko-tarnovo-s-dva-spetsialni-shtanda-obshtinata-se-vklyuchva-v-parvoto-po-roda-si-izlozhenie-za-roditeli-i-detsa-v-grada.html", "text": "С два специални щанда Общината се включва в първото по рода си изложение за родители и деца, което ще се проведе във. Местната администрация е съорганизатор на събитието, заедно с фондация Happy mums. Това съобщи в предаването  „Царевград Търнов – славата  и величието на България“ на  Радио „Фокус“  Росица Димитрова, директор Дирекция „Социални дейности и здравеопазване“. Целта на форума е да събере общински и неправителствени организации, както и търговци от цялата страна, които имат отношение в оказването на подкрепа за деца и семейства. „Искам да подчертая, че участието на търговците трябва да бъде предварително заявено пред фондацията. Надявам се наистина да се отзоват фирмите, които предлагат съответните продукти в подкрепа на децата и семействата. Освен залата, която осигуряваме, ние ще участваме и със свои щандове. Услугата на Общината, която е в подкрепа и интерес на малките деца, е Общностния център, който ще участва с флаери, материали и консултации на място. Плюс Детската млечна кухня, която традиционно приготвя питателна храна, по всички изисквания на Министерство на здравеопазването, които са ориентирани към децата от 5-месечна до 3-годишна възраст. Така, че ще има щандове на Общноснтия ни център за деца и семейства „Царвеград“ и на Детска млечна кухня“, отбеляза Росица Димитрова. \r\nИзложението ще се проведе на 17 и 18 ноември в Двореца на културата и спорта във Велико Търново. \r\nПо повод Световния ден на недоносените бебета – 17 ноември, всеки посетител ще може да направи дарение, а набраните средства ще бъдат използвани за закупуване на апаратура и консумативи за неонатологично отделение към МОБАЛ „Стефан Черкезов“. \r\nЛуиза ТРАНЧЕВА", "date": "2018.11.14", "title": "Велико Търново: С два специални щанда Общината се включва в първото по рода си изложение за родители и деца в града"}
{"url": "http://www.focus-news.net/news/2018/11/14/2590414/radka-zhekova-sdruzhenie-diabetni-grizhi-burgas-nad-10-hilyadi-sa-diabetitsite-v-burgas.html", "text": "Над 10 хиляди са диабетиците в Бургас. Това каза за  Радио „Фокус“ – Бургас  Радка Жекова, председател на сдружение „Диабетни грижи“ – Бургас. По думите ѝ регистърът не е напълно реален, тъй като се наблюдава и голямо текучество на хора извън пределите на България. „17 диабетици от сдружението напуснаха страната, за да търсят грижа в чужбина. Това е нашата болка“, каза още Жекова. Тя добави, че за съжаление интензитетът на заболяването обхваща все по-малка възраст.  \r\n„Самият брой не е толкова важен. По-страшното е, че се увеличава броят на хората с ампутирани крайници и на тези със сърдечносъдови заболявания. Според анкетата на Европейска диабетна федерация, в която участвахме, данните са тревожни – на всеки трима души, двама страдат от сърдечно-съдови заболявания“, обясни Радка Жекова. Според нея е важно институциите да изготвят програма „Превенции и профилактика“.  \r\n„В момента правим всичко пост-фактум – няма планиране, обвързаност и работа в мултипликационен екип“, добави Жекова. Тя каза също, че този и други проблеми ще бъдат обсъдени в Областна управа на 17-ти ноември, събота. „Целта на предстоящия форум е да обсъдим с експерти исканията си, да съставим декларация и да я изпратим към Министерство на здравеопазването“, заяви Жекова. \r\nМария ГЕОРГИЕВА", "date": "2018.11.14", "title": "Радка Жекова, сдружение „Диабетни грижи“ – Бургас: Над 10 хиляди са диабетиците в Бургас"}
{"url": "http://www.focus-news.net/news/2018/11/14/2590416/kyustendil-politseyski-sluzhiteli-sa-proveli-sreshti-s-obshtinskite-kmetove-v-oblastta-po-povod-spazvane-na-reda-pri-organizirani-protesti-i-mitingi.html", "text": "Полицейски служители са провели срещи с общинските кметове в област Кюстендил по повод спазване на реда при организирани протести и митинги. Това каза пред  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й в работни са участвали ръководството на дирекцията и  кметовете на общините в областта. В рамките на срещите са обсъдени мерки за спазване на реда при провеждането на митинги, събрания и протестни действия, за ненарушаване на обществения ред и спазване правилата за безопасност на движението.  Ще бъде изисквано от организаторите да се съобразят със законовото им задължение  да вземат необходимите мерки за безопасно провеждане на инициативите.  Организираните събития ще бъдат охранявани от служители на МВР при строго спазване на законността и не нарушаване правата и свободите на другите граждани и регламентираното в   Закона за събранията, митингите и манифестациите. \r\nВенцеслав ИЛЧЕВ", "date": "2018.11.14", "title": "Кюстендил: Полицейски служители са провели срещи с общинските кметове в областта по повод спазване на реда при организирани протести и митинги"}
{"url": "http://www.focus-news.net/news/2018/11/14/2590411/varna-protestnoto-shestvie-v-grada-otnovo-se-otpravi-kam-katedralata-nad-600-sa-veche-uchastnitsite.html", "text": "Над 600 са вече участниците в протеста във Варна. След като блокира движението на кръстовището пред Общината множеството отново се отправи към началната точка на протеста Катедралният храм, предаде репортер на  Радио \"Фокус\" - Варна . Придвижващите се пеш участници бяха предвождани от рокери от местните мотоклубове. Пред Общината протестиращите се заканиха, че ще излязат на улицата и утре в 18.30 часа със същите искания - понижаване на цените на горивата, оставка на вицепремиера Валери Симеонов и правителството. От Катедралата протестиращите планират да се отправят съм бул. \"Владислав Варненчик\" \r\nДиана СТОЕВА", "date": "2018.11.14", "title": "Варна: Протестното шествие в града отново се отправи към Катедралата, над 600 са вече участниците"}
{"url": "http://www.focus-news.net/news/2018/11/14/2590419/nad-12-miliona-pensioneri-shte-poluchat-po-40-lv-dobavka-kam-pensiite-si-za-koleda-obzor.html", "text": "1 290 600 пенсионери ще получат добавка към пенсиите си за месец декември.  Това съобщи премиерът Бойко Борисов по време на редовното правителствено заседание в сряда. Допълнителната сума към пенсията е в размер на 40 лв. и ще се изплаща на пенсионери, на които пенсията или сборът от пенсиите заедно с добавките и компенсациите към тях за месец декември 2018 г. е в размер до 348 лв. включително, т.е. до размера на линията на бедност за 2019 г.  За изплащането на добавките към пенсиите за Коледа правителството ще отпусне допълнително 51 624 000 лв. лева по бюджета на Държавното обществено осигуряване. Средствата са осигурени за сметка на преструктуриране на разходите и/или трансферите по централния бюджет за 2018 г. \r\nПремиерът уточни, че в рамките на кабинетите, които досега е управлявал, за Коледа и Великден върху пенсиите са били раздадени допълнителни 460 млн. лева. \r\nМариела РУСЕВА", "date": "2018.11.14", "title": "Над 1,2 милиона пенсионери ще получат по 40 лв. добавка към пенсиите си за Коледа (ОБЗОР)"}
{"url": "http://www.focus-news.net/news/2018/11/14/2590418/veliko-tarnovo-zapochna-otoplitelniyat-sezon-v-grada.html", "text": "Започна отоплителният сезон във Велико Търново. Това съобщиха за  Радио „Фокус“ – Велико Търново  от Топлофикация. От 13 ноември се пристъпи към включване на отоплението. То ще бъде пуснато само в абонатни станции със запълнена вътрешна отоплителна инсталация. \r\nСпоред нормативната уредба общото включване на отоплението може да започне след три последователни дни със средноденонощна температура по-ниска от 12°C и прогноза от НИМХ за трайно застудяване. \r\nСпоред прогнозата на Националния институт по метеорология и хидрология към БАН още утре през деня се очаква да нахлува хладен въздух. Mаксималните температури ще са между 7° и 12°. \r\nНадежда КРЪСТЕВА", "date": "2018.11.14", "title": "Велико Търново: Започна отоплителният сезон в града"}
{"url": "http://www.focus-news.net/news/2018/11/14/2590420/yordan-yordanov-kmet-na-dobrich-stremezhat-na-obshtinata-e-da-se-podobri-podzemnata-infrastruktura-na-grada-i-sled-tova-da-se-nadgrazhda.html", "text": "Стремежът на Общината е да се подобри подземната инфраструктура на града и след това да се надгражда. Това каза кметът на Добрич Йордан Йорданов по време на годишния отчет за работата на неговия екип пред граждани, предаде кореспондентът на  Радио „Фокус” . Йордан Йорданов увери присъстващите, че средствата за осъществяване на най-важния и мащабен проект са осигурени и дейностите вървят по план. Осигурени са също средства за реконструкция на много улици и булеварди, както и за цялостно облагородяване на града – тротоари, улично осветление, междублокови пространства, детски площадки други важни инфраструктурни обекти. Дейностите и по трите лота от Интегрирания проект за обновяване на водния сектор на града вървят по график. Реновира се водопроводна мрежа, канализационна мрежа, предстои реконструкция и на Пречиствателна станция.  \r\n„В ресор „Финанси и общинска собственост“ водената политика е в посока на стабилни финанси и бюджет чрез гъвкаво поддържане на балансите“, посочи зам.-кметът Елка Димова. Всичко това е доказано в работата на общинската администрация. Нивото на дълга е редуцирано и на практика всичко в работата се случва безпроблемно – проекти, програми и отделните дейности. За 3 години е постигнато по-малко завишаване на събираемостта на собствените приходи чрез различни методи, например повече канали за плащане на местни данъци и такси, чрез подобрена среда на работа и за клиентите в офисите на дирекции. Общо шест общински предприятия доставят качествени и достъпни услуги. И ако това на практика се вижда, означава, че ръководителите на тези предприятия се справят като тази тенденция ще продължи, подчерта Елка Димова.  \r\n„В ресор „Устройство на територията“ водената последователна политика е всички заедно, общинска администрация и граждани, да работят за доброто на града. Това означава да се търси мнението на гражданите по всички въпроси, които Общината решава. Амбицията е всички добричани да бъдат приобщени към каузата „активно гражданско общество“, в което решенията не се взимат единствено от гледна точка на администрация, идеите да идват от самите граждани чрез форуми и обсъждания, да се поддържа постоянен диалог между общество и общинска администрация. Идеята за изграждане на нов централен пазар в Добрич е пример именно за такава политика“, посочи зам.-кметът арх. Боян Коларов.  \r\n„В ресор „Хуманитарни дейности“ акцентът в работата е грижата за децата“, посочи зам.-кметът д-р Емилия Баева. По думите й през последните години е направено много в посока на създаване на добра среда на обитаване чрез ремонтите на сгради в детски заведения и училища. Въведено е здравословно, сезонно меню за децата, като амбицията на Общината е това да се доразвие чрез осигуряване на хранене в детските заведения и на деца със специфични потребности, както и сезонно и здравословно меню за учениците. Пример за прозрачността в работата е въвеждането на системата за електронен прием в детските градини и ясли. Общината полага специални грижи и за даровитите деца чрез отпускане на стипендии по специална програма. Община град Добрич е сред общините в България с най-много социални услуги, насочени към различни възрасти и потребности, допълни д-р Баева. Пример за това са различните социални институции, които функционират на територията на града. Добрич може да се похвали с изключително богат културен календар, който включва различни като тематика и форма събития – конференции, исторически възстановки, чествания, изграждане на мемориали. Община град Добрич е една от малкото в страната, която поддържа камерен оркестър. Дирекция „Хуманитарни дейности“ работи изключително ползотворно с Местната комисия за борба с противообществените прояви на малолетни и непълнолетни.  \r\nС изключително задоволство и огромна благодарност д-р Баева отбеляза, че успехите в различните направления от нейния ресор се дължат на високия професионализъм и всеотдайността на експерти и служители, които стоят зад нея. В своето обръщение към гражданите кметът Йордан Йорданов посочи, че Общината отстоява вече 3 години обещанието на кметския екип от началото на мандата винаги да застава лице в лице с жителите на града, да се вслушва в проблемите на хората и да се опитва да намира решения. Надеждите са, че Община и граждани заедно ще работят, за да подсигурят едно по-добро бъдеще за своите деца.  \r\nЖулиета НИКОЛОВА", "date": "2018.11.14", "title": "Йордан Йорданов, кмет на Добрич: Стремежът на Общината е да се подобри подземната инфраструктура на града и след това да се надгражда"}
{"url": "http://www.focus-news.net/news/2018/11/14/2590424/plovdiv-v-asenovgrad-shte-bade-predstavena-knigata-na-dots-d-r-plamen-slavov-za-traditsiite-na-poklonnichestvoto-ot-rusiya-v-sveta-gora.html", "text": "В Градската библиотека „Паисий Хилендарски“ в Асеновград ще бъде представена книгата на доц. д-р Пламен Славов „Историческа традиция и съвременни реалии на православното подвижничество и поклонничество от Русия в Света гора (XVIII-XXI в.)”. Това съобщиха за  Радио „Фокус“ – Пловдив  от Общината. Срещата с писателя и представянето на книгата му ще се състоят от 17.30 часа на 19 ноември. \r\nДоц. д-р Пламен Славов е историк, преподавател в Пловдивски университет „Паисий Хилендарски“ и във Висшето училище по сигурност и икономика в Пловдив. Роден е в Асеновград и живее в Карлово.  Автор е на две монографии, три студии и редица други научни публикации. Освен, че се занимава с научна и преподавателска дейност, той е и граждански и обществено ангажирана и активна личност. Избиран е за народен представител в 38-то, 40-то и 42-то Народно събрание. \r\nТемата на втората му монография е традицията и съвременни прояви на православното поклонничество от Русия в Света гора  в периода от XVIII до XXI в. Тя има съществен принос към проучването на живота на монашеството в Света гора и по-специално на руското поклонничество там през вековете. Авторът припомня, че Света гора винаги е била опора, убежище и светилник на православието, а Атон е единственият православен монашески център, който съществува без прекъсване от 1000 години. В книгата се застъпва тезата, че докато Атон съществува, ще го има и православието. \r\nМодератор на срещата ще бъде София Бановска – библиотекар в Общинска библиотека „Д-р Иван Богоров” в град Карлово. Книгата ще бъде представена от доц. д-р Бойко Белегов – преподавател в ПУ „Паисий Хилендарски”.", "date": "2018.11.14", "title": "Пловдив: В Асеновград ще бъде представена книгата на доц. д-р Пламен Славов за традициите на поклонничеството от Русия в Света гора"}
{"url": "http://www.focus-news.net/news/2018/11/14/2590425/kyustendil-poradi-propadnali-uchastatsi-ot-patya-smolichano-pelatikovo-e-ogranicheno-dvizhenieto-na-tovarni-avtomobili-s-masa-nad-35-tona.html", "text": "Поради пропаднали участъци от пътя Смоличано – Пелатиково е ограничено движението на товарни автомобили с маса над 3,5 тона. Това съобщи за  Радио „Фокус” – Кюстендил  дежурният в Областно пътно управление – Кюстендил. Обходният маршрут е Згурово – Неделкова Гращица – Невестино – Ваксево и обратно. Срокът е до 30 януари 2019 година. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварено е движението в посока ГКПП „Гюешево”. \r\nВенцеслав ИЛЧЕВ", "date": "2018.11.14", "title": "Кюстендил: Поради пропаднали участъци от пътя Смоличано – Пелатиково е ограничено движението на товарни автомобили с маса над 3,5 тона"}
{"url": "http://www.focus-news.net/news/2018/11/14/2590428/sliven-krepost-tuida-e-s-nominatsiya-v-godishnite-nagradi-na-ministerstvoto-na-turizma.html", "text": "За Трета поредна година, Министерство на туризма стартира онлайн гласуване с цел популяризиране приноса на всички обекти, допринасящи за устойчивото развитие на туризма. Това съобщиха от пресцентъра на  Община Сливен . Кандидатите в конкурса се състезават в 16 различни категории, като 6 обекта от Сливен и областта са с номинации в три от тях: „Духът на България“ – Крепост Туида, „Иновация“ – кампанията „Стани приятел на Сливен“ и в категория „Изборът на българите“ – Къща музей „ Хаджи Димитър“, Национален музей на текстилната индустрия и Художествена галерия „Димитър Добрович“. \r\nПрез 2016 г. Крепост Туида спечели приза в категория „Туристическа атракция/обект“ в Първите годишни награди на Министерството на туризма. През 2017 г. беше номинирана в категория „Туристическо събитие“, а тази година е с номинация в категория „Духът на България“. \r\n\"За нашият екип, номинацията в тази категория е много важна оценка за работата ни. Направихме много, за да превърнем Крепост Туида в разпознаваема „марка“ и търсена дестинация. Място, на което посетителите да усетят величието й“, посочват от Община Сливен. \r\nВ обекта посредством похватите на експерименталната археология и музейната анимация, всеки посетител, ежедневно може да съпреживее историята, да я докосне, да усети Духа на България и да се прехвърли назад във вековете. \r\nГласуването е до 5 декември 2018 г. и е само онлайн, чрез платформата  .", "date": "2018.11.14", "title": "Сливен: Крепост „Туида“ е с номинация в годишните награди на Министерството на туризма"}
{"url": "http://www.focus-news.net/news/2018/11/14/2590431/sport-viktoriya-bobeva-s-shans-za-bronzov-medal-ot-svetovnoto-v-bukuresht.html", "text": "Борба: Виктория Бобева загуби на старта в категория до 68 кг на световното по борба до 23 години в Букурещ (Румъния), но получи втори шанс да се бори за медал. \r\nБронзовата медалистка от европейско първенство бе спряна от кубинката Юдари Санчес Родригес с туш. Съперничката й победи в следващия кръг световната и двукратна европейска шампионка за девойки Ханум Велиева (Русия) с 5:0. На полуфиналите кубинката, която излезе срещу китайката Чуинг Танг, я победи с 10:6 точки. \r\nТака Бобева получи втори шанс да се пребори за бронзов медал.", "date": "2018.11.14", "title": "Спорт: Виктория Бобева с шанс за бронзов медал от световното в Букурещ"}
{"url": "http://www.focus-news.net/news/2018/11/14/2590423/varna-stotitsi-protestirashti-se-dvizhat-po-bul-vladislav-varnenchik-v-posoka-izhoda-na-grada-avtomobilnoto-dvizhenie-po-patya-na-shestvieto-e-blokirano.html", "text": "С викове \"Българи юнаци\" и \"Оставка\" протестиращите във Варна се придвижиха по бул. \"Владислав Варненчик\" до кръстовището с ул. \"Отец Паисий\", предаде репортер на  Радио \"Фокус\" - Варна . В момента множеството се движи по пътните платна към големите търговски центрове и изхода на града. Броят на протестиращите непрекъснато се увеличава и в момента те са над 600. В шествието участват много млади хора. Работници, които асфалтират отсечката от булеварда преди Автогарата ,подкрепиха скандиращите с клаксони. Десетки полицаи съпровождат протестиращите. Автомобилното движение по пътя на шествието е блокирано. \r\nДиана СТОЕВА", "date": "2018.11.14", "title": "Варна: Стотици протестиращи се движат по бул. \"Владислав Варненчик\" в посока изхода на града, автомобилното движение по пътя на шествието е блокирано"}
{"url": "http://www.focus-news.net/news/2018/11/14/2590433/kyustendil-za-poredna-godina-obshtina-dupnitsa-organizira-ritual-po-podnovyavane-na-svatbenite-obeti-za-vyarnost.html", "text": "За поредна година Община Дупница организира ритуал по подновяване на сватбените обети за вярност. Това съобщи за  Радио „Фокус” – Кюстендил  Христо Апостолов, пиар Община Дупница. По думите му ритуалът ще се проведе на 21 ноември, когато се отбелязва Деня на християнското семейство и младеж. Очаква се около 120 двойки от Дупница да подновят своите обети за вярност. Събитието ще се проведе за шеста поредна година. То се организира за двойките, отбелязващи “златна” и “диамантена” сватба. 102 са двойките, които са сключили брак в Дупница през 1968 година, а 18 ще честват 60 години семеен живот. Двойките ще впишат обетите си за вярност в специална книга, която е въведена при първия ритуал през 2013 година. Община Дупница разпраща поканите на семействата за събитието. \r\nВенцеслав ИЛЧЕВ", "date": "2018.11.14", "title": "Кюстендил: За поредна година Община Дупница организира ритуал по подновяване на сватбените обети за вярност"}
{"url": "http://www.focus-news.net/news/2018/11/14/2590432/zapochva-kampaniya-v-podkrepa-na-balgarskite-proizvoditeli-obzor.html", "text": "Министърът на  земеделието, храните и горите Румен Порожанов откри кръгла маса с която се дава старт на кампания в подкрепа на производителите на български храни под мотото „Аз подкрепям българските производители, подкрепи ги и ти“. По време на събитието бяха изнесени актуални данни за производството, търговията и износа на основни земеделски продукти и храни и се обсъдиха  възможностите за подкрепа на българските производители и реализацията на традиционни български храни. Министър Порожанов заяви, че България има един добър облик като земеделска страна и производител на храни. По думите му този облик винаги трябва да се надгражда, за да можем да сме конкурентоспособни на международния пазар, който е безмилостен. Министър Порожанов допълни че само за първите 8 месеца на тази година, съпоставени със същия период миналата година, има увеличение при производството на бели меса с 18.4%,  а на червени – с 7.6%. Делът на българското производство в общото потребление при киселото мляко, кравето сирене, кашкавала и яйцата е около или над 90%. За периода януари-август 2018 г. се запазва тенденцията на увеличение на обема на произведените млечни продукти, като най-голям ръст бележи производството на пресни млека (40%) и сирена (33%). Намаляло е със 17 % производството на имитиращи продукти с растителни мазнини, заради предприетите в нормативната уредба и забраната  за използването им в млекопреработвателните предприятия. По предварителни данни, дадени от министъра, за първите 6 месеца на тази година износът на селскостопански стоки, където се включват и храните, нараства с 13,5% спрямо 2017 г. и достига 1,9 млрд евро. По думите на министър Румен Порожанов очакванията са износът да надхвърли 4 млрд евро. Той подчерта, че има значителен ръст и в продажбата на български хранителни стоки в 5-те най-големи хранителни вериги в страната. В големите български вериги делът на хляб и хлебни изделия от българските производители е между 77% и 100%. По отношение на деликатесите и колбасите съотношението е между 55 и 80 на сто, а при млечните продукти то е между 57% и 75. При сертифицираните български биопродукти се забелязва сериозен ръст през последната година. \r\nМинистър Порожанов подчерта, че финансирането за следващата година в земеделието ще бъде балансирано между всички сектори и допълни, че над 2 млрд. лв. ежегодно се отделят за подкрепа на земеделските стопани.", "date": "2018.11.14", "title": "Започва кампания в подкрепа на българските производители (ОБЗОР)"}
{"url": "http://www.focus-news.net/news/2018/11/14/2590422/kanal-5-makedoniya-koi-sa-vazmozhnite-patishta-za-byagstvo-na-nikola-gruevski-ot-makedoniya.html", "text": "При отсъствието на официална информация вече съществуват различни слухове за начина, по който е избягал Никола Груевски от Македония, пише на своята интернет  страница македонският телевизионен  “Канал 5“ \r\nСпоред един малко вероятен сценарий, Груевски избягал с частен самолет. Канал 5, проверявайки тази информация стига до извода, че единствено от скопското и охридското летище може да се реализира международен полет, такава легална възможност от спортните летища няма. \r\nВ критичните дни, от 7 ноември, когато обществеността последно e видяла Груевски до 9 ноември в петък, когато беше обявено решението на Наказателния  съд са регистрирали 4 частни полета - всички от Скопие. \r\nПървият полет, на 7 ноември, е бил  за Гьор в Унгария, в 9 часа и 16 минути, със самолет Сааб 340. \r\nСценарият за бягство по въздух е малко вероятен, като се има предвид фактът, че въпреки че става въпрос за частни полети, всички пътници и екипаж трябва да преминат паспортен и митнически контрол, а властите могат лесно да проверят кой и с каква цел лети. \r\nВторият и по-вероятен сценарий, според медията, който се разпространява сред обществеността, е бягство през черен път, по някои от незаконните пътища, пресичащи границата, наричани също \"зелени\" пресичания, което се споменава и от министърът на вътрешните работи Оливер Спасовски. \r\nОбществеността често споменава маршрут, за който се спекулира в близост до триъгълника между Македония, Сърбия и България в близост до Крива Паланка. От там според този сценарий Груевски през Враня, Белград и Нови Сад е стигнал до незаконен път  на сръбско-унгарската граница. \r\nАко тази информация се потвърди тогава ще се повдигне  въпросът, кой е помогнал на бившия премиер и каква е ролята на властите в Сърбия и Унгария.  Юлиян Марков", "date": "2018.11.14", "title": "„Канал 5“ (Македония): Кои са възможните пътища за бягство на Никола Груевски от Македония"}
{"url": "http://www.focus-news.net/news/2018/11/14/2590430/kyustendil-okolo-30-dushi-sa-se-sabrali-na-improviziran-protest-v-dupnitsa.html", "text": "Около 30 души са се събрали на импровизиран протест в Дупница. Това съобщи за  Радио „Фокус” – Кюстендил  Силвия Георгиева, участник в протеста. По думите й събирането е организирано в една от социалните мрежи. Хората са се събрали в района на паркинг на голям хранителен магазин. На място е имало представители на Районно управление на МВР – Дупница. Някои от хората са носели български знамена, а основното недоволство е било срещу високите цени на горивата. Хората не са блокирали движението в града, а след това са напуснали мястото. \r\nВенцеслав ИЛЧЕВ", "date": "2018.11.14", "title": "Кюстендил: Около 30 души са се събрали на импровизиран протест в Дупница"}
{"url": "http://www.focus-news.net/news/2018/11/14/2590427/reaktsii-u-nas-sled-doklada-na-ek-obzor.html", "text": "Ден след излизането на доклада на Европейската комисия по Механизма за сътрудничество и проверка, документът бе основна тема сред политиците.  \r\nВъв вторник на брифинг в Министерски съвет  вицепремиерът и външен министър Екатерина Захариева, министърът на правосъдието Цецка Цачева и вътрешният министър Младен Маринов  коментираха, че докладът отразява обективно стремежа на всички институции, отговорни са провеждане на реформа в правосъдната система, с цел българските граждани да имат обективно правосъдие.  \r\nВеднага след брифинга министрите опозицията изрази съмнение относно приключването на механизма през следващата година.  Зам.-председателят на ПГ на „БСП за България“  Крум Зарков посочи, че това е хубаво нещо, но въпросът е дали това ще е успех за България или провал за мониторинговия механизъм. Той коментира, че в доклада на ЕК се прокрадва и нещо ново. „Комисията констатира, че през последната година медийната среда в България се е влошила драматично и това трябва да бъде знак за всички ни“, каза още той. Зарков посочи и че ЕК потвърждава твърденията на президента Румен Радев, че има още много какво да се направи по отношение на корупцията по високите етажи и като цяло. „А когато говори за медийната среда - потвърждава изцяло това, което президентът Радев каза наскоро за състоянието на нашата демокрация“, каза още зам.-председателят на ПГ на „БСП за България“. \r\nНа правителственото заседание в сряда  министър-председателят Бойко Борисов  коментира, че докладът кореспондира с най-щедрия бюджет на държавата към всички съсловия. Премиерът цитира казаното от вицепрезидента на ЕК Франс Тимерманс, който във вторник обяви, че ако България продължи по поетия път, мониторинговият механизъм ще отпадне още преди края на мандата на тази Комисия. Той изтъкна, че за първи път от шест точки в доклада се затварят три, отнасящи се към темите „организирана престъпност” и „съдебна реформа” - нещо, което по думите му десетилетия е тормозило българите. „Това ли искат протестите - да спре борбата? Това ли е оценката, която се дава, че било блато? Ето какво е казал европейски социалист номер 1, кандидатът на европейските социалисти за председател на ЕК. Благодаря му за коректността, защото и той е в предизборна кампания“, добави той и обърна внимание, че Тимерманс е холандец. Министър-председателят изрази убедеността си, че когато се запознае с доклада, холандското правителство би могло да промени позицията си по темата за приемането на България в Шенген. \r\nПремиерът обърна внимание на свободата на медиите, тема за която говорят партньорите на страната ни в Европейския съюз. Той заяви, че ще разпореди на вицепремиера и министър на външните работи Екатерина Захариева да покани европейски комисари да се убедят на място с положението. Според Борисов у нас е необходим дебат за свободата на медиите.  \r\nПред една от националните телевизии вицепремиерът  Захариева  коментира, че констатацията и ситуацията по отношение на доклада на европейските ни партньори в медийната среда не е приятна. „Самият доклад се позовава на други международни организации и изследвания. Първо натиск никъде не се споменава, а и аз съм убедена, че това не е така“, заяви тя. Захариева уточни, че правителството и изпълнителната власт по никакъв начин не оказват натиск върху медийната среда в България. „Критиката в доклада не е към правителството, а и към автоцензурата и самоконтрола от страна на медиите”, обясни тя. \r\nПред Радио „Фокус“  ръководителят на Представителството на ЕК в България Огнян Златев  коментира, че  мониторинговият доклад не е прищявка на Брюксел, а необходим механизъм за страната ни. По думите му, след като в сферите на гарантиране на независимост на съдебната власт, законодателната рамка и ефективност в борбата с организираната престъпност България е постигнала значителен напредък, предстои да съсредоточим усилията си в другите 3 области – корупция в по-високите етажи на властта, външни граници и продължаване на съдебна реформа. „Очакваме мониторингът, осъществяван от ЕК през последните 11 години, да отпадне преди края на настоящия мандат на ЕК, но решението на този въпрос е изцяло в ръцете на българската страна“, обясни Огнян Златев. Според него ако това се случи, ще е още една стъпка към Шенгенското пространство. По думите му той е причина някои страни-членки на ЕС да поставят под съмнение присъединяването ни, докато България е изпълнила всички технически условия. \r\nВ Народното събрание от ПГ на  ДПС  коментираха доклада, като зам.-председател на групата Йордан Цонев заяви, че това е най-добрият досега. Според него за положителния доклад заслуга имат не само управляващите, но и опозицията. По отношение на критиките в доклада, Цонев поясни: „Ако управляващите не бяха бавили закона ни за прозрачността на медиите, в Доклада по Механизма за сътрудничество и проверка нямаше да има критики“.  \r\nМариела РУСЕВА", "date": "2018.11.14", "title": "Реакции у нас след доклада на ЕК (ОБЗОР)"}
{"url": "http://www.focus-news.net/news/2018/11/14/2590429/nova-tv-makedoniya-grupa-grazhdani-protestirat-sreshtu-dopusnatoto-byagstvo-na-nikola-gruevski.html", "text": "Група от граждани протестират пред правителството тази вечер и поискаха отговорност за бягството на Никола Груевски, предава македонският телевизионен канал  “Нова ТВ“ .  \r\nПротестът бе организиран чрез социални мрежи, след като бе потвърдено, че бившият министър-председател е в Унгария и ще търси политическо убежище там. \r\n\"Това, което ни е събрало, е недоволството и ние всички сме бесни за това, което предполагаме, че ще се случи, а това е сделка между корумпираните елити и позволява на престъпника Никола Груевски да избяга. Някой трябва да поеме отговорност, независимо дали в съдебната система или от Министерството на вътрешните работи. Оливер Спасовски (министър на вътрешните работи – бел. ред)  дори да не носи политическа отговорност, има морална отговорност да се оттегли, било защото не е в състояние да го задържи в страната, или са му позволили да избяга. Следователно той трябва да подаде оставка. Сашо Миялков трябва да бъде задържан“, заяви организатор на протеста.  Юлиян Марков", "date": "2018.11.14", "title": "„Нова ТВ“ (Македония): Група граждани протестират срещу допуснатото бягство на Никола Груевски"}
{"url": "http://www.focus-news.net/news/2018/11/14/2590434/yambol-merkite-za-sigurnost-po-vreme-na-protestite-obsadiha-direktorat-na-odmvr-starshi-komisar-gencho-ivanov-i-kmetovete-na-obshtini-v-oblastta.html", "text": "Директорът на ОДМВР – Ямбол старши комисар Генчо Иванов проведе работна среща с кметовете на общини на територията на областта. Това съобщиха от пресцентъра на  ОДМВР – Ямбол . В рамките на срещата беше обсъдена координацията между институциите при постъпили уведомления за провеждане на прояви по Закона за събранията, митингите и манифестациите. Обсъдени бяха и начините на взаимодействие при постъпване на сигнали за провеждане на нерегламентирани протестни прояви и нарушаване на обществения ред. \r\nВ заключение участниците в срещата бяха единодушни, че при организиране и провеждане на масови прояви, трябва да се спазват разпоредбите на Закона за събранията, митингите и манифестациите, за да не се нарушават правата на останалите  граждани.", "date": "2018.11.14", "title": "Ямбол: Мерките за сигурност по време на протестите обсъдиха директорът на ОДМВР старши комисар Генчо Иванов и кметовете на общини в областта"}
{"url": "http://www.focus-news.net/news/2018/11/14/2590421/aleksandar-damovski-mkd-nikola-gruevski-shte-izpolzva-ungariya-samo-za-tranzit.html", "text": "Бившият македонски премиер Никола Груевски ще използва Унгария само за транзит. Това каза за обзорното предаване „Това е България“ на  Радио „Фокус“  Александър Дамовски, главен редактор на електронното издание МКД. „Като се знае голямото приятелство между Виктор Орбан и Никола Груевски, очевидно е, че Унгария допринася с логистика в помощ на неговото бягство. 2-3 дестинации бяха най-логични за бягството на Груевски – Унгария, Русия или Турция. Развива се сценарият, в който Будапеща е транзитна държава за бягството на Груевски и неговите по-нататъшни планове“, обясни Александър Дамовски  Той допълни, че макар и бившият македонски премиер да се води безимотен на територията на Македония, тепърва ще се разкриват данни за парите на Груевски в чуждестранни банки, и за тези, изнесени в други държави на имена на негови роднини, фирми, както и на негови сътрудници. Главният редактор на МКД обясни, че ако Унгария даде убежище на бившият македонски премиер, то тогава Будапеща ще има проблеми с Брюксел и това е основният аргумент, че от Будапеща Груевски ще отпътува към друга дестинация.", "date": "2018.11.14", "title": "Александър Дамовски, МКД: Никола Груевски ще използва Унгария само за транзит"}
{"url": "http://www.focus-news.net/news/2018/11/14/2590426/afp-ungariya-shte-razgleda-iskaneto-za-ubezhishte-na-nikola-gruevski.html", "text": "Унгария потвърди в сряда, че е получила искане за политическо убежище от бившия премиер на Македония Никола Груевски, предава  AFP . \r\nБудапеща заяви, че ще разгледа молбата на Груевски, който управлява  Македония почти десетилетие до 2016 г. Този ход вероятно ще разгневи Скопие, което е издало международна заповед за арестуването на бившия премиер, след като не се е явил за изпълнение на двугодишна присъда, пише агенцията. \r\nЕдин ден след като 48-годишният Груевски съобщи, че е напуснал Македония, кабинетът на премиера Виктор Орбан потвърди, че Груевски \"е подал молба за убежище\" и че възнамерява да \"подаде молба за бежански статут в Унгария \". \r\n\"Като се има предвид, че той е министър-председател на страната си в продължение на 10 години, от съображения за сигурност унгарските власти са позволили на  Груевски да подаде молбата си за убежище в централата на службата за имиграция и убежище в Будапеща\"., се казва в изявление на кабинета. \r\nБудапеща отказа да разкрие подробности за местонахождението на Груевски или как македонецът, който е лишен от паспорта си, е влязъл в Унгария. \r\nСкопие призова Будапеща да не одобрява искането му, припомня агенцията.  Юлиян Марков", "date": "2018.11.14", "title": "AFP: Унгария ще разгледа искането за убежище на Никола Груевски"}
{"url": "http://www.focus-news.net/news/2018/11/14/2590454/veliko-tarnovo-pensionirani-direktori-na-obrazovatelni-institutsii-gostuvat-v-obshtinata-v-denya-na-hristiyanskoto-semeystvo.html", "text": "Пенсионирани директори на образователни институции гостуват в Община Велико Търново в Деня на християнското семейство – 21 ноември. Техен домакин ще бъде кметът инж. Даниел Панов, който само преди около две седмици посрещна и млади учители от областта в местната администрация. Това каза за  Радио „Фокус“ – Велико Търново  Пенка Игнатова, директор Дирекция „Образование, младежки дейности и спорт“ в Общината. Тя подчерта, че отличителна черта в работата на градоначалника е факта, че той цени еднакво както младостта и ентусиазма, така и опитът на тези, които са излезли в заслужен отдих. „На 21 ноември, в Деня на християнското семейство, 90 директори на образователни институции, пенсионирани в годините назад, ще бъдат на среща с кмета инж. Даниел Панов. Той ще почерпи от опита им, ще чуе мнението и становището им за това, което се случва и ще потърси съвети. Със сигурност това са учители, които са запазили свободата на своя дух, вярата в младите хора и много мили спомени, които надявам се те ще споделят“, допълни Пенка Игнатова. Подобна среща се провежда за втора поредна година, като първата се е  радвала много голям успех. В края й преподавателите ще бъдат поздравени с концерт на децата от детските градини, който се прави за осма поредна година. \r\nЛуиза ТРАНЧЕВА", "date": "2018.11.14", "title": "Велико Търново: Пенсионирани директори на образователни институции гостуват в Общината в Деня на християнското семейство"}
{"url": "http://www.focus-news.net/news/2018/11/14/2590453/vasil-bachev-obshtinsko-predpriyatie-biostroy-blagoevgrad-razpolagame-s-15-mashini-za-pochistvane-na-snyag-i-rotorni-za-trotoarnite-platna.html", "text": "Разполагаме с 15 машини за почистване на сняг и роторни за тротоарните платна. Това каза за  Радио „Фокус“ - Пирин  Васил Бачев, управител на Общинско предприятие „Биострой“ - Благоевград. „Машините ни са стари, но технически са изправни.  Съгласно оперативния план, трябва да имаме готовност за 15 машини. В момента се подготвят машините за зимата. На някои от снегорините сме сложили дъски, а на останалите преправяме приспособленията, които са за прикрепване на дъските, работим и по тях“, отбеляза Бачев.  \r\nПо думите му към наличната техника се включват снегорини, за почистване, за разхвърляне на инертни материали сол или луга, като има и комбинирани. „От 80 до 100 души могат да се включват в снегопочистването. Бройката зависи от падналото количество сняг и по кое време се е образувала снежната покривка. Можем да извадим повече, като става дума за хората, които са по сметосъбирането“, каза още Бачев. \r\nЛора КАЛЧЕВА", "date": "2018.11.14", "title": "Васил Бачев, Общинско предприятие „Биострой“ - Благоевград: Разполагаме с 15 машини за почистване на сняг и роторни за тротоарните платна"}
{"url": "http://www.focus-news.net/news/2018/11/14/2590455/d-r-plamen-filipov-mbal-sveta-petka-vidin-kogato-vremeto-e-maglivo-se-obostryat-belodrobnite-zabolyavaniya-pri-detsata.html", "text": "Когато времето е мъгливо, се обострят респираторните заболявания при децата, каза за  Радио „Фокус“ – Видин  д-р Пламен Филипов, началник на детското отделение във МБАЛ „Света Петка“ – Видин. Той посочи, че само преди седмица, когато времето във Видин е било мъгливо, в отделението е имало 31 деца. „Сега обстановката е по-спокойна, децата са около 15. Има от всички възрасти – от бебета, до 15-16 годишни“, заяви д-р Филипов. Той допълни, че няма грип сред децата, като преобладават респираторните заболявания. „Родителите трябва да избягват при малките деца контакти с други деца или големи групи хора. Добре е децата да се хранят с повече плодове, зеленчуци, да имат повече часове, които да прекарват навън“, обясни лекарят. \r\nАнна ЛОЗАНОВА", "date": "2018.11.14", "title": "Д-р Пламен Филипов, МБАЛ „Света Петка“ – Видин: Когато времето е мъгливо, се обострят белодробните заболявания при децата"}
{"url": "http://www.focus-news.net/news/2018/11/14/2590457/varna-chistyat-poetapno-ohranitelnite-kanali-i-dereta-v-grada.html", "text": "Есенно-зимна кампания за почистване на отводнителни канали, дерета, канавки и водостоци се извършва поетапно във Варна. Дейностите ще продължат до края на февруари 2019 година. Това съобщиха от  сектор „Екологичен контрол“ към Община Варна . Общо 53 участъка са обхванати в кампанията, като ще бъдат извършени следните дейности: почистване и транспортиране на смесени битови и биоразградими отпадъци, на изкопни земни маси, наноси и отпадъци от канализационни системи, премахване на паразитна растителност, отсичане на дървета и резитба на храсти. До момента са обработени различни участъци по районите. В „Аспарухово“ са приключени дейностите по отводнителни канавки на ул. „Орел“ и на южния пътен възел по ул. „Н. Будители“, в дерето по ул. „Горна студена“. В район „Младост“ се почиства Елпромското дере, а в „Приморски“ се работи в Кемер дере, дерето на сп. „Заимов“, Франга дере, Кокарджа дере и Домус дере. Приключено е почистването на канавка, започваща от сп. „Заимов“ до к.к. „Слънчев ден“, както и на деретата край Златни пясъци и успоредното на пътя за с. Каменар.", "date": "2018.11.14", "title": "Варна: Чистят поетапно охранителните канали и дерета в града"}
{"url": "http://www.focus-news.net/news/2018/11/14/2590456/deutche-welle-turski-sad-e-osadil-germanska-pevitsa-ot-kyurdski-proizhod-na-shest-godini-zatvor.html", "text": "Турският съд в град Одрин е осъдил на шест години и три месеца  затвор германската певица от кюрдски произход Хозан Кане за членство в терористична организация (ПКК), предава  Deutsche Welle . \r\nТя беше оправдана  по още две обвинения в подбуждане и обиди към основателя на съвременната Турция Мустафа Кемал Ататюрк. По всички обвинения тя е изправена  пред 13 години зад решетките. \r\nПевицата, чийто процес започна на 26 септември, наблюдава  съдебното  производство чрез видеовръзка от затвора в Истанбул. Адвокатът й, Невроз Акалин, заяви, че присъдата ще бъде обжалвана. \r\nТурция, както и Европейският съюз и Съединените щати, считат ПКК за терористична организация. \r\nПевицата е арестувана по време на митинг на прокюрдската Народна Демократична партия  в  Одрин през юни месец. Още четирима германски граждани се намират в турски затвори и срещу тях предстоят дела по обвинения  в тероризъм.  Юлиян Марков", "date": "2018.11.14", "title": "Deutche Welle: Турски съд е осъдил германска певица от кюрдски произход на шест години затвор"}
{"url": "http://www.focus-news.net/news/2018/11/14/2590458/d-r-temenuzhka-lyubenova-obsnv-blagoevgrad-izklyuchitelno-trudno-e-preodolyavaneto-na-heroinovata-zavisimost-no-vse-pak-ima-i-uspeshni-sluchai.html", "text": "Изключително трудно е преодоляването на хероиновата зависимост, но все пак има и успешни случаи. Това каза за  Радио „Фокус“-Пирин  д-р Теменужка Любенова, председател на Общинския съвет по наркотичните вещества (ОбСНВ) в Благоевград. Според нея метадонът не е решение за хероинозависимите, тъй като той поддържа зависимостта. „Метадонът е създаден за да не създава проблеми един наркозависим в обществото – да не краде, да няма асоциално поведение, да не бъде агресивен и т.н. За мен метадонът е по-скоро лицемерен, отколкото медицински обоснован. Изключително трудна е борбата за оцеляване и за връщане на един наркозависим, но смятам, че орисията на лекаря и на родителите на един наркозависим, е да се борят за неговото оцеляване, а не за поддържането на неговата наркозависимост“, отбеляза тя. Д-р Любенова подчерта, че въпреки всичко е „За“ метадоновите програми, защото има наркозависими към хероин, които са в много тежко състояние и нищо друго не би могло да им помогне все пак да се социализират, а има наркозависими, които са на метадон и работят. „Но съм категорично против тези момчета и момичета, които са на метадонови програми, да шофират. Те нямат право да сядат зад волана, след като са употребили метадон“, каза още тя. \r\nД-р Теменужка Любенова коментира също, че заместник-министърът на здравеопазването Светлана Йорданова е направила изключително много през последните 2-3 години, за да може да тръгне както превенцията срещу наркотиците, така и лечението за наркозависимите. „Аз съм изключително благодарна за това, че тя не изневери на обещанието си наистина да промени отношението и положението на превенцията на наркотици. Много е трудно всичко това, но въпреки всичко тя е борбена жена и успява да го направи. Промениха се много неща за всички Общински съвети по наркотични вещества в България. Започна изграждането на една цялостна национална програма за превенция на наркоманиите. Това се случва за първи път от 2000 година досега“, коментира специалистът. Д-р Любенова посочи, че във всички европейски страни има стълбица и на всяко стъпало стои съответната институция, която подпомага наркозависимото лице, за да се откаже от употребата на наркотици. По думите й ако настъпи срив, защото това се случва често и е нормално, лицето се връща отново и тръгва от първото стъпало. „Не знам кога ще можем да изградим стълба нагоре за наркозависимите, а не както е сега – надолу, но вярвам, че с такива хора като зам.-министър Йорданова, ще успеем“, каза още д-р Теменужка Любенова. \r\nНатали СТЕФАНОВА", "date": "2018.11.14", "title": "Д-р Теменужка Любенова, ОбСНВ-Благоевград: Изключително трудно е преодоляването на хероиновата зависимост, но все пак има и успешни случаи"}
{"url": "http://www.focus-news.net/news/2018/11/14/2590461/stiliyan-peshev-rdpbzn-vidin-v-regionalnata-direktsiya-e-zavarshena-podgotovkata-na-nalichnata-tehnika-za-rabota-pri-zimni-usloviya.html", "text": "В Регионалната дирекция е завършена подготовката на наличната техника за работа при зимни условия, каза за  Радио „Фокус“ – Видин  главен инспектор Стилиян Пешев, началник на сектор „Превантивна и контролна дейност“ към Регионална дирекция „Пожарна безопасност и защита на населението“ (РДПБЗН) - Видин. Той посочи, че трите районни служби „ПБЗН“ във Видинска област разполагат с по 2 автомобила с висока проходимост, а в районната служба във Видин се осъществява дежурство и с верижна машина МТЛБ.  \r\n„Освен това Регионалната дирекция „ПБЗН“ разполага с моторни превозни средства тип два броя UTV и един брой ATV, както и два автобуса с повишена проходимост за евентуално извозване на хора и доставяне на стоки от първа необходимост и лекарства. Всички автомобили са изправни и в готовност за осъществяване на оперативна дейност. В РДПБЗН е поставен списък с рисковите участъци от републиканската пътна мрежа във Видинска област където най-често се налага извличането на закъсали пътни превозни средства при усложнена зимна обстановка. Поставен е и списък на отдалечените туристически обекти в областта с актуални телефони за връзка, както и списък на пациентите, които са на хемодиализа към видинската болница „Св. Петка“ и живеят извън Видин. \r\nАнна ЛОЗАНОВА", "date": "2018.11.14", "title": "Стилиян Пешев, РДПБЗН – Видин: В Регионалната дирекция е завършена подготовката на наличната техника за работа при зимни условия"}
{"url": "http://www.focus-news.net/news/2018/11/14/2590463/blagoevgrad-za-peta-poredna-godina-obshtina-simitli-i-dt-prof-encho-halachev-se-vklyuchvat-zaedno-v-initsiativata-nosht-na-teatrite.html", "text": "За пета поредна година Община Симитли и Драматичен театър (ДТ) „Проф. Енчо Халачев“ се включват заедно в инициативата „Нощ на театрите“. Това каза за  Радио „Фокус“ – Пирин  Бранимир Митов, директор на драматичен театър „Проф. Енчо Халачев“. Събитието ще се проведе на 17 ноември в читалище „Св. Климент Охридски“ – Симитли. „Тъй като ние сме професионален театър, получихме покана от организаторите на инициативата да се включим и тази година в Европейската нощ на театрите, която приехме с удоволствие. За 5 година правим Нощ на театрите в Симитли. А защо Симитли – защото там работим страхотно с общинското ръководство в лицето на кмета Апостол Апостолов. Споделихме му идеята, той от своя страна я хареса и така на 17 ноември целия ден в Симитли ще премине под знака на театъра“, каза още Митов. Той добави, че са селектирани много интересни представления, като програмата започва в 10.00 часа сутринта и ще продължи до 22.00 часа. Бранимир Митов посочи, че пет представления са включени в тазгодишната програма на „Нощта на театрите“ в Симитли. Той отбеляза, че лично е направил селекцията на представленията. „Мога да кажа, че тази година програмата ще бъде много интересна. Сутринта в 10.00 часа ще започнем с едно представление, което е куклен театър –  „Приказка от цветната леха“ на театър „А“. Това е една страхотна постановка, която лично съм гледал, затова смятам, че най-малките любители на театралното изкуство ще останат доволни. След това в 14.00 часа ще играем „Ревизор“ на театрална школа „Ер малък“ към ДТ ,,Проф. Енчо Халачев““, каза още Митов. Той добави, че в 16.00 часа следва „Не се гаси, туй що не гасне“, което представление е драматизация по български автори и ще бъде представено от театрална школа към читалище „Св. Климент Охридски“ – Симитли. „Там виртуално участие има и големият актьор Николай Кимчев, за който ще си спомним именно в този ден, защото все пак той е от кв. „Ораново“ на град Симитли. В 18.00 часа ще ни гостува агенция „Фъри“ с представлението „Съботна езда“, което представлява една страхотна комедия. Всъщност те участваха и миналата година в инициативата „Нощ на театрите“ в Симитли. При нас бе Любомир Фърков, заедно с Даниела Горанова. Тази година с тях ще дойде и още един актьор. Вечерта ще завършим с „Домът на Бернарда Алба“ на Драматичен театър „Проф. Енчо Халачев“ – едно представление, забранено за лица под 14 години“, подчерта Митов. Той коментира, че представлението е забранено за лица под 14-годишна възраст заради тематиката му. „Тематиката на представлението разказва за жени, които са много влюбени, които не могат да получат любовта, защото майка им не им разрешава. Това е фабулата на спектакъла. Освен това представлението е така направено, че е доста страшно за по-малките деца. Говорим, че сме подбрали по-особено осветление, грим на актьорите, така че малките деца е по-добре да гледат сутрешната ни програма и комедиите, включени в нея, а тази постановка да оставят за своите родители“, допълни Митов. \r\nТой уточни, че входът за всички представления в рамките на инициативата „Нощ на театрите“ в Симитли ще бъде свободен, благодарение на Община Симитли, които обезпечават цялото събитие. Митов подчерта, че всяка година инициативата в Симитли привлича все повече зрители, което е доказателство за успешният ѝ характер. „Дори миналата година се шегувахме, че трябва да се направи нещо, за да се разшири читалище „Св. Климент Охридски“ – Симитли, което е наш домакин. Залата, в която играем има един много голям плюс, а именно че е отоплена, комфортна“, каза още Митов. Той добави, че читалището е ново, след основен ремонт, извършен преди 3 години. „Надявам се, че и тази година ще има много публика, защото наистина Симитли обича театъра. Още повече, че заглавията, които сме подбрали са много добри. Не се съмнявам, че и това издание на инициативата ще бъде много успешно“, добави Митов. \r\nСпоред него инициативата „Нощ на театрите“ е изключително значима не само за Симитли, но и за всички държави и градове, участващи в нея, а най-важното е да има театър, да се играят представления. „Само така може да поканим, да накараме публиката да влезе в театралните зали. Дори понякога с организирането на подобни безплатни инициативи, които показват, че театъра не е страшно нещо“, каза още Митов. Според него е важно  поне един път в годината всички театри да гледат в една посока, да играят заедно. „До колкото знам тази година инициативата ще се проведе в около 16 града. Поради тази причина смятам, че инициативата е важна и наистина много ни харесва, това, което правим. За мен подобни събития са много хубави и важни, като тук имам предвид не само Нощта на театрите, но ѝ Нощта на музеите, Нощта на прилепите и така нататък“, коментира Митов. Той отбеляза, че е важно публиката да влиза в зала, да се среща с актьорите, да гледа постановки, да може да разговаря с режисьора и хората, които стоят зад дадено представление, за да поискат отново да посетят театралната зала. \r\nЛивия НИНОВА", "date": "2018.11.14", "title": "Благоевград: За пета поредна година Община Симитли и ДТ „Проф. Енчо Халачев“ се включват заедно в инициативата „Нощ на театрите“"}
{"url": "http://www.focus-news.net/news/2018/11/14/2590460/plovdiv-za-peta-poredna-godina-v-asenovgrad-se-organizira-konkurs-za-dobrovolcheska-initsiativa.html", "text": "Асеновград бе поставено началото на Петите юбилейни годишни номинации за доброволческа инициатива „Донка Пашкова“. Това каза за  Радио „Фокус“ – Пловдив  Милена Марковска, директор на Градската библиотека „Паисий Хилендарски“ в Асеновград, което е основен организатор на инициативата. Тя посочи, че конкурсът се реализира по повод Световния ден на доброволеца – 5 декември. Могат да участват всички организации и групи на територията на Община Асеновград, които са реализирали  инициатива  с помощта на доброволци през годината, без значение на цел и начин на организация, източници на финансиране, брой и възраст на доброволците. Номинираната инициатива  трябва да е извършена  от организации и/или от външни лица, но насочена към местната общност, също така да е реализирана в периода от декември 2017 година до декември тази година.  „Целта на конкурса е да бъдат популяризирани доброволческите инициативи в Община Асеновград, да се стимулира инициирането и реализирането на доброволчеството, да покажем добрите хора, които правят нещо в полза на местната общност“, посочи Марковска. По думите й, представените инициативи ще бъдат оценени според  значението им за хората в общността и броя на участниците. „Винаги е много трудно е да се определи коя от инициативите е най-значима. Целта на този конкурс е по-скоро да бъде показана всяка една такава инициатива. Обикновено в комисията, която определя трите най-значими инициативи, се включват журналист, директорът на Бюрото по труда в Асеновград и един библиотекар. Всички номинирани инициативи ще получат грамоти за номинация“, каза още Милена Марковска. Тя добави, че петото юбилейно издание ще бъде специално с това, че по време на церемонията по обявяването на победителите ще бъдат представени всички отличени доброволчески инициативи през годините на провеждане на конкурса. „Така ще имаме  възможността да си спомним и за тези инициативи, които са били реализирани през предходни години и комисията ги е определила като обществено значими“, каза директорът на Градската библиотека „Паисий Хилендарски“ в Асеновград. \r\nМилена Марковска разказа, че конкурсът е на името на първата щатна библиотекарка в Асеновград – Донка Пашкова. „Тя дълги години е работила като библиотекар-доброволец и е раздавала знания и информация на хората в нашия град. Освен това, тя се е включвала в много доброволчески инициативи, свързани с набиране на средства за местното училище, в различни неправителствени организации, съществували по това време. Нашата цел е да си спомним и за всички онези хора в миналото, които са дарявали своя труд в полза на хората, а те наистина не са малко. Затова призът, който връчваме, е на името на Донка Пашкова – за да си спомним за нея и за традициите, които сме имали в областта на доброволчеството още по времето на Възраждането, а и след това“, посочи Марковска. \r\nНоминациите за доброволческа инициатива се приемат до 3 декември на електронния адрес на Градската библиотека „Паисий Хилендарски“ в Асеновград, а наградите ще бъдат обявени на 7 декември на специална церемония в културната институция. \r\nМилена Марковска посочи също, че доброволчеството съхранява връзката между хората, дава им възможност да общуват и да бъдат сплотени. „Доброволчеството в рамките на 21 век е нещо изключително важно, тъй като живеем в динамично време, в което хората са много откъснати един от друг, поради навлизането на технологиите. Въпреки, че в социалните мрежи и в медиите има много акции, смятам, че връзката между хората е важна, а доброволчеството дава именно това – възможност за общуване с останалите, възможност за подкрепа. Трябва да бъдем по-отворени към доброволчеството“, каза Милена Марковска. Тя сподели, че във връзка със своята професионална дейност е имала възможността да посети редица библиотеки в различни европейски страни, където ползването на доброволци е масова практика. „Хората се чувстват отговорни и много окрилени, ако полагат доброволен труд в библиотеката. Там има много дейности и всеки може да намери нещо, в което да се включи и да бъде полезен за останалите“, коментира директорът на Градската библиотека „Паисий Хилендарски“ в Асеновград. \r\nТони МИХАЙЛОВ", "date": "2018.11.14", "title": "Пловдив: За пета поредна година в Асеновград се организира конкурс за доброволческа инициатива"}
{"url": "http://www.focus-news.net/news/2018/11/14/2590462/sport-levski-lukoyl-specheli-grupata-si-v-turnira-fiba-kap.html", "text": "Баскетбол: Левски Лукойл продължава победната си серия през сезон 2018/2019, която достигна 11 поредни успеха. „Сините“ се наложиха като гости над финландския Катая със 102:95 в петия кръг от груповата фаза на турнира ФИБА Къп. По този начин българският шампион си осигури първото място в групата, като активът му до момента е 5-0. Финландците са втори с 3-2. В последния си мач от тази фаза Левски Лукойл ще гостува на гръцкия Арис на 21-ви ноември (сряда). \r\nЗа победителите по 21 точки нанизаха Деян Иванов (12 борби) и Христо Захариев (8 борби, 4 асистенции), 19 плюс 7 асистенции добави Патрик Рембърт, а с 16 точки и 5 борби се отчете Миливое Мийович. \r\nЗа Катая 20 точки вкара Винсънт Симпсън, а 19 – Раян Райт.", "date": "2018.11.14", "title": "Спорт: Левски Лукойл спечели групата си в турнира ФИБА Къп"}
{"url": "http://www.focus-news.net/news/2018/11/14/2590451/mkd-makedoniya-ungarskata-opozitsiya-prizova-viktor-orban-da-ekstradira-nikola-gruevski.html", "text": "Унгарската опозиция призова Виктор Орбан да екстрадира Никола Груевски, пише македонското електронно издание  “МКД“ . \r\nУнгарската националистическа партия Йобик, както и левите партии като Диалог и Демократична коалиция, днес заявиха, че  на  Груевски трябва да му бъде отказано убежище и че той трябва да бъде екстрадиран в Македония. \r\nДепутатът и говорител на Йобик Адам Миркоцки нарече ситуацията \"скандал без прецедент\", заявявайки, че Груевски е \"търсен престъпник\" от страна, която не е във война и че не е бил преследван по религиозни или политически причини. \r\nРичард Барабас, говорител на партията \"Диалог\", заяви, че мястото на Груевски е зад решетките.  Юлиян Марков", "date": "2018.11.14", "title": "„МКД“ (Македония): Унгарската опозиция призова Виктор Орбан да екстрадира Никола Груевски"}
{"url": "http://www.focus-news.net/news/2018/11/14/2590435/reuters-tereza-mey-shte-napravi-izyavlenie-v-britanskiya-parlament-na-15-noemvri-za-brekzit.html", "text": "Тереза Мей ще направи изявление в британския парламент на 15 ноември за Брекзит, предава  Reuters . \r\nПо-рано в сряда, говорейки пред депутатите, премиерът обеща, че те ще могат да се запознаят с окончателния текст на споразумението, но не уточни точно кога може да се случи това. За целта проектът за сделка по Брекзит, договорен от британските и европейските преговарящи, трябва първо да бъде одобрен от британския кабинет и Комитета на постоянните представители на ЕС. \r\nОсвен това текстът на споразумението трябва да бъде одобрен както от Европейския парламент, така и от британските законодатели. Те трябва да имат време да завършат този процес до 29 март 2019 г., датата, на която е планирано официалното  напускане на Великобритания от ЕС.  Юлиян Марков", "date": "2018.11.14", "title": "Reuters: Тереза Мей ще направи изявление в британския парламент на 15 ноември за Брекзит"}
{"url": "http://www.focus-news.net/news/2018/11/14/2590466/boks-belberov-si-osiguri-medal-ot-parvenstvoto-na-es.html", "text": "Бокс: Петър Белберов си осигури най-малко бронзов медал от първенството по бокс за мъже на страните членки на Европейския съюз, което се провежда в испанския град Валядолид. \r\nВ четвъртфинален мач от категория над 91 кг., българският национал постигна победа над грузинеца Георги Чигладзе с 4:1 съдийски гласа. В бой за място на финала Белберов ще боксира с испанеца Гадфа, постигнал успех над Клементе Русо от Италия с 5:0. \r\nУтре на четвъртфиналите в категория до 52 кг., ще боксира и Тинко Банабаков. Негов съперник ще е германецът Тарик Ибрахим", "date": "2018.11.14", "title": "Бокс: Белберов си осигури медал от първенството на ЕС"}
{"url": "http://www.focus-news.net/news/2018/11/14/2590464/plovdiv-sedem-palmi-se-otglezhdat-v-selo-katunitsa.html", "text": "Седем палми се отглеждат в село Катуница, съобщи за  Радио „Фокус“-Пловдив  47-годишният собственик на растенията Иван Главнов и жител на населеното място. Първоначално палма е било подарена преди 7-8 години на жена му, която впоследствие е починала. Иван обаче решава да я засади в двора си, а днес палмите вече са седем. Две от тях са високи 6-7 метра, третата - 4 метра, а останалите са в процес на растеж. Собственикът на екзотичното растение обясни, че то се разсажда от издънките, които се отсичат от „майката“. По думите му, за да се захване, растението се полива по-често. През зимата се оставя само стеблото, което се завива с картон, стиропор и стреч фолио. Главнов каза още, че не са необходими специални торове и пръскане. Бананът е тревисто растение и от долните листа се образува стеблото. Палмите дават плод на третата година. Една палма дава около 50-60 банана. Главнов не търгува с тях. По професия той е ел. монтьор. \r\nМария РУСЕВА", "date": "2018.11.14", "title": "Пловдив: Седем палми се отглеждат в село Катуница"}
{"url": "http://www.focus-news.net/news/2018/11/14/2590459/afp-es-i-velikobritaniya-sa-publikuvali-savmestno-teksta-na-proektosporazumenieto-za-brekzit.html", "text": "Европейският съюз и британското правителство съвместно публикуваха в сряда подробния проект за споразумението за напускане на Великобритания, който трябва да бъде договорен между лидерите на ЕС и лондонския парламент, предава  AFP \r\nСпоразумението от 585 страници и по-краткото политическо изявление за амбициите за бъдещи взаимоотношения след Брекзит бяха публикувани, след като кабинетът на премиера Тереза Май одобри проекта. \r\nГлавният преговарящ на Европейския съюз Мишел Барние каза в сряда, че \"бе постигнат решителен напредък\" по отношение на Брекзит - ключова фраза, която да доведе до свикване на среща на високо равнище. \r\nСъгласно мандата на Барние, ако докладва на държавите-членки на ЕС, че такъв напредък е постигнат, председателят на Европейския съвет Доналд Туск може да свика извънредна среща на високо равнище. \r\nТуск и Барние ще направят съвместно изявление  в четвъртък сутринта . Длъжностни лица вече заявиха, че среща на върха може да се проведе още на 25 ноември следващата седмица. \r\nПреговарящият в ЕС Мишел Барние заяви в сряда, че споразумението ще предотврати връщането на \"твърдата\" граница на остров Ирландия, като позволи на цялото Обединено кралство да остане в митническия съюз. \r\n\"Сега намерихме решение, заедно с Великобритания, да избегнем твърдата граница на остров Ирландия\", каза Барние пред репортери, добавяйки, че този \"предпазен механизъм\" ще бъде използван само ако двете страни не успеят да постигнат по-широко търговско споразумение в рамките на 21-месечния преходен период. \r\n\"Ако не сме готови до юли 2020 г., можем съвместно да решим да удължим прехода, за да осигурим повече време. Само ако нямаме споразумение и преходният период не бъде удължен, предпазната клауза ще влезе в сила.  Юлиян Марков", "date": "2018.11.14", "title": "AFP: ЕС и Великобритания са публикували съвместно текста на проектоспоразумението за Брекзит"}
{"url": "http://www.focus-news.net/news/2018/11/14/2590452/protestite-v-stranata-ne-stihnaha-za-poredna-vecher-obzor.html", "text": "Протестите в страната не стихнаха за поредна вечер. Още сутринта в телевизионно интервю министърът на вътрешните работи  Младен Маринов  заяви, че някои от протестите през предходната вечер са били предварително завени и регламентирани, а други не. Според него навсякъде са преминали при добър обществен ред с малки изключения. „В Перник предприеха блокиране на пътна инфраструктура на АМ „Люлин“ и пътния възел към Драгичево. Във Варна имаше лек инцидент от участник в протеста - 19-годишен с криминална проява за телесна повреда хвърли пиратка, а при опит да бъде установен от полицейски служители, ги напръска със сълзотворен спрей. Установен е и ще се приложи законът спрямо него“, обясни министърът. \r\nМалко по-късно на заседание на парламентарната комисия по вътрешна сигурност и обществен ред министър Маринов заяви, че не може да сподели информация дали протестите са платени, но се работи по различни сигнали, които се проверяват.  \r\nДиректорът на ГД „Национална полиция“ гл. комисар  Христо Терзийски  заяви, че до момента 150 служители на „Жандармерия“ са командировани в областите Кюстендил, Благоевград, Перник и Пловдив. По думите му организацията, която създават за обезпечаване на протестите, е доста гъвкава и всеки ден се прави разчет на силите. \r\nОще в 11.00 часа в  Шумен  граждани излязоха на протест пред общината  с искане за по-високи доходи и по-добри условия и стандарт на живот. За кратко те спряха движението пред Общината, като се разхождаха по пешеходната пътека. Недоволството им бе срещу случващото се в страната. Протестиращите настояваха за по-високи доходи и по-добри условия и стандарт на живот, за да отгледат децата си в България и др. Чуха се искания за справедливост и наказани за грешките на прехода. Протестиращите настояваха кметът да ги приеме, след което им бе казано че приемния му ден е 26 ноември. В момента протестиращите се отправят към областната управа, където успяха да влязат. Областният управител Стефан Желев ги посрещна във фоайето пред кабинета си. Хората му задаваха въпроси защо заплатите в Шумен са ниски, данъците високи, защо градът обезлюдява и др. Областният управител предложи да разговаря в кабинета си с представители на протестиращите, докато те настояваха той да отговори пред всички. Започнаха скандирания „Оставка“ и за кратко напрежението се повиши. В крайна сметка областният управител прие в кабинета си няколко майки, участнички в протеста. Малко по-късно протестиращите проведоха среща с кмета на Шумен. Вечерта към 18.30 часа отново се проведе протест. Той се състоя на пл. „Кристал“.  \r\nКметът на Община град  Добрич  Йордан Йорданов призова протестиращите да спазват закона и да се протестира при установения ред. Малко по-късно стана ясно, че се отменя планираният протест срещу лошото качество на живот, високите цени и ниските доходи. Причината за това бе, че не е спазено изискването за внасяне на уведомление за него в Общината. В централната част на града се бяха събрали малко граждани. Те заявиха, че следващите дни ще бъде спазена процедурата и ще бъдат внесени уведомления за последващи протести. \r\nВ  София  също се проведе протест, но на майките на деца с увреждания. Протестиращи се събраха на пл. \"Независимост\" и скандираха \"Оставка\". Движението по булевардите \"Княз Александър Дондуков\" и \"Цар Освободител\" се осъществяваше нормално. В района бе засилено полицейското присъствие. Майките на деца с увреждания протестираха за 24-та поредна вечер с искане за оставката на вицепремиера Валери Симеонов. Протестното им шествие тръгна от площад „Независимост“ по „Тодор Александров“ в посока ж.к. „Люлин“ към бул. „Царица Йоанна“, по бул. „Джавархалал Неру“ и обратно. Това наложи затварянето на кръстовището при бул. „Царица Йоанна“ и „Панчо Владигеров“. Задържани бяха автобусите по линиите 42, 108 и 11. Малко преди 19.00 часа протестиращите блокираха кръстовището на булевардите \"Тодор Александров\" и \"Вардар\" за кратко. Шествието им премина спокойно.  \r\nВъв  Варна  около 200 души се събраха в района на Катедралата във Варна за пореден протест срещу високите цени на горивата и ниския стандарт на живот у нас. В протестните действия се включиха и представители на различни мотоклубове в града. Почти един час, след като се събраха пред Катедралния храм, протестиращите във Варна блокираха движението на автомобили. На мястото имаше повече от 400 души. Със скандирания, \"Мафия\" и \"Оставка\" те се отправиха към Общината. Много от присъстващите носят трибагреници и плакати. Част от тях настояват за оставката на Валери Симеонов и цялото правителство. Малко по-късно над 600 блокираха движението на кръстовището пред Общината. Множеството отново се отправи към началната точка на протеста Катедралният храм. Пред Общината протестиращите се заканиха, че ще излязат на улицата и утре в 18.30 часа със същите искания - понижаване на цените на горивата, оставка на вицепремиера Валери Симеонов и правителството. От Катедралата протестиращите се отправиха към бул. \"Владислав Варненчик\" до кръстовището с ул. \"Отец Паисий\". Автомобилното движение по пътя на шествието бе блокирано. Работници, които асфалтират отсечката от булеварда преди Автогарата, подкрепиха скандиращите с клаксони. Десетки полицаи съпровождат протестиращите. Три часа по-късно протестът приключи в началото на магистрала \"Хемус\". Протестиращите се отправиха към бензиностанция от голяма верига, където скандираха за други цени на горивата и \"Мафия\". \r\nВ  Сливен  десетки хора се събраха, за да изразят своето недоволство от случващото се в страната - недостига на средства за хора с увреждания, поскъпването на горива и застраховки. Протестиращите носеха плакати със своите искания, вееха националният трибагреник и викаха: \"Оставка\". Митингът започна в 18.00 часа пред паметника на Хаджи Димитър и сливенските възрожденци. Около 40 минути по-късно шествието премина през площада пред сградата на Община Сливен, главната улица до кръстовището на Розова градина. После протестиращите се върнаха обратно по същия маршрут.  \r\nЖители на  Перник  отново блокираха движението при пътен възел „Даскалово“. Обходният маршрут бе през Мало Бучино. От ОДМВР-Перник уточниха, че протестът протича нормално, мирно и тихо, без ескалация на напрежението. В 20.15 ч. протестиращите вдигнаха блокадата и пуснаха движението. И тази вечер протестът премина без ексцесии със скандирания \"Оставка\" и \"Мафия\". През блокадата бяха пропускани автомобили с деца и спешните случаи. Минути преди 21.00 часа протестното шествие се отправи в посока центъра на града. Жандармерия с щитове пази сградата на общината, където се помещава и областната администрация. \r\nВ  Бургас  около 30 души се събраха пред сградата на Общината, за да протестират срещу ниския стандарт на живот в България. Причина за недоволството на протестиращите са ниските доходи, високите потребителски сметки и високите цени на горивата. Според тях това са основните причини населението на България да избира живот в чужбина. В протеста взеха участие хора от различни възрасти – младежи, пенсионери и майки с деца. „Индустрията в страната я няма, работните места също. Доходите на хората не покриват насъщните нужди за съществуване. Искаме децата ни да се върнат в България“, заяви Тони Стамболиева, една от протестиращите. Засилен беше и полицейският контрол пред сградата на Общината. \r\nВ  Дупница  около 30 души се събраха на импровизиран протест. Хората се събраха в района на паркинг на голям хранителен магазин. На място имаше Районно управление на МВР – Дупница. Някои от хората носеха български знамена, а основното недоволство бе срещу високите цени на горивата. Хората не блокираха движението в града. \r\nГрупа от около 25-30 протестиращи опитаха да блокират  ГКПП \"Кулата - Промахон\" . Вследствие на действията им се образуваха колони от леки и товарни автомобили и в двете посоки на движение. \r\nВ  Габрово  около 50 души проведоха пешеходно шествие, което за минути затрудни движението центъра на града. \r\nВ  Стара Загора  над 100 души участваха в протестно шествие. Протестиращите тръгнаха от Градската градина, преминаха по бул. \"Митрополит Методий Кусев\" и завиха наляво по ул. \"Христо Ботев\". \r\nВ  Ямбол  също се проведе протестно шествие, което премина по централните улици на града.", "date": "2018.11.14", "title": "Протестите в страната не стихнаха за поредна вечер (ОБЗОР)"}
{"url": "http://www.focus-news.net/news/2018/11/14/2590465/telma-makedoniya-ungarskite-medii-komentirat-dali-nikola-gruevski-ne-e-izbyagal-s-balgarski-pasport.html", "text": "Унгарските медии коментират дали Никола Груевски не е избягал с български паспорт, съобщава македонският телевизионен канал  “Телма“ . \r\nПроверете при  българските власти, е отговорът на член на унгарското правителство, който има юрисдикция върху въпроси, свързани с убежището на Груевски, когато репортери на опозиционният вестник „Непшава“ го попитали как е успял бившия македонски премиер да достигне до центъра на Будапеща без документи, които са му отнети от съда в Македония. \r\nОстаналите медии публикуват съобщението на  правителството за молбата за убежище на Никола Груевски, някои го наричат груб скандал поради особеното отношение към  Груевски, други вестници пък твърдят, че това е очаквана процедура за бивш премиер от приятелска страна на Унгария, който твърди, че има сериозни заплахи и е дискриминиран от съдебното производство в родината си.  Юлиян Марков", "date": "2018.11.14", "title": "„Телма“ (Македония): Унгарските медии коментират дали Никола Груевски не е избягал с български паспорт"}
